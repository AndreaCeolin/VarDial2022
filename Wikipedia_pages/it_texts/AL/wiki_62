{"id": "1522233", "revid": "1318658", "url": "https://it.wikipedia.org/wiki?curid=1522233", "title": "Casba di Algeri", "text": "La casba di Algeri () \u00e8 l'antica cittadella fortificata della citt\u00e0 e coincide con l'area della vecchia medina; \u00e8 riconosciuta patrimonio dell'umanit\u00e0 da parte dell'UNESCO dal 1992. Amministrativamente forma un proprio comune all'interno della provincia di Algeri.\nFondamentale esempio di architettura islamica e maghrebina, la sua storia risale all'antichit\u00e0, dove fu prima un porto fenicio, poi berbero e infine romano. Fondata nel X secolo dai berberi Ziridi, fu poi arricchita dai contributi delle altre dinastie berbere che successivamente dominarono il Maghreb centrale. Raggiunse il suo apice durante il periodo della Reggenza di Algeri, della quale fu sede del potere politico.\nConquistata dai francesi nel 1830, la casba fu gradualmente emarginata man mano che il centro del potere veniva spostato nella citt\u00e0 nuova. Occup\u00f2 poi un ruolo centrale durante la guerra d'Algeria, servendo come roccaforte per gli indipendentisti del Fronte di Liberazione Nazionale. Quando il paese ottenne l'indipendenza nel 1962, il quartiere non riacquist\u00f2 il suo precedente ruolo centrale, rimanendo un'area marginalizzata della citt\u00e0.\nGeografia.\nToponimia.\nLa casba di Algeri prende il nome dalla cittadella che sovrasta la moderna citt\u00e0 ().\nIl termine \"casba\" era originariamente attribuito al punto pi\u00f9 alto della medina dell'epoca ziride; per estensione, il termine si applica all'intera medina, delimitata dai bastioni del periodo ottomano del XVI secolo.\nTopografia.\nLa cittadella si trova al centro della citt\u00e0 di Algeri, della quale costituisce il centro storico. La citt\u00e0 occupa storicamente un posto strategico perch\u00e9 la sua posizione geografica \u00e8 centrale nel Maghreb. Si affaccia sul Mar Mediterraneo ed \u00e8 situata su un terreno con un dislivello di 118 metri. La casba offre cos\u00ec a prima vista lo sfondo di un groviglio di case costruite su un pendio. La ristrettezza e la tortuosit\u00e0 delle sue strade ne fanno una zona esclusivamente pedonale, dove il rifornimento di carburante e la raccolta dei rifiuti viene ancora tradizionalmente effettuata con l'ausilio di asini.\nIl quartiere forma un triangolo la cui base si unisce alla baia di Algeri, che gli conferisce, visto dal mare, un aspetto di \"colossale piramide\" o di \"anfiteatro triangolare\". Il candore delle sue case e la loro disposizione hanno alimentato la passione degli scrittori, che spesso hanno intravisto nella citt\u00e0 la forma di una \"sfinge\". La cittadella, che domina il sito della medina, le conferisce un aspetto di \"citt\u00e0 ben custodita\", da cui il suo soprannome \"El Djaza\u00efr El Mahroussa\". Questa reputazione persisteva in Europa, dove il ricordo del fallimento della spedizione di Carlo V nel 1541 rimase vivo fino all'invasione francese del 1830.\nIl primo insediamento nel sito risale al periodo punico, la cui traccia pi\u00f9 antica risale alla fine del VI secolo a.C. In quel periodo i cartaginesi installarono una base commerciale sulla costa meridionale del Mar Mediterraneo per controllare gli scambi commerciali di oro sub-sahariano, di argento dalla Penisola iberica e di stagno dalle Isole Cassiteridi. Il sito di Algeri, allora chiamato \"Ikosim\", disponeva di isolotti che potevano riparare gli ancoraggi e offrire, al momento della necessit\u00e0, una staffetta tra due insediamenti punici distanti 80\u00a0km l'uno dall'altro, le attuali citt\u00e0 di Bordj El Bahri e Tipasa.\nIl sito \u00e8 protetto da un lato dalla riva di Bab el Oued e dall'altro dalla baia di Agha, esposta ai venti del nord e dell'est e che comprende quattro isolotti vicino alla riva che sono integrati nel porto. Sulla riva, un promontorio di 250 metri serviva poi da rifugio. Il massiccio di Bouzar\u00e9ah forniva calcare, e i dintorni fornivano terra per i mattoni e risorse idriche. Questo ruolo portuale della citt\u00e0 \u00e8 confermato dal geografo cordovano Abu \u02bfUbayd al-Bakri che riporta, nell'XI secolo, che la citt\u00e0 era protetta da un porto, dai suoi isolotti e dalla sua baia e che fungeva da punto di ancoraggio invernale. Il sito, oltre a essere rifugio per le navi mercantili, lo era anche per pirati e corsari.\nRetroterra.\nIl massiccio di Bouzer\u00e9ah \u00e8 parte del Sahel algerino, che si apre sulla piana di Mitidja e pi\u00f9 a sud, sui monti dell'Atlante, del quale Algeri \u00e8 lo sbocco. Questo entroterra ha contribuito ad arricchire la citt\u00e0 nel corso della storia attraverso le sue produzioni agricole, l'allevamento e l'apicoltura. La citt\u00e0 \u00e8 caratterizzata, dal medioevo, dalla presenza di proprietari agricoli, dal suo carattere commerciale e dal suo status di importante porto sul Mediterraneo. Questa posizione strategica della citt\u00e0 ha attirato l'interesse dei vari conquistatori che hanno dominato il Maghreb. La citt\u00e0 si trova ai margini della Cabilia e ha rappresentato, dal XVI secolo, il principale luogo di riferimento per la popolazione della regione, attirandone le produzioni e la forza lavoro, detronizzando B\u00e9ja\u00efa, altra importante citt\u00e0 del Maghreb centrale.\nIdrologia.\nL\u2019acqua che alimenta la medina proviene dal Sahel algerino e dalle falde freatiche di Hamma, di Hydra e di Ben Aknoun. L'acqua era trasportata da una rete di acquedotti risalenti al periodo ottomano, tuttora esistenti, ora sostituiti da una pi\u00f9 moderna rete di distribuzione installata agli inizi del XX secolo.\nL'acqua degli acquedotti proveniva principalmente dal Sahel algerino, da Telemly, Hamma, Hydra e Bitraria.\nL'acqua delle falde era trasportata da un sistema di norie per poi essere accumulata in bacini che alimentavano il flusso degli acquedotti. Una rete di gallerie filtranti permetteva anche di raccogliere le piccole reti acquifere. Dopo essere passata attraverso gli acquedotti, l'acqua sfociava nei serbatoi alle porte della citt\u00e0, per giungere poi alle tubature che conducevano alle numerose fontane.\nGli acquedotti furono costruiti tra il 1518 e il 1620 e attraversano il Fahs, ossia i dintorni pi\u00f9 immediati di Algeri, appena all'esterno delle mura, per alimentare la medina. Gli acquedotti non si basavano semplicemente su un flusso gravitazionale, ma utilizzavano la tecnica del \"souterazi\", che permetteva il controllo del flusso d'acqua. La tecnica del \"souterazi\" veniva applicata anche a Costantinopoli e in alcune citt\u00e0 della Spagna e nel resto del Maghreb.\nLe sorgenti si trovano in un'area di affioramenti calcarei, di gneiss e di vene di granulite che poggiano sullo scisto. L'approvvigionamento idrico, oltre che dalle sorgenti, dagli acquedotti e dalle fontane, veniva effettuato anche grazie a pozzi profondi dai 50 ai 70 metri, che penetrano tra strati di gneiss e scisto.\nStoria.\nLa casba di Algeri \u00e8 un'antica medina la cui origine \u00e8 millenaria se si tiene conto del passato punico e romano. \u00c8 considerato un bene culturale di importanza mondiale per il suo patrimonio storico.\nPreistoria.\nIl sito della casba non presenta tracce di popolamenti in epoca preistorica. Tuttavia, essendoci prove di insediamenti nelle immediate vicinanze, \u00e8 probabile che tali tracce siano state di fatto mascherate dall'antica, densa e permanente urbanizzazione del sito e che in realt\u00e0 il luogo fosse popolato gi\u00e0 dal Neolitico.\nPeriodo punico, numidico e romano.\nNon si pu\u00f2 stabilire con precisione la data dello stabilimento dell'antica Ikosim da parte dei cartaginesi, anche se probabilmente avvenne dopo la fine del VI secolo a.C. Sembra che vi fossero stati stabiliti due porti nella baia; Rusguniae (Bordj El Bahri) a est permetteva ai navigatori di ripararsi dai venti dell'ovest; Ikosim (Algeri) a ovest permetteva di ripararsi dai venti dell'est. A testimoniare l'epoca punica vi sono un'antica stele in rue du Vieux Palais e un sarcofago in pietra nel 1868, nel giardino Marengo, contenente gioielli e monete dell'epoca, nel quartiere Marine. Questi 158 pezzi punici in piombo e bronzo, datano tra il II e il I secolo a.C., e portano l'iscrizione \"IKOSIM\", testimoniando l'antico nome della citt\u00e0.\nSecondo Cantineau, l'etimologia punica del nome \"Ikosim\" deriva da due parole unite tra loro: \"i\" significa \"le isole\" e \"kosim\" significa \"gufi\" o alternativamente \"spine\". \"Ikosim\" significherebbe quindi \"isola dei gufi\" o \"isola delle spine\". Secondo Victor B\u00e9rard, sostenuto da Carcopino, il nome significherebbe invece \"isola dei gabbiani\".\nUn pozzo \u00e8 stato scoperto nel quartiere Marine; esso conteneva pezzi di ceramica di varie epoche. I ritrovamenti indicano rapporti commerciali nell'et\u00e0 antica con il resto del Mediterraneo occidentale tra il III e il I secolo a.C., e successivamente fino al V secolo.\nLa caduta di Cartagine nel 146 a.C., non port\u00f2 a grandi cambiamenti per Ikosim che era parte del regno numida, per poi entrare nell'area di influenza del regno di Mauretania, che rimase indipendente fino all'anno 40, quando il regno divent\u00f2 vassallo dell'Impero romano. Il nome \"Ikosim\" fu latinizzato in \"Icosium\" e numerosi coloni romani vi si stabilirino.\nNel 40, la Mauretania fu ridotta a provincia dall'imperatore Caligola. Icosium dipendeva da un procuratore-governatore installato a Caesarea.\nVespasiano garant\u00ec alla citt\u00e0 i privilegi del diritto latino.\nLa citt\u00e0 doveva gi\u00e0 occupare un'area paragonabile a quella del periodo ottomano, ma le abitazioni si concentravano principalmente nella parte bassa vicino al mare; i pendii pi\u00f9 ripidi erano occupati da giardini. Al di sopra della citt\u00e0 bassa, dove la densit\u00e0 abitativa era pi\u00f9 alta, le alture erano occupate da quartieri residenziali; nei dintorni c'erano poi numerose ville rurali. Diverse vestigia dell'epoca sono state scoperte attorno al sito, e mostrano il percorso di un'antica strada romana che portava all'attuale Belouizdad.\nLe antiche necropoli, situate fuori citt\u00e0 secondo le usanze romane, indicano un perimetro pi\u00f9 preciso di Icosium. Le tombe ritrovate indicano che le sepolture si trovavano a nord e a nord-ovest della citt\u00e0.\n\u00c8 difficile trovare gli assi della citt\u00e0 antica a causa dei molti cambiamenti nel tessuto urbano. Tuttavia la casba bassa fu in parte sostituita da una citt\u00e0 moderna di epoca coloniale che seguiva le linee e gli assi di epoca antica.\nNon si conosce molto della vita economica del porto e della citt\u00e0 all'epoca.\nLa vita religiosa di Icosium era dapprima dominata dalla religione romana per poi divenire cristiana. La citt\u00e0 conobbe diversi vescovi donatisti e cattolici. Molte delle antiche vestigia del periodo romano furono ritrovate negli anni 2000, nel corso dei lavori per la Place des Martyrs e per la Metropolitana di Algeri. Furono ritrovati in particolare i resti di un'antica basilica romana, ornata di mosaici, datati al III o IV secolo e una necropoli dell'Esarcato d'Africa\nSi hanno poche notizie degli eventi successivi, tranne per il fatto che la citt\u00e0 fu saccheggiata da Firmo nel 371 o nel 372. L'antica Icosium segu\u00ec le sorti della provincia di Mauretania e dell'Esarcato d'Africa.\nIl periodo ziride e il Maghreb centrale sotto le dinastie berbere.\nLa citt\u00e0 venne fondata da Buluggin ibn Ziri nel 960 sulle rovine dell'antica citt\u00e0 di Icosium, situata nel territorio della trib\u00f9 berbera dei Beni Mezghenna. La fondazione avvenuta nel X secolo sembrerebbe essere confermata dal momento che nell'ambito della conquista omayyade del Nordafrica, nessun autore abbia citato la citt\u00e0 fino ad appunto il X secolo. Il nome scelto da ibn Ziri () faceva riferimento alle isole davanti alla citt\u00e0, ora annesse al porto. Secondo un'altra ipotesi, avanzata da al-Bakri, celebre poligrafo arabo andaluso, il nome corretto sarebbe stato in realt\u00e0 tramandato nella tradizione orale degli abitanti: \"Dzeyer\", un omaggio a ibn Ziri. Gli abitanti della citt\u00e0 si definiscono ancora oggi \"dziri\".\nIbn Hawqal, un commerciante di Baghdad, descrisse la citt\u00e0 nel X secolo: \nSecondo Louis Leschi, dal X al XVI secolo, Algeri era una citt\u00e0 berbera, circondata da trib\u00f9 berbere che coltivavano cereali nella piana di Mitidja o praticavano l'allevamento nei monti dell'Atlante, fornendo alla citt\u00e0 una notevole ricchezza derivata dal commercio. Al-Muqaddasi, che visit\u00f2 la citt\u00e0 verso il 985, riprende essenzialmente le osservazioni di Ibn Hawkal. al-Bakri sottolinea l'importanza dell'antica eredit\u00e0 della citt\u00e0. Not\u00f2 la presenza di una \"d\u0101r al-mal\u201bab\" (teatro o anfiteatro), di mosaici e rovine di una chiesa; rilev\u00f2 anche la presenza di numerosi suq (\"leswak\") e di una grande moschea (\"masgid al-\u01e7\u0101mi\"). Descrisse il porto come ben riparato, frequentato da marinai dell'Ifriqiya e della Penisola iberica.\nAlgeri pass\u00f2 nelle mani degli Almoravidi nel 1082. Y\u016bsuf ibn T\u0101shf\u012bn fece edificare la Grande moschea (\"Jamaa el Kebir\"). Nel 1151, 'Abd al-Mu'min conquist\u00f2 la citt\u00e0, fondando la dinastia degli Almohadi, che unific\u00f2 l'intero Maghreb e al-Andalus.\nNel XIV secolo, la trib\u00f9 araba dei \u1e6eha\u201blaba costitu\u00ec un feudo locale attorno alla citt\u00e0 ponendosi come una dinastia di magistrati alla testa di un senato borghese. La citt\u00e0 divenne poi vassalla dei Zayyanidi di Tlemcen, che fecero costruire il minareto della Grande moschea, poi degli Hafsidi di Tunisi e dei Merinidi di F\u00e8s, che fondarono la Madrasa B\u016b\u201bIn\u0101n\u012bya.\nL'attivit\u00e0 della pirateria che partiva dalla citt\u00e0 spinse Ferdinando d\u2019Aragona a conquistare l'isolotto di fronte ad Algeri (Pe\u00f1on) per neutralizzarla. Salim at-Toumi, governatore della citt\u00e0, per sconfiggere gli spagnoli chiese aiuto a Aruj Barbarossa. Gli eventi portarono quindi allo stabilimento della Reggenza di Algeri, che port\u00f2 la citt\u00e0 a divenire capitale del Maghreb centrale.\nLa Reggenza di Algeri.\nI fratelli Barbarossa cacciarono definitivamente gli spagnoli dall'isolotto di Pe\u00f1on nel 1529. Aruj Barbarossa fece realizzare un porto fortificato che un\u00ec l'isolotto alla terraferma, e che port\u00f2 la citt\u00e0 a divenire una delle principali basi dei corsari barbareschi nel Mediterraneo occidentale. Algeri divenne capitale della Reggenza e il suo nome venne esteso a tutto il Maghreb centrale, come testimoniano gli atti internazionali. Carlo V organizz\u00f2 nel 1541 la spedizione di Algeri, rivelatasi un fallimento. Le difese della citt\u00e0 vennero riorganizzate in vista del mare; la citt\u00e0 fu circondata da mura punteggiate dalle porte Bab Azoun, Bab el Oued, Bab Jedid, Bab Jezira e da una serie di forti (\"borj\"), costruiti tra il XVI e il XVII secolo: el Fanar, el Goumen, Ras el Moul, Setti, Takelit, ez Zoumbia, Moulay Hasan, Kala\u2019at el Foul e Mers ed Debban. Successivamente vennero realizzati il borj Jdid nel 1774, el Bahr e Ma-fin, risalente all'inizio del XIX secolo.\nLa fortezza che domina la citt\u00e0 venne costruita tra il 1516 (inaugurata da Aruj Barbarossa) e il 1592 (completata da Kheder Pasci\u00e0). I governatori della reggenza risiedevano nel palazzo Djenina, chiamato dalla popolazione \"dar soltan el kedim\", demolita durante il periodo coloniale. La fortezza divenne residenza del governatore nel 1817 quando Ali-Khodja, penultimo dey di Algeri, per sfuggire alla tirannia delle milizie abbandon\u00f2 il palazzo della Djenina, situato in una posizione fin troppo centrale della citt\u00e0, facendo trasportare il tesoro pubblico nella cittadella dove lo fece proteggere da una milizia privata di soldati cabili.\nOltre ai prodotti agricoli e manifatturieri, la citt\u00e0 traeva la propria ricchezza dalla corsa barbaresca. Veniva praticata anche la schiavit\u00f9, soprattutto in ambito domestico e molti tra gli schiavi erano deportati europei. Gli schiavi, che vivevano condizioni abbastanza miti, soprattutto quando potevano essere riscattati, conducevano una vita pi\u00f9 miserabile se impiegati nelle galere. Il governo (o \"beylik\") prelevava una parte degli introiti delle attivit\u00e0 di corsa nel Mediterraneo. Queste entrate permettevano di finanziare la milizia e la realizzazione di opere pubbliche come le reti fognarie e gli acquedotti. I corsari, chiamati \"re\u00efs\", e le principali personalit\u00e0 del \"beylik\" stabilirono dimore lussuose nella parte bassa della citt\u00e0, mentre le famiglie arabe si stabilirono essenzialmente nella parte alta. Il periodo d'oro della pirateria nel XVII secolo provoc\u00f2 una serie di spedizioni europee concretizzatesi in bombardamenti della citt\u00e0. Algeri visse poi terremoti (1716 e 1755) ed epidemie di peste (1740, 1752, 1787 e 1817). Questi fattori, combinati a un progressivo declino economico e politico, portarono a un decremento della popolazione. Da pi\u00f9 di abitanti nel XVII secolo, la popolazione scese a abitanti nel 1830.\nLa citt\u00e0 testimoni\u00f2, il 30 aprile 1827, il famoso \"caso del ventaglio\", che serv\u00ec poi da pretesto per l'invasione della citt\u00e0 da parte dei francesi nel luglio 1830. L'ultimo governatore ottomano di Algeri fu Hussein Dey. Il conte e maresciallo de Bourmont soggiorn\u00f2 in citt\u00e0 nel luglio 1830 dopo averla catturata.\nIl periodo coloniale francese.\nL'esercito francese fece il suo ingresso ad Algeri il 5 luglio 1830. L'amministrazione francese cambi\u00f2 notevolmente l'aspetto della citt\u00e0, demolendo gran parte della casba bassa, dove realizz\u00f2 la Place des Martyrs. Il periodo coloniale si riflette anche nella disposizione delle nuove strade che circondano il quartiere e che penetrano nei suoi spazi. Architettonicamente, i francesi introdussero lo stile haussmanniano e demolirono le mura della citt\u00e0 vecchia.\nLe demolizioni si protrassero fino al 1860, quando Napoleone III mise fine alla politica che riconvertiva le moschee al culto cristiano come era avvenuto alla Moschea Ketchaoua.\nIl periodo coloniale francese si \u00e8 espresso anche nella corrente architettonica neomoresca, le cui realizzazioni pi\u00f9 celebri sono la Madrasa Tha\u00e2libiyya nel 1904 e la Grande Poste d'Alger nel 1913. La citt\u00e0 araba era tradizionalmente organizzata attorno alla moschea e al suq, ma il periodo coloniale introdusse un nuovo rapporto con gli spazi. Algeri divenne cos\u00ec una citt\u00e0 dove spazi antichi e moderni, sacri e temporali si mescolavano.\nCon la costruzione dei nuovi quartieri coloniali, la casba, che prima del 1830 rappresentava la citt\u00e0 intera, cominci\u00f2 a divenire sempre pi\u00f9 un'area marginale di Algeri, in quanto il centro economico e politico si trasfer\u00ec nei quartieri pi\u00f9 moderni. Tuttavia il quartiere mantenne i suoi spazi sociali come le moschee, i caff\u00e8, le piazze (\"rahba\") e i hammam. Questo schema si mantenne anche dopo l'indipendenza, in quanto la citt\u00e0 vecchia non torn\u00f2 a ricoprire il suo antico ruolo di centro del potere politico ed economico.\nLa guerra d'Algeria.\nLe attivit\u00e0 del movimento indipendentista, sviluppatosi agli inizi del XX secolo, s'intensificarono negli anni 1950, portando alla guerra d'Algeria, durante la quale il quartiere rappresent\u00f2 una roccaforte per gli indipendentisti. Nel 1956, recentemente eletti dal congresso di Soummam, i membri del Comitato di coordinamento e di esecuzione, Abane Ramdane, Larbi Ben M'hidi, Krim Belkacem, Saad Dahlab e Benyoucef Benkhedda, i leader della rivoluzione, si stabilirono nella citt\u00e0 vecchia, zona strategica sia per i suoi nascondigli che favorivano la clandestinit\u00e0 che come sede per pianificare la guerriglia urbana e nelle zone rurali.\nIl quartiere fu sede importante nel corso della battaglia di Algeri del 1957. La battaglia vide Yacef Saadi, leader della zona autonoma di Algeri e gli indipendentisti opporsi alla 11e brigade parachutiste del generale Massu. La battaglia fu vinta dall'esercito francese che smantell\u00f2 completamente le reti del Fronte di Liberazione Nazionale e della sua organizzazione politico-amministrativa della zona autonoma di Algeri, impiegando metodi che comprendevano la tortura e soprattutto, a partire dal giugno 1957, la manipolazione delle manifestazioni, nonch\u00e9 un ferreo controllo della popolazione. Le strade della citt\u00e0 vecchia che portavano ai quartieri europei furono delimitate con filo spinato e sorvegliate da corpi della polizia e dagli zuavi.\nL'infiltrazione da parte del Groupe de renseignements et d'exploitation del capitano L\u00e9ger nella rete di Yacef Saadi permise la localizzazione di quest'ultimo e infine la sua cattura il 23 settembre 1957, in 3 rue Caton, nella casba. Nel mese di ottobre, Ali la Pointe insieme ai compagni Hassiba Ben Bouali, Hamid Bouhmidi e Petit Omar in 5 rue des Abderrames, videro il loro rifugio colpito con esplosivo al plastico da parte del 1er r\u00e9giment \u00e9tranger de parachutistes; l'esplosione provoc\u00f2 diciassette vittime civili, tra le quali quattro bambine tra i quattro e i cinque anni.\nIl quartiere fu interessato anche dalle manifestazioni del dicembre 1960, nelle quali i manifestanti algerini fecero l'ingresso nei quartieri europei, e poi dalle manifestazioni popolari ai tempi dell'indipendenza dell'Algeria.\nDopo l'indipendenza.\nIn seguito all'indipendenza dell'Algeria, la casba vide l'esodo di molte delle famiglie cittadine ancestrali del quartiere, chiamate \"beldiya\", verso i quartieri pi\u00f9 spaziosi precedentemente abitati dai \"pieds-noirs\", come Bab El Oued e El Biar. La zona divenne luogo di speculazione e transito, dove i proprietari affittavano e subaffittavano i loro beni. A molti degli abitanti originari si sostituirono immigrati dalle zone rurali che fecero del quartiere una residenza temporanea, fenomeno che port\u00f2 al degrado di molte delle abitazioni.\nDurante gli anni 1990, nel corso della guerra civile, la citt\u00e0 vecchia, al pari di altri quartieri della capitale, divenne punto di riferimento per i militanti islamisti. A questo fenomeno si aggiungeva la generale situazione di malessere sociale e di emarginazione. Alla vita nel quartiere fecero sfondo attentati e operazioni di polizia.\nSi succedettero vari piani di restauro del quartiere, che non ebbero molto successo a causa della mancanza di volont\u00e0 politica. La casba rimase per decenni un luogo degradato e sovraffollato ai margini della capitale, rimanendo per\u00f2 per la popolazione un simbolo della lotta contro l'ingiustizia e di memoria collettiva. L'UNESCO classific\u00f2 la casba nel 1992 come Patrimonio dell'umanit\u00e0 e da allora partecipa alla preservazione del luogo. La comunit\u00e0 e diverse associazioni locali si sono attivate per il restauro del sito e per la preservazione della sua vita sociale. La cittadella che sovrasta il sito \u00e8 in fase di avanzato restauro.\nStruttura socio-urbana.\nLa struttura urbana della casba di Algeri \u00e8 tipica delle medine del resto del Maghreb. L'apporto ottomano, pi\u00f9 recente, si ritrova principalmente nell'architettura militare, in particolare nella cittadella che domina la citt\u00e0. Il termine \"casba\" indicava in origine la cittadella, prima di essere ampliato all'intero perimetro della medina, delimitata dalle fortificazioni costruite ai tempi della Reggenza di Algeri nel XVI secolo. La struttura della casba di Algeri \u00e8 sempre stata caratterizzata da un tessuto urbano complesso e misterioso per i visitatori, in particolare per i pittori orientalisti. In effetti la posizione naturale del sito spiega la tortuosit\u00e0 delle sue strade, dal momento che il quartiere occupa un sito in rilievo di fronte al mare. Secondo Andr\u00e9 Rav\u00e9reau fu il sito a creare la citt\u00e0, mentre Le Corbusier osserva che le abitazioni e le terrazze sono orientate verso il mare, fonte di risorse e buone (\"el kheir\") o cattive notizie. Il centro storico \u00e8 fondamentalmente rivolto verso il Mar Mediterraneo e volta le spalle all'entroterra. Il sito venne isolato dal suo collegamento diretto con il mare durante il periodo coloniale, a causa della costruzione di viali costieri. Le stradine strette conducono talvolta a vicoli ciechi o a passaggi chiamati \"sabat\". L'asino \u00e8 una delle poche cavalcature con le quali si pu\u00f2 accedere al quartiere, e fin dall'epoca ottomana, viene usato per la raccolta dei rifiuti. Alla fitta rete di vicoli tradizionali si aggiungono strade carrabili periferiche come la rue d'Isly o la rue de la Lyre, risalenti al periodo coloniale.\nLa casba ha un'organizzazione dello spazio urbano in linea con il sito e il suo rilievo ed \u00e8 rivolta verso l\"'amiraut\u00e9\" (\"ammiragliato\"), il porto storico. \nLe Corbusier considera la pianificazione urbana perfetta, notando la stratificazione delle case che consente a ciascuna terrazza la vista sul mare. L'organizzazione spaziale riflette la vita sociale. Alcuni spazi sono considerati privati, come le terrazze delle case essenzialmente riservate alle donne. La \"hawma\" (\"il quartiere\") \u00e8 considerata uno spazio semiprivato, mentre i centri commerciali (i suq), le fontane e i luoghi del potere sono considerati totalmente pubblici. Ogni distretto della casba comprende moschee e \"qubba\" dei marabutti locali, come quelle di Sidi Abd al-Rahman e di Sidi Brahim.\nLa casba di Algeri era tradizionalmente suddivisa in una parta bassa, in gran parte demolita dalle autorit\u00e0 coloniali per far spazio agli edifici coloniali e all'attuale Place des Martyrs, e una parte alta, meglio conservata, che comprende la cittadella e Dar Soltan, l'ultimo palazzo del dey di Algeri. La casba bassa era tradizionalmente il luogo di scambio e del potere della citt\u00e0 vecchia e vi erano concentrate le sedi del potere, come il vecchio palazzo del dey, la Djenina, demolita durante il periodo coloniale, Dar Hassan Pacha, divenuto il palazzo invernale dei governatori coloniali dell'Algeria, e il Palazzo del Ra\u00efs, sede dei corsari barbareschi della Reggenza di Algeri. \u00c8 soprattutto quest'ultima parte del quartiere ad aver testimoniato le modifiche dell'amministrazione coloniale, ansiosa di stabilirsi nel cuore di Algeri per imprimere la sua impronta sulla citt\u00e0. Le mura e le porte furono parzialmente demolite dai militari francesi durante il processo di riqualificazione della citt\u00e0, ma permangono nella memoria popolare e nella toponomastica, come per Bab El Oued (che da il nome al quartiere adiacente), Bab Jdid, Bab el Bhar e Bab Azzoun. La cittadella \u00e8 sede di vari suq, come quello vicino alla moschea Ketchaoua o vicino alla Grande sinagoga. Certi suq hanno mantenuto la loro specialit\u00e0, come quello di Bab Azzoun, dedicato all'abbigliamento tradizionale o quello della rue des Dinandiers. Il suq, interdetto all'inizio del periodo coloniale, resta ancora oggi il principale luogo di scambio per la popolazione locale. La casba conserva tuttora hammam attivi, come il hammam Bouchlaghem, risalente al periodo ottomano e frequentato storicamente sia dai musulmani che dagli ebrei della citt\u00e0. L'antica vocazione commerciale della citt\u00e0 si concretizzava attraverso i \"foundouks\", come quello in prossimit\u00e0 della Grande moschea o come quello della cittadella.\nFin dal periodo ottomano, la citt\u00e0 ha sempre rivestito un ruolo di primo piano nella regione, attirando dalle regioni circostanti sia immigrati poveri che commercianti. La citt\u00e0 attir\u00f2 un vasto numero di cabili, nonch\u00e9, in misura minore, genti delle regioni di tutto il paese in seguito all'indipendenza. L'esodo rurale si \u00e8 tradotto in una relativa sovrappopolazione del quartiere, che resta un ingresso per la citt\u00e0 di Algeri e luogo di asilo e di transito per i pi\u00f9 indigenti. L'esodo di molte delle famiglie pi\u00f9 antiche della citt\u00e0 vecchia verso i quartieri pi\u00f9 moderni, come Bab El Oued, fa s\u00ec che il quartiere viva un progressivo cambiamento sociale dato il rinnovamento di una frazione dei suoi abitanti.\nLa casba \u00e8 rimasta legata socialmente all'artigianato tradizionale che costituisce una risorsa per molte famiglie. Gli artigiani si raggruppavano in \"zenkat\", come gli artigiani del rame nelle \"zenkat n'hass\". A causa dei mutamenti sociali nel periodo coloniale e in seguito all'indipendenza, l'artigianato sub\u00ec un netto declino e gli artigiani oggi non si raggruppano pi\u00f9 in corporazioni o nelle \"zenkat\", e molti preferiscono abbandonare il mestiere, non pi\u00f9 sostenibile nella societ\u00e0 moderna. Ma associazioni locali, la comunit\u00e0, e in misura minore le autorit\u00e0, si sono mobilitati per preservare l'artigianato, difendendone il ruolo sociale attraverso scuole di apprendistato dove i giovani vengono formati nell'artigianato.\nLa casba \u00e8 luogo di incontro di vari gruppi sociali, come i \"beldiya\" (\"cittadini\"), nativi del quartiere, legati alla citt\u00e0 da profondi legami identitari; ad esempio l'attaccamento a un marabutto nasce sulla base di un legame di discendenza; ad esempio l'espressione \"ouled Sidi Abderrahmane\", che indica i discendenti di Sidi Abd al-Rahman, indica un profondo legame con un simbolo della citt\u00e0, e pertanto il gruppo viene anche definito \"ouled el bled\" (\"figli della citt\u00e0\"). Altra forma di socializzazione identitaria \u00e8 quella forgiata dai migranti che formano specifici gruppi culturali. I contributi dei vari gruppi nella cultura popolare, come in ambito musicale, coi caff\u00e8, con i propri \"bandits d\u2019honneur\", testimonia le loro radici nel tessuto cittadino. Hadj El Anka, celebre esponente della musica chaabi, nato a Bab Jdid (nella casba alta) da famiglia cabila, \u00e8 spesso citato come uno dei simboli della vita \"casbadji\". L'immagine di questa cultura popolare, conviviale, solidale e tollerante ha alimentato le descrizioni della vita quotidiana della citt\u00e0 vecchia.\nPopolazione e demografia.\nLa popolazione di Algeri nel corso dell'antichit\u00e0 non raggiunse mai numeri considerevoli, rimanendo un piccolo insediamento abitato essenzialmente da berberi romanizzati. Nel X secolo, nel corso del periodo ziride, divenne un piccolo ma prospero agglomerato, la cui popolazione era talmente poco numerosa che poteva rifugiarsi interamente nei vicini isolotti in caso di attacco. Al carattere esclusivamente berbero della popolazione si aggiunse poi quello arabo, segnato dall'arrivo dei tha\u201balaba, una piccola trib\u00f9 araba proveniente dalla regione di Titteri nel XIII secolo. Ne consegu\u00ec un progressivo fenomeno di arabizzazione linguistica, soprattutto in ambito religioso.\nL'ascesa della citt\u00e0 avvenne nel XVI e nel XVII secolo, periodo durante il quale divenne capitale della Reggenza di Algeri, e la sua crescente importanza si tradusse anche sul piano demografico. La citt\u00e0 contava abitanti verso la fine del XIV secolo e pass\u00f2 a pi\u00f9 di abitanti nel XVII secolo. La citt\u00e0 divenne cos\u00ec sede di un agglomerato eterogeneo di popolazioni mediterranee a discapito del suo precedente carattere berbero. La popolazione era composta solo per un decimo da cabili, dal momento che la Cabilia non era controllata dalle autorit\u00e0 ottomane, ma era strutturata attorno a due stati indipendenti, il Regno di Kuku e il Regno di Ait Abbas.\nIl resto della popolazione era composto da arabofoni di origine tha\u201balaba e andalusi, arrivati a partire dal XIV secolo. Algeri accolse all'inizio del XVII secolo oltre rifugiati moriscos che contribuirono all'espansione urbana della citt\u00e0. La citt\u00e0 accoglieva poi abitanti originari da citt\u00e0 quali Annaba, Costantina e Tlemcen. Gli abitanti si distinguevano dalle popolazioni delle regioni interne, principalmente per il loro dialetto arabo cittadino, dalle caratteristiche pre-hilaliche, difficilmente compreso dalle popolazioni nomadi arabofone e ancor meno da quelle berbere. Gli abitanti si dedicavano principalmente all'amministrazione, al commercio e allo studio della religione. La componente turca, in particolare, deteneva il controllo dell'amministrazione, dell'esercito e della marina. La citt\u00e0 attir\u00f2 poi numerosi \"rinnegati\" cristiani europei, molti dei quali furono poi reclutati dai corsari barbareschi. Altra numerosa componente era formata dai cosiddetti \"berrani\" (\"gente di fuori\"), migrati dalle citt\u00e0 pi\u00f9 meridionali e dalle oasi (principalmente biskri, laghouati e mozabiti). La citt\u00e0 era poi sede di una vasta comunit\u00e0 ebraica, composta da immigrati dalle regioni rurali del Maghreb o originari della Spagna islamica, arrivati a partire dal XIV secolo, seguiti poi da ebrei livornesi a partire dal XVII secolo. C'erano poi numerosi kouloughlis e neri liberati.\nA partire dalla fine del periodo d'oro della corsa barbaresca, nel XVII secolo, la popolazione di Algeri cominci\u00f2 a decrementare, passando da abitanti nel XVII secolo a abitanti alla fine del XVIII secolo, fino ad arrivare poi ai soli abitanti alla vigilia dell'invasione francese. In seguito alla cattura della citt\u00e0 da parte dei francesi nel 1830, il rifiuto degli abitanti di vivere sotto dei dominatori cristiani port\u00f2 all'emigrazione di quasi met\u00e0 della popolazione verso le regioni interne, tanto che nel 1831 furono censiti abitanti. A emigrare fu in particolare la comunit\u00e0 turca ( persone).\nGlobalmente, la citt\u00e0 di Algeri riacquist\u00f2 il livello della sua popolazione musulmana solo a partire dal 1901, grazie all'afflusso massivo di popolazioni dalla Cabilia che portarono a una ri-berberizzazione della citt\u00e0. Nel XX secolo, la casba ospitava un gran numero di famiglie originarie dei monti Djurdjura.\nIn seguito all'indipendenza del paese, il quartiere conobbe un altro esodo. Molte delle famiglie ancestrali si trasferirono nei quartieri moderni precedentemente occupati dai \"pieds-noirs\". L'esodo rurale compens\u00f2 questa emorragia. La casba di Algeri resta uno dei siti pi\u00f9 densamente popolati al mondo, ma la sua densit\u00e0 e la sua popolazione tendono a diminuire dagli anni 1980. Gli abitanti tendono a trasferirsi nei quartieri meno abitati di Algeri. Questo processo di de-densificazione residenziale consente ai quartieri della classe operaia di svuotarsi della popolazione in eccesso. Questo fenomeno \u00e8 rafforzato dalla scomparsa di molte abitazioni a seguito del loro crollo. Il comune amministrativo di Casbah, il cui perimetro \u00e8 leggermente pi\u00f9 ampio del sito storico, contava abitanti nel 2004 rispetto ai abitanti nel 1998; il sito storico ospitava abitanti nel 1998, per una densit\u00e0 di abitanti/ha mentre la sua capacit\u00e0 era di 900 abitanti/ha.\nArchitettura.\nLa casba di Algeri costituisce un tipico esempio di citt\u00e0 tradizionale maghrebina. La struttura urbana del quartiere \u00e8 ancora oggi integra e, malgrado abbia subito numerosi interventi e modifiche, conserva globalmente il carattere estetico dell'arte islamica e i materiali originali.\nLa casba conserva tutt'oggi la cittadella, i suoi palazzi, le moschee, i mausolei e i hammam, espressioni dell'identit\u00e0 del sito. L'architettura militare della cittadella \u00e8 espressione dell'eredit\u00e0 ottomana, risalente al periodo della Reggenza di Algeri, ma l'architettura civile conserva l'autenticit\u00e0 della medina maghrebina. Durante il periodo coloniale, molte abitazioni furono demolite per far spazio a edifici in stile europeo, principalmente sul lungomare e ai limiti della citt\u00e0 europea. La casba comprende quindi nelle sue periferie edifici in stile haussmanniano, integrati nel patrimonio protetto. L'emarginazione sociale del sito e la generale inefficacia dei piani di salvaguardia rendono il sito minacciato, nonostante la promozione da parte dell'UNESCO.\nTecniche di costruzione.\nI muri e gli archi.\nI muri della casba sono composti da mattoni congiunti. I muri includono anche altri materiali come gli scarti delle macerie. Una delle tipologie di muro \u00e8 quella a due strati: uno rigido a mattoni e un altro flessibile che comprende parti in legno, con il vantaggio di avere propriet\u00e0 antisismiche. La struttura verticale comprende archi in mattoni e colonne.\nTetti e solai.\nIl tetto pu\u00f2 essere in muratura o realizzato in legno. I muri sono spesso costruiti come volte, che possono essere costituite come spazi domestici, ingressi, pianerottoli o grandi spazi degli edifici maggiori come i palazzi e le moschee. Le strutture in legno spesso interessano solai o tetti di terrazze: sono composte da tronchi, sui quali sono disposti rami o listelli che sostengono una malta di terra e calce. La malta costituisce un supporto per le piastrelle in ceramica o per l'impermeabilizzazione in calce delle terrazze. Le strutture metalliche utilizzate come sostegno ai pavimenti sono pi\u00f9 recenti e risalgono al periodo coloniale.\nGli ingressi e le scale.\nGli attraversamenti tra le strutture in muratura sono realizzate per mezzo di archi o piattabande di legno o di marmo. Nei cortili, gli archi sono tendenzialmente a ferro di cavallo. Le scale sono costituite anch'esse con una struttura in muratura o in legno. Una piattaforma inclinata \u00e8 installata sui tronchi, sui quali i mattoni formano i gradini. Le decorazioni variano in base alla posizione sociale della famiglia alla quale appartiene l'abitazione; il marmo adorna le grandi case delle famiglie pi\u00f9 abbienti, mentre l'ardesia \u00e8 usata nelle abitazioni pi\u00f9 modeste.\nGli ornamenti.\nVari elementi vengono usati per decorare le abitazioni: parapetti in legno, capitelli e piastrelle in ceramica per rivestire i pavimenti e le pareti. Portici e gallerie conferiscono una specificit\u00e0 architettonica alla casba. La disposizione degli archi \u00e8 tipica della sua composizione spaziale. Il patio \u00e8 un esempio di questa disposizione, dove l'armonia della sequenza degli archi pu\u00f2 mascherare variazioni geometriche, purch\u00e9 abbiano consistenza in altezza. Le variazioni nell'apertura degli archi non disturbano l'armonia visiva nel complesso. Gli archi della casba sono spesso a ferro di cavallo; le loro forme, appuntite o spezzate, costituiscono una specificit\u00e0 dell'architettura maghrebina.\nLa caratteristica decorazione \u00e8 costituita in particolare da fregi. Gli ornamenti sono in ceramica e la dimensione degli anelli \u00e8 in armonia con il complesso architettonico. I capitelli, alcuni dei quali furono recuperati dalle rovine romane di Icosium, furono utilizzati per adornare la parte superiore delle colonne. I capitelli e gli abachi rafforzano la singolarit\u00e0 architettonica della casba.\nArchitettura domestica.\nL'architettura domestica della casba \u00e8 rappresentativa di un ambiente sociale figlio delle tradizioni islamiche e mediterranee. La tipologia delle abitazioni varia dai palazzi lussuosi dei notabili fino alle case modeste degli artigiani. Le tipiche abitazioni della casba appaiono raggruppate, adiacenti e presentano una sola facciata. Questi raggruppamenti risalgono probabilmente al periodo ziride. La superficie edificata \u00e8 generalmente compresa tra i 30 m\u00b2 e i 60 m\u00b2.\nLe abitazioni dispongono della vista sul mare grazie alle terrazze, e la luce \u00e8 fornita dal patio o meno frequentemente da una finestra che si apre sulla strada. La porta d'ingresso dispone di una griglia per consentire la ventilazione dei piani inferiori con l'aria fresca dai vicoli. La casa, nel suo insieme, \u00e8 rivolta verso l'interno, pi\u00f9 precisamente verso il suo patio (\"west dar\"), che rappresenta il cuore della vita domestica e che comprende un pozzo domestico (\"bir\"); esso rappresenta uno spazio conviviale per le famiglie, fino a quattro in una casa, oltre che lo spazio tradizionale per accogliere i visitatori. Le pareti sono opere in muratura, realizzate con mattoni di argilla leggermente cotti e con malta composta da calce e terra spessa. I pavimenti sono realizzati con tronchi e le basi sono realizzate con la tecnica della volta in culla. La copertura \u00e8 piana, realizzata con un notevole spessore di terra, fino a 70 cm, sul terrazzo, e il rivestimento \u00e8 realizzato con malta composta da terra e additivi naturali, il tutto ricoperto di calce. Il sistema fognario domestico \u00e8 realizzato tramite reti fognarie in mattoni sotto la strada che seguono la pendenza del sito, e risale all'epoca ottomana. I collegamenti sono realizzati con pezzi di ceramica che si incastrano. A partire dal periodo coloniale, la rete \u00e8 stata modernizzata.\nLa tipologia domestica della casba comprende vari sottoinsiemi, la \"casa alaoui\", la \"casa a chebk\", la \"casa a portico\" e i palazzi. La casa alaoui \u00e8 l'unica tipologia che non dispone di un patio; l'aria e la luce vengono fornite dalle finestre. Edificato su un piccolo lotto, il piano terra poteva essere destinato ad attivit\u00e0 commerciali o usato come magazzino. Il piano superiore, a volte due piani, comprendevano un'unica grande stanza. Per risparmiare spazio, questo tipo di ambiente comprendeva archi a mensola.\nLa casa a chebk \u00e8 spesso dipendenza (\"douera\") di una casa pi\u00f9 grande e risponde a vincoli di spazio minimi. Il patio, molto stretto, si trova al piano superiore ed \u00e8 pavimentato in marmo, mentre le stanze sono pavimentate con piastrelle in terracotta. Anche le pareti sono rivestite con piastrelle di ceramica e calce.\nLa casa a portico \u00e8 la tipologia per eccellenza della casa a patio, rivolta verso l'interno. Ai piani superiori pu\u00f2 cedere spazio alle case adiacenti e dispone al secondo piano di una stanza con un \"kbou\". Il patio e le finestre sono decorati con piastrelle in ceramica colorate con motivi geometrici o floreali.\nTipologia della medina.\nLe medine del Maghreb sono il risultato di un'evoluzione urbana nel tempo. Infatti, la citt\u00e0 e il suo spazio urbano derivano da un villaggio evolutosi attraverso la storia prima verso una tipologia protourbana e poi urbana. Il passaggio da un nucleo protourbano a un nucleo urbano si riflette a livello morfologico in una densificazione orizzontale e poi verticale, un modello classico dell'evoluzione delle abitazioni nel corso dei secoli.\nAlgeri raggiunse un livello di urbanizzazione significativo a partire dal periodo medievale, e comprende edifici fino a quattro livelli escluso il piano terra, con una media di due livelli. Al contrario, la casba di Dellys, antica quanto quella di Algeri, presenta una tipologia di tipo protourbano, dove le scale dei cortili non si integrano nell'insieme per dare origine a un patio e costituiscono ancora un mezzo architettonico occasionale di distribuzione delle stanze dei piani superiori.\nLa tipologia della medina \u00e8 densa e introversa orizzontalmente. Le case condividono tra loro uno, due o tre muri. Lo spazio limitato dell'isolato, in cui proliferano case simili e adiacenti, influenza la tipologia individuale della casa. Il tutto forma una cornice continua caratteristica della struttura, del tipo portante.\nPalazzi e residenze.\nTra i principali palazzi della cittadella si contano Dar Aziza, Dar Hassan Pacha, Palazzo Mustapha Pacha, Palazzo Ahmed Bey, Palazzo El Hamra, Dar Khedaoudj el Amia, Dar El Kadi, Dar Soltan, la Maison du Mill\u00e9naire, Palazzo del Ra\u00efs, Dar Essadaka e Dar Es Souf; A questo patrimonio si aggiungono i palazzi fuori dalle mura e le residenze incluse nelle istituzioni pubbliche.\nIl palazzo pi\u00f9 antico \u00e8 quello della Djenina, devastato da un incendio nel 1844. Il palazzo, un antico forte berbero, era la residenza dei governatori della citt\u00e0 nel medioevo. Le sue origini sono anteriori al periodo ottomano, durante il quale divenne sede del potere. Chiamata localmente \"Dar Soltan el qedim\" fu sede del potere fino al 1817. Del complesso rimane solo Dar Aziza, situata in Place des Martyrs davanti alla moschea Ketchaoua. Il palazzo Dar Aziza \u00e8 una tipica residenza cittadina del XVI secolo. Alto originariamente tre piani, fu privato del suo piano pi\u00f9 superiore da un terremoto nel 1716. Serv\u00ec come magazzino nel 1830, e nel 1832 perse le scale che portavano alla terrazza. Divenne, dopo qualche miglioramento, sede dell'Arcidiocesi di Algeri durante il periodo coloniale. Dar Aziza \u00e8 molto ricca di decorazioni murali realizzate in marmo scolpito. Comprende un magnifico patio decorato con fontane, elementi in legno, terracotta e \"claustras\" in vetro colorato.\nIl Palazzo Mustapha Pacha fu edificato nel 1798. Una particolarit\u00e0 del palazzo \u00e8 il mezzo milione di vecchie piastrelle di terracotta provenienti da tutto il Maghreb e dall'Europa. Il marmo della fontana proviene dall'Italia e le porte sono in cedro. \u00c8 la sede del museo di calligrafia di Algeri.\nIl Palazzo Hassan Pacha \u00e8 un palazzo in stile maghrebino costruito nel 1791 e ristrutturato durante il periodo coloniale con elementi di stile neogotico e orientalista.\nIl Palazzo Ahmed Bey si trova nella casba bassa, nel quartiere di Souk-el-Djem\u00e2a, al confine con rue Hadj Omar. Fa parte del complesso dei palazzi della Djenina. Fu costruito nel XVI secolo come abitazione del dey, secondo lo stile tipico dell'epoca. Oggi ospita la direzione del Teatro nazionale algerino.\nIl Palazzo del Ra\u00efs \u00e8 una delle ultime vestigia della medina situata in riva al mare e il suo restauro \u00e8 recente. Il palazzo apparteneva ai corsari barbareschi e alterna spazi pubblici e privati. Comprende tre palazzi sontuosi e sei \"douerates\" (abitazioni pi\u00f9 modeste), con raffinate decorazioni come testimoniano le piastrelle di ceramica, le balaustre lignee ornate, le colonne in marmo e i soffitti riccamente decorati. Ospita anche un antico hammam e una \"menzah\", una terrazza che si affaccia sul sito e sul mare. Questo palazzo \u00e8 ora utilizzato come casa della cultura.\nDurante il periodo ottomano, un certo numero di palazzi estivi erano situati fuori dalle mura, nel Fahs, termine che designa i dintorni della citt\u00e0 e che costituiscono uno spazio molto distinto dalla medina. \u00c8 sede dei vari palazzi estivi e di residenze con giardini. Uno dei palazzi pi\u00f9 famosi di questo insieme \u00e8 quello del Bardo, che ospita oggi il Museo nazionale del Bardo.\nMoschee.\nTra le principali moschee della casba di Algeri si citano moschea Ketchaoua, la moschea el Kebir (la Grande moschea), la moschea el Jdid, la moschea Ali Bitchin, la moschea Sidi Ramdane, la moschea Sidi M'hamed Cherif, la moschea Berrani, la moschea El Safir e la moschea li houd.\nLa moschea pi\u00f9 antica della citt\u00e0 \u00e8 la moschea el Kebir, costruita nel 1097 da Y\u016bsuf ibn T\u0101shf\u012bn secondo lo stile almoravide, in un periodo durante il quale vi era un'importante influenza dell'arte ispano-moresca di al-Andalus nell'architettura del Maghreb. Ci\u00f2 che pi\u00f9 caratterizza la moschea \u00e8 la sua sala di preghiera e il minareto. La sala di preghiera \u00e8 centrata e i suoi possenti pilastri sono collegati da grandi archi smerlati, lobati per quelli delle navate, uniti e levigati per quelli delle baie. Il \"mi\u1e25r\u0101b\" \u00e8 decorato con colonne e ceramiche. Il minareto, ricostruito da un sultano zayyanide di Tlemcen nel 1324, \u00e8 di forma quadrangolare, sormontato da una lanterna e decorato con ceramiche e pregevoli sculture. La galleria esterna \u00e8 costituita da colonne di marmo con capitelli decorati della moschea Es Sayida, un tempo situata in Place des Martyrs, demolita durante il periodo coloniale.\nLa moschea Sidi Ramdane \u00e8 di epoca medievale e data all'XI secolo.\nLa moschea Ketchaoua fu fondata nel 1436, in un periodo precedente alla Reggenza di Algeri, quando le dinastie berbere regnavano sulla citt\u00e0. La sua architettura combina gli stili moresco, ottomano e bizantino. Infatti, la sua architettura fu alterata durante il periodo ottomano e poi, soprattutto, durante il periodo coloniale francese, durante il quale serv\u00ec da cattedrale prima di tornare al culto musulmano all'indomani dell'indipendenza del paese. Un edificio pi\u00f9 grande fu costruito intorno al 1613, sotto il governo della Reggenza di Algeri, poi ristrutturato di nuovo nel 1794, sotto il governo di Hassan Pasci\u00e0. La sua architettura si ispira alle moschee turche in stile bizantino. A partire dal 1844, le autorit\u00e0 coloniali attuarono modifiche per adattare l'edificio al culto cattolico, intervenendo sul minareto in stile maghrebino; furono costruite le due torri della facciata e un coro come estensione della sala di preghiera. La chiesa fu classificata Monumento storico dall'amministrazione coloniale nel 1908 e riassegnata al culto musulmano all'indomani dell'indipendenza dell'Algeria.\nLa moschea el Jdid \u00e8 una delle pi\u00f9 recenti. Fu costruita nel 1660 dal dey Mustafa Pasci\u00e0 in uno stile molto vicino a quello ottomano. Ha cupole che ricordano quelle di Istanbul. Tuttavia, il suo minareto, alto 27 metri, \u00e8 in stile maghrebino con una componente originale: comprende un orologio, dal 1853, proveniente dall'antico palazzo della Djenina, demolito durante il periodo coloniale. Era destinata alla comunit\u00e0 turca della citt\u00e0, di rito hanafita, e la sua vicinanza al mare le \u00e8 valso l'epiteto di \"moschea dei pescatori\". La leggenda narra che fu un prigioniero cristiano a redigerne i piani, il che spiegherebbe la sua forma a croce latina. L'interno \u00e8 decorato con elementi in legno e il minbar \u00e8 in marmo italiano.\nLa moschea el Berrani (letteralmente la \"moschea degli stranieri\") risale al 1653, ricostruita nel 1818 da Hussein dey ai piedi della cittadella come benvenuto al tribunale del Agha. Deve il suo nome agli stranieri che venivano a pregare l\u00ec prima della loro udienza con i dey. Fu poi assegnata al culto cattolico durante il periodo coloniale.\nLa casba comprende anche molte altre moschee, come quella di Ali Bitchin, costruita nel 1622 da un mercante \"rinnegato\" di origine veneziana convertitosi all'Islam, il cui nome originario era Picenio. \u00c8 in stile ottomano con le sue numerose cupole, ma presenta un minareto quadrato di tipo maghrebino. In origine la sua sala di preghiera era disadorna e imbiancata con calce. Ma nel tempo furono aggiunti stucchi e altre decorazioni interne. l'edificio \u00e8 in fase di restauro. Altre moschee sono situate vicino ai mausolei, come la moschea Sidi Abderrahmane, eretta accanto all'omonimo mausoleo nel 1696; quest'ultima presenta cupole e un minareto riccamente decorato.\nLa cittadella comprendeva anche moschee che furono demolite durante il periodo coloniale ma che segnarono la memoria della citt\u00e0. La moschea Es Sayida, precedentemente situata in Place des Martyrs, fu demolita nel 1832. I suoi colonnati furono riutilizzati per allestire il peristilio della Grande moschea nel 1836, per compensare l'impopolarit\u00e0 della demolizione e degli interventi coloniali. Altre moschee, come quella di M'sella accanto a Bab el Oued, nel 1862, la moschea Mezzomorto, costruita dal dey Mezzomorto H\u00fcseyin Pasci\u00e0, e la moschea m'ta Sattina Maryam furono demolite durante il progetto di riqualificazione coloniale. La Grande sinagoga fu costruita tra il 1850 e il 1865 e divenne moschea a causa della partenza della locale comunit\u00e0 ebraica verso la Francia, quando l'Algeria divenne indipendente.\nMadrase e mausolei.\nLa citt\u00e0 vecchia \u00e8 sede di numerose madrase, la pi\u00f9 famosa delle quali \u00e8 la Madrasa Tha\u00e2libiyya, costruita nel 1904 sotto l'amministrazione del governatore Charles Jonnart, che promosse lo stile neomoresco, chiamato talvolta \"style Jonnart\", applicato a molti altri edifici dell'epoca, come la Grande Poste d'Alger e la stazione di Orano. La madrasa fu realizzata in omaggio al famoso teologo maghrebino del XIV secolo, Sidi Abd al-Rahman, considerato santo patrono della citt\u00e0 di Algeri. La casba contava ottanta \"zawiya\" e madrase prima dell'invasione francese, la maggior parte delle quali non sono pi\u00f9 in uso o sono divenute moschee, come la \"zawiya\" di Sidi M'hamed Cherif.\nLa citt\u00e0 \u00e8 residenza di numerose figure marabuttiche, come Sidi Brahim, protettore del mare, Sidi M'hamed Ch\u00e9rif, Sidi H'lal, santo di Bab el Oued e Sidi Bouguedour considerato il principale dei marabutti. I mausolei di Sidi Hlal, Sidi boudgour e di Sidi Abd al-Rahman, nonch\u00e9 la moschea di Sidi M'hamed Cherif, sono in fase di restaurazione.\nLa Madrasa Tha\u00e2libiyya \u00e8 situata vicino alla tomba di Sidi Abd al-Rahman. Il mausoleo attorno a questa tomba venne eretto nel XVII secolo, e ricevette la visita della regina Vittoria del Regno Unito, che, toccata dalla grazia del luogo, don\u00f2 i lampadari di cristallo che ancora adornano il santuario. I muri del suo mausoleo di Sidi Abd al-Rahman sono riccamente adornati con versetti calligrafici del Corano.\nIl mausoleo, con la sua moschea e con un cimitero esterno, ha una duplice funzione: religiosa e funeraria. Vi si trovano anche le tombe di Sidi Ouali, marabutto venuto dall'oriente e la cui leggenda narra che avrebbe scatenato il mare contro le navi di Carlo V durante l'assedio della citt\u00e0. Il cimitero ospita anche personalit\u00e0 come i marabutti Wal\u00ee Dada, Sidi Mansour ben Mohamed ben Sal\u00eem e Sidi 'Abd Allah, governatori della Reggenza di Algeri come Ahmed Bey di Costantina e i dey Mustafa Pasci\u00e0 e Omar Pasci\u00e0, nonch\u00e9 personaggi famosi come lo scrittore Mohamed Bencheneb e l'illustre miniaturista Mohammed Racim.\nCittadella e strutture difensive.\nLa cittadella, la casba propriamente detta, situata sulle alture della medina, si estende su una superficie di m\u00b2 dei quali m\u00b2 edificati. La sua realizzazione risale all'anno 1597, sul sito di uno stabilimento ziride. Divenne sede del potere deylicale nel 1817.\nIl complesso comprendeva: \nLa polveriera sarebbe esplosa nel XVIII secolo e fu ricostruita. Dopo il terremoto di Algeri del 1716 anche molti altri edifici furono ricostruiti.\nDurante il periodo coloniale, le autorit\u00e0 intervennero sul complesso, in modo da realizzare una strada, l'attuale rue Mohamed Taleb. La cittadella di Algeri era in fase di restauro nel 2015.\nTuttavia, la cittadella non \u00e8 l'unica struttura difensiva della citt\u00e0. In origine la citt\u00e0 era circondata da un muro, segnato dalle porte Bab Azoun, Bab el Oued, Bab Jedid e Bab Jezira, e difeso da un vasto complesso di forti (\"borj\"), stabiliti tra il XVI e XVII secolo, come quello di el Fanar nel porto, quello di Moulay Hasan nell'entroterra, e il \"borj\" di Tamentfoust dall'altro lato della baia di Algeri. Borj el Fanar esiste ancora oggi, cos\u00ec come molti altri forti, ma molti furono demoliti durante il periodo coloniale.\nSul lungomare, uno degli ultimi testimoni delle strutture cittadine \u00e8 il Palazzo del Ra\u00efs. La sua facciata marittima dall'aspetto massiccio include cannoni rivolti verso il mare.\nLa casba era circondata alla base da un muro di cinta di cui restano solo le vestigia, come quella di fronte alla prigione di Serkadji.\nDegrado degli edifici e decadenza sociale.\nIl quartiere deve affrontare sfide legate al suo status di patrimonio culturale abitato. A partire dal periodo coloniale, la zona \u00e8 stata relegata in secondo piano, perdendo gradualmente il suo ruolo di centro urbano. La citt\u00e0 vecchia conobbe sotto le autorit\u00e0 coloniali una fase di demolizione obiettiva a lasciar spazio a una nuova urbanistica; la citt\u00e0 vecchia era vista come un arcaismo, oltre che pericolosa, covo di emarginati e sede di una popolazione povera. Ma a parte le demolizioni della parte bassa e la costruzione di quartieri periferici, gli edifici non subirono in questo periodo un forte degrado perch\u00e9 emerse tra gli abitanti una forma di gestione comunitaria degli spazi pubblici e privati, in resistenza al modello urbanistico haussmanniano allora promosso dalle autorit\u00e0 coloniali.\nA partire dal 1962, l'area \u00e8 divenuta ambiente di declino e di emarginazione sociale. La manutenzione degli spazi pubblici sta perdendo la sua efficacia per la scarsit\u00e0 di \"zabalines\" (i netturbini) e di \"siyakines\" (gli irrigatori che puliscono le strade con acqua di mare), con conseguenti accumuli di immondizia e macerie. Questo degrado fu dovuto in parte ai cambiamenti sociali della popolazione della medina, dal momento che buona parte di essa era costituita da nuovi abitanti arrivati dopo l'indipendenza, senza alcun tipo di cultura urbana. Il quartiere dovette infatti anche affrontare l'esodo di molte delle sue famiglie ancestrali, i \"beldiya\". Da sottolineare il ruolo dello Stato algerino, che port\u00f2 avanti una politica urbana inefficiente e che nessuna amministrazione fu istituita per la casba tra il 1962 e il 1985. La medina continu\u00f2 cos\u00ec a perdere la sua centralit\u00e0. Dopo l'indipendenza, la citt\u00e0 vecchia accolse molti migranti dell'esodo rurale, per i quali il quartiere costituiva una porta d'accesso alla citt\u00e0 di Algeri. L'area divenne una zona degradata ed emarginata nel centro della citt\u00e0. La popolazione del quartiere fu alimentata dalle componenti pi\u00f9 svantaggiate di Algeri e la crisi abitativa in citt\u00e0 mantenne la sovrappopolazione del distretto. A ci\u00f2 si aggiunse una crisi culturale e identitaria, con il contributo del cemento applicato alle abitazioni e la perdita del ruolo di alcuni elementi fondamentali come il patio (\"west dar\"), aggirato da vie di comunicazione dirette tra le stanze. Il patio aveva infatti rappresentato per secoli un fondamentale punto di incontro per le diverse famiglie che abitavano la casa e contribuiva a forgiare un legame comunitario. Con l'arrivo di nuove famiglie dalle zone rurali che non si conoscono e che non sono legate e ansiose di non condividere i loro ambienti privati con i vicini, questi cortili stanno perdendo parte della loro ragion d'essere. Paradossalmente, i piani di salvaguardia che si concentrano su palazzi e sulle case borghesi comportano un'alterazione del tessuto architettonico del complesso urbano, con la continuit\u00e0 delle terrazze disturbata e la scomparsa della ceramica. Ci\u00f2 riflette una visione ristretta del patrimonio da parte di un'amministrazione per la quale il complesso spazio urbano \u00e8 visto come ingombrante. Tuttavia, il desiderio di restauro \u00e8 sempre pi\u00f9 arricchito dalla nozione di riabilitazione sociale.\nL'insicurezza e l'isolamento del quartiere contribuiscono all'emarginazione sociale e al degrado. Il 76% delle propriet\u00e0 \u00e8 privato, generalmente in compropriet\u00e0 (\"\u1e24ab\u016bs\"), il che rende difficile finanziare restauri e manutenzioni. Questa situazione legale ostacola l'intervento statale. I piani d'azione vengono spesso rinnovati utilizzando gli stessi metodi, che riproducono i loro fallimenti sul campo. Questo spiega il fatto che il restauro del patrimonio \u00e8 sospeso da decenni. Delle abitazioni in stile moresco registrate nel 1962, solo cinquanta sono state restaurate, circa duecentocinquanta sono crollate e quattrocento sono murate e disabitate, sebbene indebitamente rioccupate al 50%.\nIl fallimento dei successivi piani di riabilitazione sarebbe legato all'assenza di una visione globale che comprenda la visione degli abitanti o di importanti attori del settore, come le associazioni e gli abitanti pi\u00f9 anziani della medina; essendo questi ultimi non associati ai vari progetti di riabilitazione dall'indipendenza, le operazioni sono spesso compromesse. Infine, i progetti sono spesso affidati a studi di progettazione e produzione esteri, che hanno difficolt\u00e0 a inserirsi nel \"savoir-faire\" architettonico locale e che riescono a riflettere da parte delle autorit\u00e0 algerine un certo \"complesso del colonizzato\", incapace di mobilitare le competenze locali. Gli attori associativi si stanno mobilitando contro quella che denunciano come una \"cultura dell'oblio\", ma l'attuazione di azioni concrete da parte loro rimane marginale.\nProgetto di riabilitazione e polemica.\nAlla fine degli anni 2010, la regione \u00cele-de-France, gemellata con la provincia di Algeri, ha finanziato un progetto di riabilitazione della casba, diretto dall'architetto Jean Nouvel. L'iniziativa ha suscitato accese critiche, e una petizione che ha raccolto le firme di 400 algerini (soprattutto emigrati) ha denunciato l'intromissione dell'ex potenza coloniale. In un articolo dell'HuffPost, l'architetto Kamel Louafi, in merito alla polemica, ha dichiarato: \u00abTutti questi firmatari che agiscono e lavorano fuori dal loro paese negano questo diritto a Jean Nouvel e gli chiedono di lasciare che siano i fratelli e le sorelle di Algeri a occuparsi della casba, come se stessimo diventando intelligenti per nascita o etnia\u00bb.\nCultura.\nArtigianato.\nIl settore dell'artigianato nella casba \u00e8 in declino. Non avendo ricevuto adeguate politiche di sostegno, le condizioni di questo settore sono oggi lontane dal suo precedente ruolo nella vita della citt\u00e0.\nI rimanenti maestri artigiani non sono molto numerosi e gli artigiani devono far fronte a vincoli fiscali e al prezzo delle materie prime. \u00c8 il caso, ad esempio, degli oggetti in ottone, di fronte alla diminuzione del numero di artigiani e alla scarsit\u00e0 e al costo elevato del rame. Inoltre, i prodotti tradizionali devono affrontare la concorrenza dei prodotti manufatturieri.\nDurante il periodo ottomano, gli artigiani dipendevano dal \"ca\u00efd el blad\" (\"commissario della citt\u00e0\"), un alto funzionario vicino al dey. Vennero stabilite zone specializzate, strade o \"zenkat\", dedicate a un preciso mestiere. Le botteghe e le corporazioni ancora in vita alla fine del XIX secolo scomparvero negli anni precedenti la prima guerra mondiale.\nUno dei mestieri pi\u00f9 illustri dell'artigianato cittadino \u00e8 la lavorazione del rame, la cui pratica risale al periodo medievale.\nTra gli oggetti realizzati dagli artigiani del rame si citano le \"sniwa\" (vassoi di rame riccamente decorati con motivi geometrici), le \"mibkhara\", \"l'brik\", la \"tassa\", i \"berreds\" (teiere) e i \"tebssi la\u00e2chaouets\". I motivi decorativi utilizzati comprendono varie forme geometriche, stelle e rappresentazioni di fiori come il gelsomino. Lucien Golvin vede nell'artigianato di Algeri un'eredit\u00e0 ottomana, o almeno convergenze con paesi che erano sotto la dominazione ottomana; lo testimonierebbero alcune decorazioni, come i tulipani, i garofani e i cipressi che si trovano su vari oggetti in rame cesellato o inciso.\nL'area costituisce anche un importante centro di lavorazione del legno. La tecnica utilizzata \u00e8 il legno cesellato e talvolta dipinto per realizzare cassapanche, specchi e tavoli riccamente decorati. La raffinata lavorazione del legno dei vecchi edifici continua a essere restaurata dagli artigiani locali. Nella casba si fabbrica ancora una cassapanca (\"sendouk\") in legno dipinto, conosciuta come \"scrigno della sposa\", perch\u00e9 spesso viene utilizzata, soprattutto nelle zone rurali, per ospitare il corredo nuziale. Dispone di due maniglie su ogni lato e di una serratura per garantirne la chiusura. Gli ornamenti sono costituiti da motivi arabo-andalusi, spesso di carattere floreale, che occasionalmente lasciano il posto a rappresentazioni di animali come il gallo o il pavone.\nPersiste tuttora l'artigianato nell'ambito dell'abbigliamento tradizionale, come il karakou, lo haik e il fez. I negozi in prossimit\u00e0 della Grande sinagoga sono gli unici a vendere il \"sapone di Algeri\" (\"saboun D'zair\").\nIl valore culturale di questi mestieri comincia a suscitare l'interesse degli abitanti e dello Stato, che investe, ancora timidamente secondo gli artigiani, in sistemi di esenzione fiscale e scuole specializzate. Alcune iniziative per la creazione di imprese artigiane stanno dando nuova linfa ai mestieri interessati; \u00e8 il caso, ad esempio, della produzione e del restauro di oggetti in legno dipinto.\nCinema.\nAlgeri fu al centro di una ricca produzione cinematografica fin dai primi decenni del XX secolo. Vi furono girati quaranta lungometraggi e un centinaio di cortometraggi durante il XX secolo, come \"Sarati il terribile\" (1923), \"Tarzan l'uomo scimmia\" (1932), \"Il bandito della Casbah\" (1937), \"Un'americana nella Casbah\" (1938), \"La tentatrice della Casbah\" (1952), \"La battaglia di Algeri\" (1966), \"Lo straniero\" (1967) e \"Z - L'orgia del potere\" (1969).\nLa differenza tra le produzioni locali e quelle coloniali non sta nella tecnica di produzione o nell'estetica dei film, ma nel posto occupato dagli algerini. In effetti il cinema francese, prima dell'indipendenza, era spesso caratterizzato dall'assenza dell'indigeno algerino. Nel 2012, il film \"El Gusto\" affronta l'eredit\u00e0 della musica classica maghrebina e della cultura della casba attraverso il ricongiungimento avvenuto dopo decenni di musicisti musulmani ed ebrei algerini separati dall'esodo seguente la guerra d'Algeria.\nMusica.\nLe compagnie musicali.\nNella casba di Algeri lo spirito di festa viveva quotidianamente attraverso manifestazioni di piazza di vari musicisti e acrobati, cos\u00ec come le compagnie di \"baba salem\" che vagavano e spesso animavano i vicoli all'avvicinarsi delle vacanze come il Mawlid. Molto popolari erano generalmente i gruppi costituiti da africani originari del Sahel: i gnawa, i quali generalmente indossano abiti sahariani di diversi colori, una collana di conchiglie e suonano strumenti come il guembri e le qraqeb. I baba salem sono diventati rari al giorno d'oggi, anche se si trovano ancora nelle strade di Algeri.\nAltro tipo di compagnia folcloristica \u00e8 la \"zornadjia\", che si esibisce nei festeggiamenti. Prendono il nome dalla zurna e producono la loro musica con il tbel e col bendir. Le \"zornadjia\" si esibiscono in particolare nei matrimoni.\nLa musica arabo-andalousa e lo cha\u00e2bi.\nLa musica cha\u00e2bi, nata ad Algeri, \u00e8 stata influenzata dal repertorio musicale arabo-andaluso. Essa fin\u00ec per affermarsi come simbolo della cultura popolare e urbana. Tradizione musicale tutt'oggi viva, ha attraversato i secoli riflettendo l'immaginario collettivo della citt\u00e0. Infatti questo genere musicale si basa in particolare sullo \"q\u00e7id\", la poesia secolare.\nGli strumenti musicali di questo genere musicale comprendono la mandola, l'oud, il liuto orientale, il banjo, il violino, il tar e la derbouka.\nIl genere cha\u00e2bi comparve all'inizio del XX secolo nelle componenti popolari della casba, provenienti perlopi\u00f9 dalle zone rurali della Cabilia, e per questo \u00e8 fortemente influenzato da accenti berberi ed \u00e8 tradizionalmente cantato anche in berbero cabilo, oltre al suo repertorio in arabo maghrebino. Tra i maestri fondatori di questo genere si citano Mustapha Nador, Hadj El Anka e Cheikh El Hasnaoui. Lo cha\u00e2bi algerino divenne noto grazie alla celeberrima canzone \"Ya Rayah\" di Dahmane El Harrachi. I temi ricorrenti comprendono l'eco del patrimonio, la lamentela ancestrale, la nostalgia di casa ma anche i canti ancestrali delle feste e delle celebrazioni religiose. Questa musica era spesso suonata la sera, nei patio, specialmente durante il mese di Ramadan. Hadj El Anka fond\u00f2 la prima classe per questa disciplina nel conservatorio di Algeri nel 1957.\nLo cha\u00e2bi rappresenta uno stile musicale condiviso sia dai musulmani che dagli ebrei di Algeri. Tra i pi\u00f9 celebri cantanti giudeo-arabi originari della casba si cita Lili Boniche. Iniziative come quelli dell'orchestra \"El Gusto\" mirano a ricongiungere i cantanti ebrei e musulmani e rendere popolare questo patrimonio culturale della citt\u00e0 sui palcoscenici internazionali.\nPittura.\nLa casba di Algeri ha ispirato diversi pittori algerini e stranieri, in particolare attraverso la corrente dell'orientalismo, come il pittore Eug\u00e8ne Delacroix, permettendo loro di immergersi nella citt\u00e0 araba. Uno dei pittori pi\u00f9 famosi per le sue rappresentazioni della cittadella \u00e8 Mohammed Racim, nativo della casba. Le sue opere illustrano l'antico periodo della citt\u00e0 rappresentando la tradizione popolare della citt\u00e0; le opere di Racim sono in gran parte conservate al Museo Nazionale di Belle Arti di Algeri. Louis Comfort Tiffany, pittore statunitense, conobbe anche un periodo orientalista e visit\u00f2 Algeri nel 1875. Tra il 1957 e il 1962, il pittore Ren\u00e9 Sint\u00e8s rappresent\u00f2 la casba. I suoi dipinti, in particolare \"Petit Matin\", \"La Marine\" e \"Couvre-feu\" riflettono l'atmosfera e i disordini che scossero la citt\u00e0 di Algeri durante la guerra d'Algeria.\nLe istituzioni culturali.\nLa casba sopita dal XIX secolo istituzioni culturali come la Biblioteca nazionale delle antichit\u00e0 di Algeri, fondata nel 1863, contenente volumi e manoscritti arabi, turchi e persiani. \nIl palazzo di Dar Khdaoudj el Amia \u00e8 anche sede di un'istituzione culturale. Sede del primo municipio di Algeri tra il 1833 e il 1839, gli fu assegnato dal governatore coloniale il ruolo di \"servizio tecnico artigianale\" e una mostra di arti popolari vi si stabil\u00ec permanentemente. Nel 1961 divenne Museo delle arti e delle tradizioni popolari, reso poi nel 1987 museo nazionale. Nel 1969, Algeri accolse la prima edizione del festival panafricano di Algeri. In questa occasione, la casba accolse vari artisti del continente o della diaspora africana, e anche movimenti rivoluzionari come le Pantere Nere. Il festival fu riprogrammato per il 2009, anno in cui venne anche onorata l'eredit\u00e0 della casba.\nIl palazzo del Ra\u00efs, dopo il restauro del 1994, ospita il Centro delle arti e della cultura, dove vengono organizzate mostre temporanee, musei e spettacoli sulla terrazza con vista di una batteria di cannoni sul mare.\nLa casba offre anche alcuni laboratori e visite al festival culturale internazionale di promozione dell'architettura della terra, organizzato dal ministero della cultura algerino. Nel 2007, Algeri venne designata Capitale araba della cultura, occasione nella quale venne riattivata la questione del patrimonio e del suo restauro. Questo evento culturale vide l'inaugurazione del Museo algerino della miniatura e dell'illuminazione, installato nel palazzo di Dar Mustapha Pacha. Dar Aziza, palazzo situato nella parte bassa facente parte una volta del complesso del palazzo Djenina, \u00e8 stato sede dell'Agenzia Nazionale di Archeologia, prima di diventare sede dell'ufficio di gestione e sfruttamento dei beni culturali protetti.\nIl patrimonio scritto.\nLa citt\u00e0 di Algeri possiede un importante patrimonio scritto. Nel XIX secolo, la citt\u00e0 comprendeva importanti collezioni di opere nelle moschee, nelle \"zawiya\" e tra proprietari privati. L'intero patrimonio letterario \u00e8 stato interessato, come gli edifici, dalle trasformazioni e dalle demolizioni dell'epoca coloniale. Fu in questo periodo che nacquero le prime iniziative per preservare e catalogare questo patrimonio. Adrien Berbrugger fu all'origine della collezione conservata presso la biblioteca di Algeri, fondata nel 1836. I manoscritti sono locali e stranieri (provenienti dall'Egitto, da al-Andalus, dal Marocco, dalla Turchia ecc.) e trattano argomenti culturali e scientifici.\nNel 1872, 866 volumi erano catalogati in diverse biblioteche: quella della Grande moschea, di moschea el Jdid, di Sidi Ramdane e di Sidi Abd al-Rahman. La moschea el Jdid ospitava all'epoca 555 volumi, acquisiti grazie alle donazioni del dey di Algeri. Essendo i dey hanafiti, questo spiegherebbe l'importanza delle loro donazioni alla moschea el Jdid, di rito hanafita, in particolare rispetto alle donazioni fatte alla moschea el Kebir, di rito malikita. L'inventario del 1872 mostra che la Grande moschea sembra aver perso due terzi della sua collezione nel 1830. Altri inventari furono effettuati nel 1907 e nel 1911. Nel 1909 apparve il catalogo della Grande moschea di Algeri, redatto da Mohamed Bencheneb. La collezione di questa moschea comprende opere religiose, copie del Corano, \"\u1e25ad\u012bth\", opere che trattano della vita del profeta, sul malikismo, sul hanafismo, teologia, morale e grammatica.\nAltro tipo di patrimonio scritto \u00e8 costituito dalle \"tachrifat\" della Reggenza di Algeri, registri e raccolte di dati amministrativi. Nel 1830, i registri rinvenuti nel palazzo del dey e presso i principali amministratori furono depositati negli archivi arabi delle tenute. Questi registri riguardano la riscossione delle tasse e l'amministrazione dei beni dei beylik e delle corporazioni religiose. Sono poi sparse varie informazioni, resoconti di fatti storici o avvenimenti notevoli, regolamenti vari, note sull'amministrazione, sui prigionieri europei e sui tributi pagati alla Reggenza da varie nazioni. Tutti questi documenti dell'amministrazione precoloniale, costituiscono gli archivi della vecchia Reggenza di Algeri e sono conservati negli archivi algerini la cui sede \u00e8 situata fuori dalla cittadella. La Biblioteca nazionale d'Algeria, si trovava in vecchi palazzi prima di spostarsi, nel 1954, fuori dalla casba; tutte le collezioni sono conservate nell'attuale edificio vicino al giardino botanico di Hamma.\nL'acqua nella cultura.\nIl ruolo dell'acqua nella casba va contestualizzato nella sua dimensione storica. L'acqua e la sua distribuzione in citt\u00e0 dipendono da diversi ambiti tra i quali l'architettura, ma anche dagli usi che ne vengono fatti. La qualit\u00e0 della vita legata all'acqua \u00e8 un tema specifico per molte citt\u00e0 del Mediterraneo. L'acqua, oltre a partecipare all'originalit\u00e0 urbana della citt\u00e0, contribuisce a costituire un patrimonio culturale immateriale.\nLa citt\u00e0 di Algeri \u00e8 sede di un ricco patrimonio idrico che ha permesso alla sua popolazione di avvicinarsi ai abitanti del XVII secolo e di farne uno dei principali centri del Mediterraneo. Uno dei primi elementi di questo patrimonio sono le sorgenti sacre: la fontana dei Geni o \"Seb'aa A\u00efoun\" (\"le sette sorgenti\") era una sorgente di acqua dolce oggi eliminata dalla ricostruzione del lungomare; questi zampilli d'acqua dolce in mare aperto conferivano loro un carattere mistico. Il jinn di questa fontana \u00e8, per i sub-sahariani, Baba M\u00fbsa, soprannominato \"al-Bahari\", lo spirito acquatico dell'acqua dolce del Niger. La fonte A\u00efn Sidi 'Ali az-Zwawi deve il suo nome al marabutto Ali az-Zwawi morto nel 1576 ed \u00e8 menzionata da Diego de Haedo. L'acqua, alla quale gli abitanti attribuivano molte virt\u00f9, originariamente scorreva nel suo mausoleo situato fuori dalla porta di Bab Azoun, oggi distrutta. Tuttavia, la fonte scorre ancora in un negozio in rue Patrice Lumumba. Tra le fontane pi\u00f9 famose si notano quelle legate a un marabutto, che conferisce loro una dimensione mistica come quella di Sidi AbdelKader, di Sidi Ali Ezzaoui, di Mhamed Cherif, di Mzaouqa, di Sidi Ramdane e di altri come A\u00efn Bir Chebana. A quella di Mhamed Cherif viene attribuito il potere di lenire ansie e preoccupazioni grazie a tre sorsi della sua acqua.\nAnche le fontane sono considerate opere di pubblica generosit\u00e0 e come tali sono designate nella toponomastica algerina come \"sabil\" o, generalmente al plurale, \"sebala\", termine che designa letteralmente un'opera caritatevole e disinteressata. Secondo Kameche-Ouzidane, questo termine \u00e8 di origine coranica, e significa letteralmente \"via, strada, percorso\", e sarebbe all'origine dell'espressione \"fi sabil Allah\", traducendo l'idea di un'azione disinteressata e generosa. Gradualmente l'espressione design\u00f2 nel corso dei secoli le fontane e i bacini d'acqua potabile pubblici sviluppati dalla generosit\u00e0 di una persona. Questo tipo di donazione aiutava a perpetuare il nome del donatore e ad assicurare la sua salvezza in quello che \u00e8 considerato un \"mondo deperibile\". Molte incisioni sulle fontane riflettono l'utilit\u00e0 dell'acqua e l'importanza delle fontane come utilit\u00e0 pubblica. Questa utilit\u00e0 \u00e8 tanto maggiore poich\u00e9 inizialmente le fontane erano, insieme alle sorgenti, una meta obbligatoria per procurarsi l'acqua, e che non potevano in nessun caso essere private; ai donatori, come agli abitanti dei palazzi, era proibito costruire tali fontane nelle loro case. Altra forma di approvvigionamento idrico proveniva dai tanti pozzi (circa pozzi censiti per abitazioni all'inizio del periodo coloniale), e altrettante cisterne, poste nei sotterranei, che consentivano il recupero dell'acqua piovana dalle terrazze.\nLa fontana conosciuta come \"Cale aux Vins\", ora incastonata in un muro del Museo nazionale delle antichit\u00e0 e delle arti islamiche ha un'epigrafe del 1235, molto espressiva, riguardante l'utilit\u00e0 dell'acqua pubblica e il ruolo del benefattore H\u00fcseyin Pasci\u00e0 come evidenziato dalla traduzione in lingua francese di Gabriel Colin: \nTuttavia, delle 150 fontane che erano in funzione nella medina, solo una decina rimangono funzionanti. Chiamate \"a\u00efn\" (\"fontana\") o \"bir\" (\"pozzo\"), esse denotano un certo piacere di vivere la citt\u00e0 attraverso i suoi spazi pubblici. Cos\u00ec la A\u00efn al-Ahjajel (\"fontana delle vedove\"), aveva la reputazione di avere il potere di trovare marito alle vedove. Queste fontane sono parte integrante della medina e rimangono, anche se prosciugate, luoghi della memoria, in particolare nei loro nomi e nel loro ruolo nella toponomastica del centro storico.\nTradizione orale.\nLa cultura orale \u00e8 importante nell'ambito della tradizione maghrebina, in particolare nel caso di Algeri si cita la \"boqala\". La \"boqala\", nella sua forma classica, \u00e8 una breve poesia di quattro o cinque versi, recitata o talvolta improvvisata. Questi poemi, trasmessi perlopi\u00f9 oralmente, costituiscono un importante patrimonio culturale. Questo gioco di poesie oscilla tra l'intrattenimento e la divinazione. In quest'ultimo caso, a volte \u00e8 accompagnato da un rito magico-religioso, tipico non solo della citt\u00e0 di Algeri ma anche di tutte le altre citt\u00e0 della costa algerina e del suo retroterra (Blida, B\u00e9ja\u00efa, M\u00e9d\u00e9a, Miliana, Cherchell ecc.). Il contenuto della \"boqala\" costituisce spesso un enigma, o a volte un'espressione di saggezza soggetta a interpretazione. Queste sessioni sono tradizionalmente organizzate dalle donne, ma tradizionalmente anche gli uomini possono prenderne parte. Le riunioni si tengono spesso intorno a un tavolo, posto sulle terrazze o nei patio.\nLe sessioni si tengono generalmente di notte, alla vigilia di giorni importanti o in determinati giorni della settimana, il mercoled\u00ec, il venerd\u00ec e la domenica. Queste sessioni sono molto frequenti durante il Ramadan. La parola \"boqala\" deriva dal termine arabo per indicare una brocca di terracotta che contiene acqua, posta su un braciere e attorno alla quale possono svolgersi vari rituali, ed \u00e8 usata per profumare l'acqua con incenso o essenze varie, ma anche per scacciare il malocchio e i jinn.\nLe sessioni iniziano con un'invocazione: \"\u00abF\u00e2l ya f\u00e2lfal djibli khb\u00e2r man koul blad\u00bb\". La lingua usata nella \"boqala\" \u00e8 l'arabo maghrebino. Sebbene non si conosca l'origine di questa pratica, essa \u00e8 caratterizzata da una struttura letteraria vicina alla lingua scritta, da una purezza di stile, un ritmo e dei suoni che le conferiscono la sua popolarit\u00e0. Si pu\u00f2 notare una somiglianza con l'antica poesia arabo-andalusa e i hawzi, i canti popolari di Tlemcen. Questa tradizione \u00e8 ancora oggi una pratica abbastanza diffusa perch\u00e9 la sua diversit\u00e0 tematica gli consente di attrarre l'interesse di diversi ascoltatori e quindi di essere abbastanza consensuale a seconda delle circostanze. Inoltre, permette di colpire l'immaginazione del pubblico e di colmare un certo desiderio di evasione di quest'ultimo."}
{"id": "1522236", "revid": "49981", "url": "https://it.wikipedia.org/wiki?curid=1522236", "title": "Run baladr bras", "text": ""}
{"id": "1522238", "revid": "287204", "url": "https://it.wikipedia.org/wiki?curid=1522238", "title": "Johnnier Montano", "text": ""}
{"id": "1522239", "revid": "49981", "url": "https://it.wikipedia.org/wiki?curid=1522239", "title": "Kynedda", "text": ""}
{"id": "1522240", "revid": "110157", "url": "https://it.wikipedia.org/wiki?curid=1522240", "title": "Ponte Maggiore (Ascoli Piceno)", "text": "Il Ponte Maggiore di Ascoli Piceno, attraversando il torrente Castellano, collega il centro storico al quartiere di Porta Maggiore. Le sue arcate fronteggiano il Ponte di Cecco e da tutto il suo piano stradale \u00e8 possibile scorgere la Fortezza Malatestiana. Fa parte dell'antico percorso della Via Salaria, rimasto in uso fino alla realizzazione della circonvallazione nord negli anni Sessanta.\nStoria.\nNell'anno 1373 gli ascolani \"Massimo o Massio e Nicoluccio Ravuolto\" (o Ravolto secondo Antonio De Santis) ne avviarono la realizzazione per un compenso pari a 4.000 scudi sottoscrivendo l'accordo di riconsegnare l'opera compiuta nel tempo di 20 mesi. \nQueste condizioni contrattuali piuttosto modeste, per l'impegno che richiedeva la costruzione del ponte, furono la causa dell'allungarsi della realizzazione dell'opera che fu completata nel secolo successivo, quando la citt\u00e0 di Ascoli era infeudata ai conti di Carrara. Il ponte stesso ne reca scolpiti gli stemmi.\nLa storia del ponte, nel corso del tempo, ci narra di interventi di conservazione, ampliamento e ricostruzione. \nNell'anno 1862, Marco Massimi, ingegnere ascolano, si occup\u00f2 dell'allargamento del piano stradale e del sopraelevamento del manufatto. \nDurante la seconda guerra mondiale i guastatori tedeschi in ritirata lo fecero saltare il 16 giugno 1944 insieme al ponte di Cecco. Lo ricostru\u00ec, nell'anno 1946, l'ingegnere Giuseppe Viccei.\nL'attuale ponte, costituito in blocchi squadrati di travertino, si eleva su tre alte arcate per una profondit\u00e0 pari a m. 52 e per una lunghezza di circa m. 105."}
{"id": "1522242", "revid": "49981", "url": "https://it.wikipedia.org/wiki?curid=1522242", "title": "Rriallon", "text": ""}
{"id": "1522245", "revid": "69794", "url": "https://it.wikipedia.org/wiki?curid=1522245", "title": "Screen Actors Guild Awards 1998", "text": "La quarta cerimonia del Premio SAG si \u00e8 svolta l'8 marzo 1998."}
{"id": "1522247", "revid": "49981", "url": "https://it.wikipedia.org/wiki?curid=1522247", "title": "Gwrvyw", "text": ""}
{"id": "1522248", "revid": "125618553", "url": "https://it.wikipedia.org/wiki?curid=1522248", "title": "Principessa Daisy", "text": " \u00e8 un personaggio della serie di \"Mario\", comparsa per la prima volta nel videogioco \"Super Mario Land\" nel 1989. La Principessa Daisy \u00e8 stata creata da Gunpei Yokoi. Yokoi mor\u00ec otto anni dopo il debutto di Daisy, e tre anni prima che diventasse un personaggio importante in un altro gioco di Mario. Il ritorno di Daisy pu\u00f2 essere quindi considerato un tributo al suo creatore. Daisy \u00e8 la principessa di Sarasaland, ma la sua attuale residenza \u00e8 nel Regno dei Funghi. Daisy \u00e8 nota come ragazza competitiva e le sue abilit\u00e0 speciali spesso hanno a che fare con i fiori.\nAnni dopo il debutto in \"Super Mario Land\", Daisy cominci\u00f2 ad apparire spesso in molti giochi sportivi di Mario, questo a causa della mancanza di personaggi umani nella serie. Ora appare nella maggior parte dei giochi di Mario, regolarmente come personaggio giocabile. Daisy ha anche una controparte infantile Baby Daisy, apparsa nei titoli pi\u00f9 recenti come personaggio giocabile.\nDaisy torn\u00f2 a essere un personaggio fisso della serie dopo un decennio, nei giochi \"Mario Tennis\" e \"Mario Party 3\". Da quei giochi in poi, Daisy apparve in tutti i titoli di Mario Tennis e Mario Party. In \"Mario Tennis\", Daisy compet\u00e9 come giocatore Tecnico, e fu uno dei pochi personaggi femmina. Dichiarata come vanitosa, Daisy aveva un aspetto simile a quello di NES Open Tournament Golf, con l'unica eccezione della corona mancante e un'abbronzatura. Nell'introduzione di Mario Tennis, Daisy viene vista entrare nel campo dopo di Peach, sfidando Yoshi nel torneo.\nIn \"Mario Party 3\" il suo partner nella modalit\u00e0 battaglia \u00e8 uno Snifit, che possiede molta forza d'attacco e di difesa. Daisy, come Waluigi, non \u00e8 giocabile nella modalit\u00e0 storia del gioco. Nonostante ci\u00f2, appare dopo che il giocatore completa tutti e cinque i Tabelloni. Dopodich\u00e9, Daisy chiede alla Millennium Star di darle lo Star Stamp (un oggetto magico) della bellezza, per conquistare Luigi.\nLa Millennium Star si prepara cos\u00ec a dare alla principessa ci\u00f2 che ha richiesto, ma il giocatore si oppone alla scelta. Cos\u00ec, la Millennium Star decide che Daisy e il giocatore dovranno combattere su un altro Tabellone per conquistare lo Star Stamp.\nBaby Daisy.\n\"Baby Daisy\" \u00e8 la controparte infantile di Daisy, apparsa per la prima volta in Mario Kart Wii, sbloccabile ottenendo almeno una stella in tutti i trofei nitro 50cc.\n\u00c8 apparsa in pochi giochi, nonostante la sua controparte adulta appaia in quasi tutti.\n\u00c8 doppiata da Deanna Mustard.\nCaratteristiche.\n\"Baby Daisy\" indossa sempre un vestitino giallo e arancione con una gemma a forma di fiore sul petto. Ha delle calze bianche e delle scarpette rosse. Indossa una corona molto grande identica a quella della Daisy adulta, con una gemma a forma di fiore incastonata davanti e un'altra di dietro.\nNon indossa guanti e porta un ciuccio arancione in bocca; ha dei grandi occhioni azzurri e delle guance rosse e paffute. I capelli sono di color castano verso l'arancione e l'acconciatura ricorda quella di Daisy.\n\u00c8 piccola, bassa e minuta.\nIn Mario Kart.\nDaisy non appare subito nei titoli della serie spin-off \"Mario Kart\". Il suo debutto nel mondo delle corse di go-kart \u00e8 in \"\". Daisy ha anche un circuito personale chiamato \"Nave di Daisy\". La nave pu\u00f2 anche essere vista navigare sullo sfondo dei circuiti \"Spiaggia di Peach\" e \"Circuito di Yoshi\". Daisy ritorna nella serie di Mario Kart con \"Mario Kart DS\". In questo gioco, \u00e8 un personaggio sbloccabile, ottenibile completando i Gran Premi Nitro e R\u00e9tro a 50cc. Questa \u00e8 la prima apparizione di Daisy sul Nintendo DS. Daisy qui appare come personaggio leggero, a differenza di \"Double Dash!!\" dove era di peso medio. I suoi tre kart sono DS Standard, Floromobile e Danzerina. Come il resto dei personaggi segreti, Daisy non viene presentata in nessuna delle missioni. Daisy \u00e8 il fantasma dello staff nel circuito Giardino Nuvola. Inoltre, il suo nome appare in alcuni manifesti del Borgo Delfino.\nDaisy appare come personaggio giovanile anche in \"Mario Kart Wii\", dove \u00e8 sbloccabile completando il trofeo speciale 150cc. Qui, \u00e8 nuovamente un personaggio medio. Come Peach e Rosalinda, Daisy ha una nuova tuta da motociclista quando guida le moto, anzich\u00e9 il suo classico abito da principessa. Il nuovo circuito della principessa \u00e8 un paesino ai porti del mare Lusingh, il Circuito di Daisy. Questo circuito possiede, navi da crociera lussuose, hotel, e grandi statue dorate fatte costruire da lei per dimostrare il suo grande amore che ha con Luigi.\nFar\u00e0 anche la sua apparizione in Mario Kart 7, dove sar\u00e0 sbloccabile completando il trofeo fungo 150cc; anche in questo gioco ha una sua pista personale, il \"Villaggio di Daisy\", e vi si trova anche la pista r\u00e9tro \"Nave di Daisy\".\nIn Mario Kart 8, pu\u00f2 essere giocabile sin dall'inizio, e le sue piste sono tutte condivise con le altre principesse, ovvero \"Dolce Dolce Canyon\" e \"N64 Pista Reale\".\nLa pista \"Prateria Verde\" apparsa in \"Mario Kart Wii\" e \"Mario Kart 8\" \u00e8 forse anch'essa una pista di Daisy, dato che il fantasma dello staff della pista in Mario Kart Wii \u00e8 Baby Daisy, mentre in Mario Kart 8 \u00e8 Daisy.\nDaisy alla battuta.\nDaisy e il resto della banda di Mario fanno il loro debutto nel campo di baseball in \"Mario Superstar Baseball\". Per la prima volta Daisy \u00e8 un personaggio equilibrato, anche se punta di pi\u00f9 sul lato difensivo e combattivo. Il colpo speciale di Daisy, chiamato Flower Ball, le consente di lanciare una raffica di petali floreali, nascondendo la palla agli avversari. Nella modalit\u00e0 sfida, Daisy pu\u00f2 usare questa mossa solo se il giocatore ha acquistato il potenziamento Pretty Flowers.\nBasket.\nDaisy fa la sua seconda comparsa sul Nintendo DS in \"Mario Slam Basketball\". Come al solito, Daisy \u00e8 un personaggio difensivo. Il suo colpo speciale, il Tiro Fiore, le consente di fluttuare a mezz'aria e calciare la palla da basket dentro il canestro. Il Tiro Fiore viene attivato disegnando nel touch screen un triangolo rovesciato. Nel gioco \u00e8 sbloccabile una versione alternativa del costume sportivo di Daisy. Come in altri giochi, Daisy ha il suo campo personale, questa volta il Giardino di Daisy, un giardino dove due Pipino Piranha sostituiscono i canestri. Questo rende difficili le schiacciate ma facili i tiri.\nLe Olimpiadi.\nIn \"Mario &amp; Sonic ai Giochi Olimpici\" Daisy appare per la prima volta come personaggio veloce. Daisy appare sia nella versione per Wii che in quella per Nintendo DS. Anche se non ci sono delle tecniche speciali standard, in alcuni eventi Daisy pu\u00f2 usufruire di mosse che la aiutano nell'impresa, come tutti gli altri personaggi del gioco. Nel tennis da tavolo, Daisy volteggia con dei petali floreali che circondano la sua racchetta, aumentando la velocit\u00e0 della pallina quando viene colpita. Oltre che essere molto veloce, Daisy \u00e8 anche abbastanza potente.\nAspetto e caratteristiche.\nDaisy viene rappresentata come una bellissima e gioviale ragazza dai capelli castano scuro e gli occhi blu, vestita con un abito giallo e arancione e dei guanti bianchi lunghi fino ai polsi. Come ogni principessa alle orecchie ha un paio di orecchini a forma di fiore, mentre in testa porta una coroncina, simbolo della sua appartenenza reale con un fiore al centro (come gli orecchini) e due pietre rosse ai lati. Ai piedi porta due scarpe arancioni e gialle.\nGli occhi di Daisy sono molto grandi. I suoi occhi sono di colore blu, come la maggior parte dei personaggi umani della serie, e il suo viso \u00e8 rotondeggiante.\nSport standard.\nNei giochi sportivi della serie di Mario, Daisy indossa dei pantaloncini arancioni, una maglietta senza maniche gialla e i classici accessori dal motivo floreale. Inoltre ai piedi porta calzini bianchi e delle scarpe da tennis, arancioni e gialle con due lacci su ognuna.\nIn alcuni giochi come Mario Tennis Open e invece ha un vestito con gonnellina giallo con due strisce arancioni, rispettando il suo vestito originale, su di esso c'\u00e8 anche un ciondolo a forma di fiore con colore turchese al centro e bianco ai bordi, invece le scarpe rimangono sempre le stesse; questo vestito non \u00e8 indossato molto spesso dalla principessa.\nIn , la Peach e Rosalinda portano un vestito con gonna, mentre Daisy porta dei pantaloncini, questo pu\u00f2 indicare il suo modo di fare mascolino.\nCalcio.\nIn \"Mario Smash Football\", Daisy indossa una tuta da calcio a due pezzi, di colore arancione e turchese, completa di guanti bianchi e scarpe da tennis dello stesso colore della tuta. In \"Mario Strikers Charged Football\", i vestiti di Daisy sono simili al precedente titolo, ma vengono aggiunte delle protezioni, questo a causa della maggiore intensit\u00e0 del gioco. A parte questo dettaglio, il vestito include numerosi motivi floreali, ed \u00e8 disponibile in due colori, questo a causa del cambio di colore obbligatorio quando due team si scontrano. Daisy appare con questo costume nel suo trofeo incluso in \"Super Smash Bros. Brawl\".\nCorse coi Kart.\nEssendo state introdotte le moto come nuovo veicolo in \"Mario Kart Wii\", ogni principessa viene rappresentata con una tuta da corsa motociclistica addosso. La tuta di Daisy \u00e8 di colore bianco e giallo, con inclusi i suoi gioielli a forma di fiore, una versione rifinita dei suoi guanti e degli stivali gialli. Un cuore giallo con un contorno arancione \u00e8 presente nella sua schiena. Il cuore \u00e8 sempre coperto da capelli ed \u00e8 visibile quando svolazzano.\nPersonalit\u00e0.\nNel suo debutto in Super Mario Land, Daisy era la damigella in pericolo ed ha perci\u00f2 ricoperto il ruolo di Peach.\nNel suo grande ritorno in Mario Tennis appare come fanciulla molto imbranata: nella sua cerimonia di premiazione per il trofeo \u00e8 inciampata e, come conseguenza, caduta dal palco; in Mario Party 3 emerge il suo forte carattere. Nella modalit\u00e0 storia dar\u00e0 un pugno a Bowser facendolo volteggiare in aria, e ci\u00f2 che dir\u00e0 dopo sar\u00e0: \"Cosa c'\u00e8? Mi intralciava la strada!\"\n\"Mario Strikers Charged Football\" mostra il suo lato molto competitivo. La doppiatrice di Daisy, Deanna Mustard, ha addirittura detto che la personalit\u00e0 del personaggio viene espressa al meglio nella serie calcistica di Mario. In \"Mario Kart Wii\", Daisy mette da parte l'amicizia con gli altri personaggi quando si ritrova a gareggiare contro di loro.\nApparizioni.\nApparizioni come personaggio giocabile.\nNintendo Switch - 2017"}
{"id": "1522249", "revid": "49981", "url": "https://it.wikipedia.org/wiki?curid=1522249", "title": "Dyfual moel myd", "text": ""}
{"id": "1522250", "revid": "35813", "url": "https://it.wikipedia.org/wiki?curid=1522250", "title": "Theo Van Gogh", "text": ""}
{"id": "1522252", "revid": "49981", "url": "https://it.wikipedia.org/wiki?curid=1522252", "title": "Gwrgant Varf Drwch", "text": ""}
{"id": "1522255", "revid": "49981", "url": "https://it.wikipedia.org/wiki?curid=1522255", "title": "Kyhylyn", "text": ""}
{"id": "1522261", "revid": "49981", "url": "https://it.wikipedia.org/wiki?curid=1522261", "title": "Saessyllt II", "text": ""}
{"id": "1522264", "revid": "571594", "url": "https://it.wikipedia.org/wiki?curid=1522264", "title": "Chaos (Sailor Moon)", "text": " \u00e8 un personaggio della serie di anime e manga \"Sailor Moon\" di Naoko Takeuchi, che appare nella quinta serie animata e nell'ultima saga del manga, detta \"Stars\", come nemico finale della serie. La sua storia presenta enormi differenze tra la versione cartacea e l'anime: nel primo egli \u00e8 colui che ha inviato tutti gli antagonisti (da lui definiti suoi alter ego) delle serie precedenti alla ricerca della luce del Cristallo d'argento. Nell'anime questa definizione scompare e Chaos diviene un antico nemico, sconfitto da Galaxia ai tempi delle Sailor Wars.\nIl personaggio.\nNel manga Chaos presenta s\u00e9 stesso come \"una stella mancata\" che non \u00e8 riuscita a lasciare il Galaxy Cauldron in cui \u00e8 nato, e come il dominatore delle \"stelle delle tenebre\", ossia di tutti i nemici affrontati da Sailor Moon (che egli descrive come suoi fratelli ed alter ego) da lui mandati per ottenere il \"Cristallo d'Argento Illusorio\". L'obiettivo di Chaos non \u00e8 solo quello di diventare una stella completa, ma di essere l'astro pi\u00f9 potente dell'universo e di dominare la Galassia al posto del Cauldron assorbendo in s\u00e9 il potere della Luce detenuto da Sailor Moon. Non ha una forma vera e propria, ma nel finale del manga appare come una massa nera amorfa con tre occhi luminosi.\nNell'anime non \u00e8 spiegata la sua origine e viene semplicemente indicato come un'entit\u00e0 malvagia, nemica delle guerriere Sailor fin dai tempi pi\u00f9 remoti. Da notare che quando Galaxia viene purificata si vede dal suo corpo uscire una strana nube nera (molto probabilmente Chaos stesso).\nNell'ultimo arco del manga si scopre che Chaos (al fine di portare da lui Sailor Moon e di impadronirsi del suo potere per di poter nascere) ha attirato a s\u00e9 l'ambiziosa guerriera Sailor Galaxia spingendola a desiderare il potere, fino a farle attaccare i pianeti dove risiedono le altre combattenti Sailor e rubandone i Sailor Crystal. Scoperta la verit\u00e0, Sailor Moon riesce infine a purificarlo con \"Silver Moon Crystal Eternal Power\" all'interno del Galaxy Cauldron (morendo), ma (come detto da Sailor Cosmos, vera forma della misteriosa bambina di nome Chibichibi) viene lasciato intendere che esso ritorner\u00e0 nella forma di \"Sailor Chaos\" un giorno, in quanto ogni stella che non nasce ha diritto a scegliere la propria strada, se reincarnarsi in una nuova vita o continuare a portare a termine la vita corrente (e quindi la propria nascita).\nNell'anime viene narrato che Chaos fu sconfitto al termine delle Sailor Wars (tradotto in \"Guerre delle Sailor\" nel doppiaggio italiano) dalla leggendaria combattente Sailor Galaxia, la quale lo sigill\u00f2 dentro di s\u00e9 per salvare la galassia, venendo per\u00f2 a poco a poco completamente corrotta dal potere malefico della creatura, diventando potentissima e quasi imbattibile. Nell'ultimo episodio della quinta serie Sailor Moon, privata di qualunque arma , riuscir\u00e0 a fare appello al \"raggio di speranza\" (in originale \"Kibou no hikari\" lett. \"luce di speranza\"), l'ultima parte di Galaxia rimasta incorrotta per liberarla da Chaos. Nel dialogo finale con la ex-nemica, alla domanda di Galaxia \"Dove \u00e8 andato ora Chaos?\" Usagi risponde che \u00e8 \"tornato nella sua dimora\" spiegando poi che egli si trova nel cuore di tutti gli esseri viventi, i quali (per\u00f2) possono sempre fare appello al raggio di speranza dentro di loro, lasciando intendere che il raggio della speranza inteso come ChibiChibi, \u00e8 solo una delle forme di tale potere in grado di sconfiggerlo.\nTrasformazioni e aspetti.\nSailor Chaos.\nSailor Chaos (\u30bb-\u30e9-\u30ab\u30aa\u30b9) \u00e8 la guerriera generata da Chaos divenuto Stella Chaos, che combatter\u00e0 nel futuro contro \"Sailor Cosmos\" la quale nel manga racconter\u00e0 di essersi rifiutata di distruggerlo prima della nascita dal calderone delle stelle, poich\u00e9 la distruzione di quest'ultimo avrebbe portato all'impossibilit\u00e0 di nascita di nuove stelle. \u00c8 citato solo nel manga. \u00c8 proprio Sailor Cosmos che lo racconta a Sailor Moon: Chaos difatti, nel momento stesso in cui Eternal Sailor Moon si trova dinnanzi al cauldron, si sta fondendo con il cauldron stesso e sta per divenire una stella, ovvero Sailor Chaos.. Sailor Cosmos, non riuscendo a sconfiggere Sailor Chaos, assumer\u00e0 la forma di ChibiChibi e viagger\u00e0 indietro nel tempo per convincere Eternal Sailor Moon a distruggere il Galaxy Cauldron.\nNel settimo artbook, il \"Material Collection\", nella scheda di Galaxia, afferma che quest'ultima, una volta liberatasi dai Galactica Bracelet, diviene Sailor Chaos. Difatti nell'episodio 200, dopo che Galaxia si leva i bracciali, la sua sailor fuku cambia colore e la voce diviene doppia e successivamente il \"Raggio di Speranza\", ovvero la persona che dona la spada per combattere a Sailor Moon, dice appunto che non era pi\u00f9 Galaxia ma il suo corpo era invaso da Chaos, ma non viene in ogni caso detto il nome di Sailor Chaos all'interno dell'anime.\nQuesto avviene solo nell'anime, nel manga Sailor Galaxia sparisce una volta tolti i bracciali; Sailor Chaos viene raffigurata vagamente da Naoko, ha una specie di pettinatura simile a quella di Sailor Galaxia, con una stella irregolare a 8 punte sul petto che copre tutto il corpo. Al posto dei capelli avvolti con forma di \"odango\" ha dei serpenti, dei quali due avvolti sulla lunghezza delle braccia. Ha dei capelli che scendono in modo piatto da sotto la capigliatura, si intravede anche un mantello non troppo scuro. Ha una gonna lunga e sulla vita ancora due serpenti.\nKyaosu.\nKyaosu \u00e8 un servo di Sailor Galaxia che appare solamente nella versione teatrale. Viene descritto come un personaggio impacciato e comico, spesso preso in giro da Sailor Phi, Chi e Theta. Si finge il direttore di un'opera teatrale scolastica in cui prendono parte le guerriere sailor protagonista, e lavora anche come manager delle \"Three Lights\", gruppo di idol la cui vera identit\u00e0 corrisponde alle Sailor Starlights. Indossa una giacca e pantaloni di pelle, rimanendo a petto nudo.\nNella sua forma umana \u00e8 molto debole, infatti Rei Hino, senza trasformarsi in un senshi, \u00e8 in grado di sopraffarlo, dopo che aveva cercato di incastrarla. Pi\u00f9 avanti, fa un patto con Sailor Moon, promettendole di portarla, insieme alle Sailor Starlights, al Galaxy Cauldron, e di salvare una guerriera dalla morte (che sar\u00e0 Sailor Mercury).\nDopo la sconfitta di Galaxia, Kyaosu rivela di essere Chaos. I suoi poteri erano sigillati all'intorno di Galaxia, e solo dopo la sua morte, ha potuto abbandonare la debole forma umana che possedeva, e riacquistare i suoi poteri. Verr\u00e0 distrutto soltanto con un attacco combinato di tutte le guerriere, compresa Galaxia, resuscitata per l'occasione.\nIncarnazioni.\nNel manga, i seguenti nemici sono tutti delle incarnazioni di Chaos. Nell'anime non viene specificato, tranne nel caso di Zirconia."}
{"id": "1522275", "revid": "14691", "url": "https://it.wikipedia.org/wiki?curid=1522275", "title": "Portolago", "text": ""}
{"id": "1522279", "revid": "49981", "url": "https://it.wikipedia.org/wiki?curid=1522279", "title": "Guintelyn", "text": ""}
{"id": "1522282", "revid": "78273", "url": "https://it.wikipedia.org/wiki?curid=1522282", "title": "Gatto senza pelo", "text": ""}
{"id": "1522285", "revid": "1226", "url": "https://it.wikipedia.org/wiki?curid=1522285", "title": "Suicida", "text": ""}
{"id": "1522293", "revid": "339392", "url": "https://it.wikipedia.org/wiki?curid=1522293", "title": "Giacomo Arminio", "text": ""}
{"id": "1522294", "revid": "287204", "url": "https://it.wikipedia.org/wiki?curid=1522294", "title": "Dulmen", "text": ""}
{"id": "1522296", "revid": "13218560", "url": "https://it.wikipedia.org/wiki?curid=1522296", "title": "Duelmen", "text": ""}
{"id": "1522302", "revid": "110157", "url": "https://it.wikipedia.org/wiki?curid=1522302", "title": "Provincia di Khouribga", "text": "La provincia di Khouribga \u00e8 una delle province del Marocco, parte della regione di B\u00e9ni Mellal-Kh\u00e9nifra.\nGeografia antropica.\nSuddivisioni amministrative.\nLa provincia di Khouribga conta 5 municipalit\u00e0 e 26 comuni:"}
{"id": "1522312", "revid": "729019", "url": "https://it.wikipedia.org/wiki?curid=1522312", "title": "Emae", "text": "Emae \u00e8 un'isola del Pacifico nelle Isole Shepherd, provincia di Shefa, Vanuatu. Maunga Lasi, sull'isola, \u00e8 la vetta pi\u00f9 alta dell'arcipelago, con i suoi 644\u00a0m. L'isola costituisce il bordo settentrionale del vulcano sottomarino Makura, che copre anche le vicine isole di Makura e Mataso. Emae ha una lunghezza di 10\u00a0km e una larghezza di 5\u00a0km, con una superficie di 32 chilometri quadrati. Fa parte della Polinesia periferica.\nL'isola ha una popolazione di circa 750 abitanti. L'attivit\u00e0 economica principale \u00e8 l'agricoltura di sussistenza. Il PIL dell'isola \u00e8 di 457 $ pro capite.\nL'isola ha un aeroporto, Siwo Airport. La vicina Cook Reef \u00e8 un popolare sito di immersione."}
{"id": "1522318", "revid": "287204", "url": "https://it.wikipedia.org/wiki?curid=1522318", "title": "Jimena D\u00edaz", "text": "Origine.\nFiglia del conte di Oviedo e delle Asturie, Diego Fern\u00e1ndez e della contessa Cristina Fern\u00e1ndez. La madre era figlia di Fernando Gundem\u00e1rez (1002-1052) e di Jimena Alf\u00f3nsez (1004-1057) principessa del Le\u00f3n, figlia del re del Le\u00f3n Alfonso V e della principessa Urraca di Navarra, figlia del re di Navarra e conte d'Aragona Garcia II Sanchez il Tremolante. Jimena ed il re di Le\u00f3n e Castiglia Alfonso VI erano cugini in quanto avevano gli avi, Alfonso V (rispettivamente bisnonno e nonno) e Garcia II il Tremolante (rispettivamente trisavolo e bisnonno) in comune.\nBiografia.\nNel mese di luglio del 1074 Jimena spos\u00f2 Rodrigo D\u00edaz de Bivar, noto come il \n\"Cid Campeador\" che, in quegli anni godeva ancora della stima e della fiducia del re di Le\u00f3n e Castiglia Alfonso VI. Nel 1081, il Cid fu mandato in esilio e Jimena, con i figlioletti, rimase in Castiglia ad attendere il ritorno del marito, che avvenne nell'autunno del 1086. Dopo tre anni il Cid venne incolpato della perdita del castello di Aledo, in Murcia e, nel 1090, Alfonso lo condann\u00f2 all'esilio per la seconda volta, senza concedergli un regolare processo, dopo avergli confiscato tutti i beni e imprigionato la moglie ed i figli. Il Cid riusc\u00ec a liberare moglie e figli, che questa volta lo seguirono nella via dell'esilio.\nJimena and\u00f2 a Saragozza col marito, che si mise al servizio dell'emiro al-Muqtadir. Dopo che il Cid ebbe conquistato Valencia divenendone il signore, Jimena lo segu\u00ec a Valencia. Nel 1099, alla morte del Cid, Jimena divenne signora di Valencia, rinforz\u00f2 le difese e continu\u00f2 a difenderla strenuamente dagli attacchi degli Almoravidi dell'emiro \u02bfAl\u012b b. Y\u016bsuf e vedendo che, con le sue sole forze, non avrebbe potuto resistere a lungo, chiese l'aiuto del cugino, il re di Le\u00f3n e Castiglia Alfonso VI.\nAlfonso arriv\u00f2 con l'esercito leonese-castigliano, nel 1102, ma giudicando le difese in troppo cattivo stato dichiar\u00f2 la citt\u00e0 indifendibile e decise di rientrare in Castiglia, per difenderla da un attacco degli Almoravidi. Valencia venne abbandonata, dopo essere stata data alle fiamme. Jimena ed i suoi soldati seguirono Alfonso trasportando il corpo del marito, che venne tumulato a Burgos, nella chiesa di San Pietro di Carde\u00f1a.\nJimena si ritir\u00f2 nel monastero di San Pietro di Carde\u00f1a di Burgos, dove mor\u00ec nel 1116; fu sepolta vicino al marito nella chiesa di San Pietro di Carde\u00f1a. Durante la Guerra d'indipendenza spagnola (1808-1814), i soldati francesi profanarono la tomba del Cid; i suoi resti furono recuperati e, nel 1842, traslati nella cappella della Casa Concistoriale di Burgos. Nel 1921, i resti di Jimena furono traslati nella Cattedrale di Burgos, unitamente a quelli di suo marito.\nDiscendenza.\nJimena al Cid diede tre figli:"}
{"id": "1522331", "revid": "71155", "url": "https://it.wikipedia.org/wiki?curid=1522331", "title": "La Maison du sommeil", "text": ""}
{"id": "1522336", "revid": "1543377", "url": "https://it.wikipedia.org/wiki?curid=1522336", "title": "Augustus Volney Waller", "text": "Biografia.\nNacque a \"Elverton Farm\", un villaggio del Kent nei pressi di Faversham, ma trascorse la giovinezza a Nizza. Rimasto orfano di padre nel 1830, fu adottato da William Lambe, un medico inglese. Ritorn\u00f2 in Francia per gli studi universitari e nel 1840 si laure\u00f2 in medicina alla Sorbona, sotto la guida del microscopista Alfred Donn\u00e9, con una tesi sperimentale sulle emazie.\nNel 1842 si rec\u00f2 a Londra dove si spos\u00f2 e per circa un decennio svolse ricerche su preparati animali. Si ritiene che l'attivit\u00e0 di ricerca fosse autofinanziata con i proventi della professione medica. La qualit\u00e0 delle sue ricerche fece s\u00ec che nel 1851 fosse accolto nella Royal Society a soli 35 anni di et\u00e0. Nel 1851 si rec\u00f2 a Bonn chiamato dall'oculista Joseph Ludwig Budge per lo studio sul controllo del diametro pupillare. \u00c8 questo il solo periodo della sua vita in cui svolse l'attivit\u00e0 di ricerca a tempo pieno. A Bonn continu\u00f2 gli studi sul Sistema nervoso autonomo e riprodusse la genesi della Sindrome di Horner nell'animale.\nNel 1856, su invito di Marie Jean Pierre Flourens, si trasfer\u00ec a Parigi. Qui, nello stesso anno, nacque il figlio Augustus Desir\u00e9, che seguir\u00e0 pi\u00f9 tardi le orme paterne. Poco dopo, tuttavia, Augustus Volney divenne cardiopatico, probabilmente a causa di una malattia reumatica. Nel 1858 ottenne la cattedra di Fisiologia al \"Queen's College\" di Birmingham. Le cattive condizioni di salute lo spinsero a tornare sul continente. Mor\u00ec a Ginevra, dove si era trasferito per svolgere la professione medica, all'et\u00e0 di 54 anni.\nOpere.\nRicerca.\nIl figlio Augustus Desir\u00e9, nella dedica di un suo manuale di fisiologia alla memoria paterna, riassunse l'attivit\u00e0 del padre in cinque filoni principali:"}
{"id": "1522342", "revid": "1543377", "url": "https://it.wikipedia.org/wiki?curid=1522342", "title": "Tetania", "text": "La tetania o, nella forma normocalcemica, spasmofilia, chiamata anche ipereccitabilit\u00e0 neuromuscolare, \u00e8 uno stato patologico che, nella sua forma manifesta, si caratterizza per la presenza di ipereccitabilit\u00e0 dei nervi periferici con contrazioni forzate e involontarie dei muscoli (sia dolorose che indolori), quali crampi muscolari, spasmi, mioclonie, fascicolazioni, distonie, tremori muscolari, e talvolta leggera affaticabilit\u00e0. Spesso \u00e8 considerato un insieme di sintomi pi\u00f9 che patologia a s\u00e9.\nAlla base del quadro morboso vi \u00e8 sempre un aumento dell'eccitabilit\u00e0 del sistema nervoso, sia periferico che centrale dovuto a varie cause.\nI sintomi possono variare da soggetto a soggetto in funzione sia del disturbo di base, che della velocit\u00e0 con la quale questo si instaura.\nEtimologia.\nIl nome \"tetania\" deriva dalla somiglianza di alcuni sintomi con quelli del tetano. Il sinonimo pi\u00f9 diffuso, \"spasmofilia\", usato spesso per la tetania normocalcemica e per quella idiopatica e psicogena, significa pressappoco \"affinit\u00e0 con lo spasmo\"; in alcune lingue, come in francese, la parola spasmofilia indica invece la sindrome da iperventilazione psicogena, una possibile causa di tetania.\nEpidemiologia.\nColpisce circa l'8 % della popolazione, in prevalenza donne che uomini, con un rapporto di quattro a uno. La maggioranza dei casi insorge nell'infanzia o nell'adolescenza.\nEziologia.\nLa spasmofilia pu\u00f2 essere definita come uno stato patologico, dovuto spesso a carenza di magnesio o di calcio, caratterizzato dall'associazione fra i segni e i sintomi dell'eccitabilit\u00e0 neuromuscolare e manifestazioni psicosomatiche di nevrosi.\nIl deficit di magnesio \u00e8 dovuto generalmente a perdita del minerale attraverso il tratto gastroenterico ed il rene. Le cause pi\u00f9 comuni di deficienza sono i disturbi gastrointestinali, i disordini renali, i disordini endocrini e metabolici e i farmaci.\nIl magnesio regola l'eccitabilit\u00e0 delle membrane nervose e muscolari, pertanto le manifestazioni cliniche da ipomagnesemia sono caratterizzate dalla ipereccitabilit\u00e0 neuromuscolare sotto forma di tetania latente o da spontanei spasmi carpo-podalici.\nLa tetania pu\u00f2 essere dovuta a varie cause ma fisiologicamente \u00e8 legata all'ipocalcemia e all'ipomagnesiemia (possibile causa dell'ipocalcemia).\nSolitamente si distingue tra \"tetania ipocalcemica\" (varie condizioni, da malnutrizione a ipoparatiroidismo), \"tetania normocalcemica\" (malassorbimento congenito del calcio che \u00e8 presente nel sangue) o \"spasmofilia\" e \"spasmofilia idiopatica\" (da cause non chiare o psicogene, pur avendo il calcio sempre un certo ruolo in queste ultime). Le tre forme possono anche coesistere in una sindrome multifattoriale.\nSpasmofilia o tetania normocalcemica.\nIn questo caso il livello di calcio ematico appare quasi sempre assolutamente normale. Secondo alcuni studi chi ha la spasmofilia o tetania normocalcemica, in apparenza senza altra causa e come patologia cronica, avrebbe per\u00f2 disfunzioni congenite nella morfologia e nel metabolismo cellulare che determinano un malassorbimento.\nPur trattandosi di una sindrome poco conosciuta, sembrerebbe che le cellule con canali del calcio e/o forse del sodio e potassio della persona spasmofilica abbiano una membrana pi\u00f9 spessa e meno permeabile agli elettroliti (la carenza di magnesio aumenta inoltre il malassorbimento, anche se apparentemente pu\u00f2 non esserci ipomagnesiemia), trattandosi quindi di una forma di canalopatia miotonica congenita o di una miopatia endocrina legata ai canali ionici, come accade forse anche nella simile sindrome da crampi e fascicolazioni. La conseguenza \u00e8 che le sostanze nutritive, anche se assunte in quantit\u00e0 sufficiente, non riescono ad essere assorbite interamente, permanendo un costante stato di carenza e scarsit\u00e0 a livello muscolare, in particolare di calcio e magnesio, presenti nel sangue ma male assorbiti. Spesso insorge durante l'infanzia o l'adolescenza ed \u00e8 probabile che questa sindrome (che resta comunque non degenerativa) abbia un'origine genetica e famigliare, oppure autoimmune in persone predisposte geneticamente.\nTetania da ipocalcemia.\n\u00c8 verosimilmente la forma pi\u00f9 frequente di tetania. Molte delle cause sopra citate determinano una tetania secondaria ad uno stato di ipocalcemia. Si deve pertanto considerare che quest'ultima pu\u00f2 essere conseguenza di pi\u00f9 fenomeni (per es. metabolici ed ormonali). Si parla in questo caso di \"tetania ipocalcemica\".\nLa tetania presente nei soggetti con alcalosi \u00e8 invece secondaria ad una diminuzione della frazione ionizzata del calcio plasmatico, pur in assenza di ipocalcemia marcata.\nL'insufficienza renale, le alterazioni della vitamina D e molti dei farmaci citati sono anche causa di ipocalcemia.\nSpesso \u00e8 la mancanza di calcio disponibile nelle cellule a causare la tetania. Un livello basso di calcio nel plasma aumenta la permeabilit\u00e0 delle membrane delle cellule neurali agli ioni di sodio, causando una progressiva depolarizzazione. Ci\u00f2 si verifica perch\u00e9 gli ioni del calcio interagiscono con la superficie esterna dei canali del sodio nella membrana plasmatica delle cellule nervose. Quando gli ioni di calcio sono assenti il livello di tensione necessario per aprire i canali di sodio \u00e8 significativamente alterato (\u00e8 richiesta meno eccitazione). Se lo ione Ca++ nel plasma scende sotto il 50% del livello normale (9.4\u00a0mg/dl), aumenta la facilit\u00e0 con cui possono avvenire i potenziali d'azione, causando la contrazione dei muscoli scheletrici periferici.\nIpoparatiroidismo.\nL'ipocalcemia pu\u00f2 essere congenita o conseguenza di una delle diverse cause citate come ad esempio un malfunzionamento delle ghiandole paratiroidi (o della loro assenza, in genere a seguito di un intervento di tiroidectomia). Le paratiroidi sono infatti fondamentali nel meccanismo ormonale di controllo della quantit\u00e0 di calcio disponibile nell'organismo (omeostasi del calcio). Si parla in questo caso di \"tetania paratiroideopriva\". \nL'ipoparatiroidismo vero e proprio \u00e8 condizione non frequente in cui le ghiandole paratiroidee non secernono il paratormone, ed \u00e8 una causa di spasmofilia, provocando ipocalcemia, ipomagnesiemia, iperfosforemia e carenza di vitamina D2 e vitamina D3 (la somministrazione di calcio, magnesio, fosfato e vitamine del gruppo D \u00e8 la cura standard per l'ipoparatiroidismo).\nClassificazione.\nDal punto di vista clinico \u00e8 possibile distinguere:\nDal punto di vista eziopatogenetico distinguiamo:\nSintomi e segni.\nI segni ed i sintomi che si verificano con maggiore frequenza in corso di tetania sono diversi.\nLe crisi tetaniche vere si verificano solo nel 20-30% dei soggetti, mentre l'ipereccitabilit\u00e0 neuromuscolare si manifesta in genere sotto forma di parestesie, prevalentemente peribuccali, e di mioclonie della muscolatura palpebrale. Il paziente presenta astenia, artromialgie diffuse, spesso associate a contrattura della muscolatura paravertebrale, cefalea muscolo-tensiva, crisi lipotimiche e le vertigini soggettive. Il paziente pu\u00f2 avere anche crisi tachiaritmiche, costrizione toracica, bolo faringeo, dispepsia, pollachiuria, nicturia, riduzione della libido e dismenorrea del sesso femminile, una maggiore incidenza del prolasso mitralico nei pazienti spasmofilici.\nLe caratteristiche psichiche di tali pazienti sono quelle di individui affetti da sindrome ansioso-depressiva, talvolta complicata da evidenti crisi fobico-ossessive, a causa di anomalie varie o di carenza di magnesio e calcio. Il paziente non presenta anomalie fisiche visibili dei vari organi ed apparati, ad eccezione di un fluttuante ipertono muscolare.\nIl laringospasmo (da non confondere con lo spasmo dei muscoli esterni del collo in vicinanza della trachea) \u00e8 raro e pu\u00f2 essere anche doloroso e causare tosse secca \"abbaiante\" e raucedine, ma non impedisce a lungo il respiro nella maggioranza dei pazienti; in alcuni pu\u00f2 essere pericoloso per il possibile soffocamento, se in concomitanza con altri problemi.\nDiagnosi.\nLa diagnosi si basa su un'adeguata raccolta anamnestica e su un'accurata valutazione clinica.\nIn casi particolari pu\u00f2 rendersi necessario prescrivere un dosaggio del calcio ionizzato, esame tecnicamente difficile da effettuarsi sia per la complessit\u00e0 del prelievo che del dosaggio. La tetania normocalcemica risulta una sindrome sfuggente, con poca repertazione clinica e nessun esame specifico a livello muscolare.\nAnalisi dei segni.\nIn molti pazienti \u00e8 possibile evocare alcuni segni e sintomi che mettono in evidenza una tetania latente.Tuttavia, la positivit\u00e0 dei segni di Chovstek e di Trousseau non \u00e8 costante (specie nella tetania idiopatica e franca), difatti risultano positivi nel 50-80% dei casi.\nSegno di Chvostek.\nTra questi merita menzione il segno di Chvostek, che consiste in una contrazione involontaria dei muscoli facciali e viene evidenziato esercitando una leggera e ripetuta percussione sul nervo facciale alla sua uscita dalla ghiandola parotide, appena anteriormente rispetto al meato acustico esterno. Il segno di Chvostek nei soggetti con tetania \u00e8 frequente ma non specifico, essendo presente in una percentuale che pu\u00f2 arrivare tra il 10% ed il 25 % degli adulti in buona salute.\nInoltre circa il 30% dei soggetti con ipocalcemia dimostrata da dati di laboratorio non manifesta il segno.\nLa combinazione di scarsa sensibilit\u00e0 e specificit\u00e0 ha portato a dubitare della sua reale utilit\u00e0 clinica come dato semeiologico.\nSegno di Trousseau.\nAltro segno evocatore \u00e8 il segno di Trousseau. Questo consiste in uno spasmo carpo-podalico che si verifica dopo pochi minuti dal gonfiaggio del bracciale di uno sfigmomanometro ad una pressione superiore a quella sistolica. L'occlusione dell'arteria brachiale causa flessione del polso e delle articolazioni metacarpo-falangee, iperestensione delle dita e flessione in abduzione del pollice sul palmo, producendo la caratteristica postura conosciuta con il nome di \"mano ad ostetrico\".\nIl segno di Trousseau viene considerato pi\u00f9 sensibile e specifico rispetto all'analogo segno di Chvostek nei soggetti con tetania ipocalcemica.\nProva del laccio in iperipnea.\nSe sottoposto il braccio a ischemia transitoria con sfigmomanometro il pollice della mano pu\u00f2 divenire dolente subito dopo, come nella sindrome di De Quervain, e mostrare talvolta spasmi e mioclonie indotte; si tratta della cosiddetta prova del laccio in iperpnea: dopo applicato il bracciale dello sfigmomanometro per il segno di Trousseau, e dopo che il paziente ha respirato profondamente e ripetutamente, si verifica una crisi tetanica completa o parziale nel braccio sottoposto alla prova. Questo segno pu\u00f2 essere positivo anche con altri segni ed esami negativi. L'elettromiografia di base risulta in genere negativa, mentre il tracciato mette in evidenza doppiette, triplette e multitriplette, se l'esame viene eseguito in corso di ischemia meccanica o in corso di iperventilazione.\nAlcuni pazienti si possono giovare dell'esecuzione di una elettromiografia dopo lo stimolo ischemico e registrazione con elettrodi di superficie sul muscolo opponente del pollice. Con questa prova si posiziona un bracciale da sfigmomanometro sul braccio del paziente e si applica una pressione superiore di circa 20\u00a0mm di mercurio rispetto alla pressione sistolica (la pressione arteriosa massima) registrando l'attivit\u00e0 spontanea per 10 minuti durante l'ischemia, dopo l'ischemia e successivamente chiedendo al soggetto uno sforzo che porti ad iperpnea per almeno 3 minuti. Classicamente compaiono mioclonie, miochimie o fascicolazioni.\nEsami di laboratorio.\nGli esami di laboratorio appaiono normali anche se possono rilevarsi riduzioni di magnesio e calcio ionizzato.\nDiagnosi differenziale.\nLa diagnosi differenziale della spasmofilia va effettuata soprattutto escludendo le altre patologie derivate da ipocalcemia e/o ipomagnesemia, la fibromialgia (che una parte dei pazienti spasmofili pu\u00f2 sviluppare in seguito) e la sindrome da fatica cronica, oltre che la sclerosi multipla e il tetano.\nTrattamento.\nIl trattamento \u00e8 ancora incerto ma sicuramente si basa sull'uso concomitante di integratori di calcio, vitamina D, magnesio e miorilassanti; \u00e8 consigliabile un consulto con un nutrizionista.\nLa terapia perlopi\u00f9 si avvale della somministrazione per via orale di sali di magnesio, in particolare aspartato o pidolato, pi\u00f9 facilmente assorbibili rispetto al cloruro di magnesio. La dose giornaliera dello ione si aggira intorno ai 300\u00a0mg/die, meglio se in pi\u00f9 somministrazioni. Gli antidepressivi triciclici e le benzodiazepine non risultano efficaci nella spasmofilia, anzi tendono ad aumentare l'astenia e la facile esauribilit\u00e0 muscolare.\nLa terapia per la spasmofilia idiopatica si basa principalmente sull'assunzione di alfacalcidolo, carbonato di calcio, magnesio, protratta per mesi. Si possono associare miorilassanti ed ansiolitici. Alcuni pazienti traggono giovamento dall'integrazione alimentare di vitamina B6 (almeno 100\u00a0mg. al giorno), vitamina D (circa 200/400 U.I. al giorno), fosforo e fluoro (una dose ogni 7 giorni). Anche alcuni oligoelementi sono risultati efficaci soprattutto quelli costituiti da una miscela di oxiprolinati composta da magnesio 20 ml, manganese 10 ml, cobalto 10 ml, pidobase 10 ml, di cui assumere da 1 a 3 misurini al giorno. Non sempre \u00e8 necessaria l'integrazione con tutte le sostanze, \u00e8 meglio iniziare gradualmente la terapia con l'assunzione di un preparato a dosaggio basso e crescere poi lentamente con le dosi."}
{"id": "1522343", "revid": "979604", "url": "https://it.wikipedia.org/wiki?curid=1522343", "title": "Coccoina", "text": "La Coccoina \u00e8 una colla bianca in pasta per la scuola, per l'ufficio e per utilizzo fotografico, a base di destrina di fecola di patate, acqua e profumata con olio di mandorla, prodotta e commercializzata dall'azienda \"Balma, Capoduri &amp; C. s.p.a.\" di Voghera (PV).\nRiconoscibile dal profumo e dall'iconica confezione in alluminio, caratterizzata dalla presenza di un alloggiamento centrale che accoglie il pennellino utilizzato per stendere la colla, la linea di prodotti a marchio Coccoina si \u00e8 sviluppata nel tempo fino a comprendere diversi formati di colla liquida, stick e vinilica.\nLa storia.\nNel 1927, l'azienda Balma, Capoduri &amp; C., gi\u00e0 presente nel settore degli articoli di cancelleria con le cucitrici e i punti metallici ZENITH, decise di avviare la produzione di una pasta adesiva bianca da ufficio. \nL'idea della produzione della Coccoina venne all'imprenditore Aldo Balma cuocendo a bagnomaria la fecola di patate e acqua, aggiungendo poi glicerina e olio di mandorla, poi dopo averla versata nei barattoli di alluminio riposava un mese prima di essere venduta.\nIl marchio Coccoina si impose rapidamente sul mercato, riscontrando il favore del pubblico per la facilit\u00e0 di utilizzo e per la profumazione alla mandorla che sarebbe poi diventata una caratteristica comune a tutte le colle Coccoina.\nIntorno agli anni ottanta la gamma Coccoina inizi\u00f2 ad ampliarsi: nel 1984 venne lanciata \"Coccoina 84\", una formulazione di colla liquida a base di alcol polivinilico, contraddistinta anch'essa dalla profumazione alla mandorla.\nNel 2006 fu la volta di \"Coccoina stick\", una formulazione di colla in stick a base di polivinilpirrolidone lavabile con acqua. Infine, nel 2014 venne introdotta sul mercato \"Coccoina Mia\", la colla vinilica a marchio Coccoina, che si distingue dalle dirette concorrenti per l'originalit\u00e0 del formato, un tubetto di ridotte dimensioni.\nInformazioni sulla produzione.\nL'intero ciclo di produzione delle colle a marchio Coccoina si svolge all'interno della fabbrica della Balma, Capoduri &amp; C.: l'azienda produce in proprio anche i tipici barattolini in alluminio della colla in pasta, insieme ai pennellini. Le colle Coccoina vengono prodotte senza solventi, secondo la politica aziendale che prevede il rigido rispetto dei parametri posti dalle normative ambientali.\nDiffusione all'estero.\nI prodotti a marchio Coccoina, particolarmente la pasta adesiva in barattolo, hanno conosciuto in tempi recenti un buon successo sui principali mercati esteri, come quello giapponese e quello americano, riscontrando l'apprezzamento dei consumatori grazie alla composizione naturale della colla e all'estetica \"vintage\" della confezione."}
{"id": "1522344", "revid": "109031091", "url": "https://it.wikipedia.org/wiki?curid=1522344", "title": "Bomba di profondit\u00e0", "text": "La bomba di profondit\u00e0 nota anche come bomba torpedine a getto (BTG) \u00e8 un'arma di attacco ai sommergibili da parte delle navi di superficie.\nNella Seconda guerra mondiale le BTG erano in effetti l'unica arma disponibile alle navi per attaccare i sommergibili nemici, anche se spesso erano utilizzate solo a scopo intimidatorio. \nLe BTG erano dei cilindri metallici pieni di esplosivo (tritolo o fulmicotone), di massa variabile tra i 50 e i 125 kg, muniti di spolette d'innesco regolabili a tempo o a pressione idrostatica. Anche la spinta idrostatica negativa (cio\u00e8 la velocit\u00e0 di affondamento) poteva essere regolata in modo da aumentare la probabilit\u00e0 di colpire. \nLe BTG venivano lasciate cadere da apposite tramogge situate a poppa della nave (solitamente un cacciatorpediniere o una torpediniera) o lanciate da appositi congegni lancia bombe ad aria compressa o pirotecnici. Le BTG affondavano rapidamente grazie alla loro elevata densit\u00e0 ed esplodevano alla profondit\u00e0 prefissata o dopo il tempo stabilito sulla spoletta. \nNella Regia Marina i modelli pi\u00f9 utilizzati furono le Moncenisio 100/1927 da 100 kg e le Moncenisio 50/1917 e 50/1930 da 50 kg entrambe scaricabili da tramogge, ma furono usate anche BTG di fabbricazione tedesca da 125 kg (tipo W.B.D.) e da 60 kg (tipo W.B.F.) che per\u00f2 necessitavano di un apposito lanciabombe pirotecnico fabbricato dalla Krupp. \nPur essendo ordigni micidiali per i sommergibili (essendo infatti l'acqua incomprimibile le esplosioni subacquee si ripercuotevano sugli oggetti immersi anche a notevole distanza dall'esplosione), la reale efficacia delle BTG era molto limitata dal fatto che il lancio avveniva prevalentemente alla cieca o solo parzialmente guidato dagli ecogoniometri di quelle poche unit\u00e0 della Regia Marina che ne erano fornite. Quindi il successo o l'insuccesso dell'attacco era pi\u00f9 che altro legato alla fortuna e all'abilit\u00e0 dei due comandanti impegnati nello scontro, ma spesso il lancio aveva anche lo scopo di impedire al sommergibile di iniziare o continuare il proprio attacco e costringerlo invece alla difesa e alla fuga."}
{"id": "1522347", "revid": "13219000", "url": "https://it.wikipedia.org/wiki?curid=1522347", "title": "\u00c9ma\u00e9", "text": ""}
{"id": "1522349", "revid": "6923", "url": "https://it.wikipedia.org/wiki?curid=1522349", "title": "Muhammad di Ghur", "text": "Mu\u02bfizz al-D\u012bn Mu\u1e25ammad di Gh\u016br (Gh\u016br\u012b), fu uno dei sovrani della dinastia Ghuride, che domin\u00f2 su un territorio che abbraccia gli odierni Afghanistan, Pakistan e India settentrionale. Le invasioni di Mu\u1e25ammad Gh\u016br\u012b hanno provocato la morte di almeno 100.000 ind\u00f9, con molte donne e bambini ind\u00f9 venduti come schiavi nei paesi islamici.\nL'ambizioso tagico Mu\u1e25ammad Gh\u016br\u012b eredit\u00f2 il potere del fratello Ghiy\u0101th al-D\u012bn Mu\u1e25ammad e trasform\u00f2 il suo piccolo Stato di Ghor (Gh\u016br) in un vasto impero. Assorb\u00ec innanzi tutto il territorio dei Ghaznavidi, poi lo dilat\u00f2 con operazioni belliche impadronendosi del settentrione indiano e del Bengala.\nNel 1173, Mu\u1e25ammad fu nominato governatore di Ghazna, assoggettata da suo fratello, e continu\u00f2 a razziare a est il territorio ghaznavide. Invase il Gujarat negli anni ottanta del XII secolo, ma fu respinto dai Solank\u012b che dominavano la regione. Nel 1186, s'impadron\u00ec di Lahore e mise fine al regno della dinastia dei Ghaznavidi.\nDopo una sua iniziale disfatta nel 1191 nella prima battaglia di Tarayn inflittagli da Prithiv\u00eer\u00e2ja Ch\u00e2hum\u00e2na III - il \"raja\" Rajput che all'epoca regnava sui territori di Delhi e di Ajmer - si ritir\u00f2 con il suo esercito nelle sue basi, grazie al fatto che i guerrieri del raja Rajput non avevano una cavalleria in grado d'inseguire e sterminare quanti erano stati sconfitti. Pass\u00f2 quindi un anno intero a prepararsi a una nuova guerra. Torn\u00f2 in campo nel 1192 e lo scontro nella seconda battaglia di Tarayn, coi suoi 120.000 uomini turchi, persiani e afghani, forti di una possente cavalleria e di abili arcieri dotati di arco composito, annient\u00f2 i 300.000 indiani di Prithiv\u00eer, catturando lo stesso \"raja\", che fu giustiziato sullo stesso campo di battaglia.\nMu\u1e25ammad Gh\u016br\u012b divenne in tal modo il primo esponente musulmano a impadronirsi di Delhi e a insediare un potere islamico in India, senza tuttavia trasferirvisi personalmente.\nMentre egli nominava governatore di Delhi il suo generale Qu\u1e6db al-Din Aybak, futuro fondatore della locale dinastia mamelucca (da non confondere con quella che regn\u00f2 in Egitto e Siria dopo gli Ayyubidi), l'altro suo generale Mu\u1e25ammad ibn Bakhtiy\u0101r attraversava il Gange, prese Varanasi, distruggendo templi ind\u00f9 e sterminando la popolazione maschile, salvando le donne e i fanciulli per deportarli come schiavi, Mu\u1e25ammad Gh\u016br\u012b razziava il Bih\u0101r dove perpetr\u00f2 il grande massacro di monaci buddisti a N\u0101land\u0101, e della popolazione civile, vibrando un colpo pesante al buddhismo indiano. S'impadron\u00ec infine del Bengala ove tuttavia incontr\u00f2 una resistenza non trascurabile.\nNel 1206, Mu\u1e25ammad Gh\u016br\u012b si rec\u00f2 a Lahore per piegare una rivolta, ma sulla via del ritorno a Ghazna in cui s'era stabilito, fu assassinato a Damik, forse ad opera di un Assassino ismailita nizarita, oppure da un combattente ghakkar della regione.\nMu\u1e25ammad Gh\u016br\u012b (che non lasci\u00f2 eredi), tratt\u00f2 i suoi schiavi come figli e si pensa che egli abbia addestrato una gran quantit\u00e0 di schiavi d'origine turca alle arti della guerra e all'amministrazione dei suoi territori, riprendendo uno schema a suo tempo avviato dal califfo abbaside al-Mu\u02bfta\u1e63im e dal Sultano ayyubide al-\u1e62\u0101li\u1e25 Ayy\u016bb.\nUno di tali schiavi, Qu\u1e6db al-D\u012bn Aybak, si rese indipendente e fond\u00f2 alla morte di Mu\u1e25ammad di Gh\u016br un Sultanato, inaugurandovi la dinastia dei Mamelucchi di Delhi."}
{"id": "1522350", "revid": "767487", "url": "https://it.wikipedia.org/wiki?curid=1522350", "title": "Il morso del pipistrello", "text": "Il morso del pipistrello \u00e8 una pellicola horror fantascientifica statunitense del 1974 diretto dal regista Jerry Jameson.\nTrama.\nJohn Peck (Stewart Moss) \u00e8 un ricercatore esperto di chirotterologia sposato da poco tempo. Un giorno decide di annullare temporaneamente la luna di miele per partecipare, assieme alla novella moglie Cathy (Marianne McAndrew), ad una visita speleologica presso il parco nazionale delle Carlsbad Caverns, nel Nuovo Messico. Durante l'escursione, la coppia si separa dal gruppo dei visitatori per appartarsi e consumare un rapporto sessuale. Ma la donna cade in una grotta circondata da pipistrelli e John, nel tentativo di soccorrerla, viene morso alla mano da una volpe volante.\nAll'inizio John sembra non farci tanto caso, dato che la ferita si rimargina completamente, ma poi comincia ad avvertire delle strane allucinazioni sui pipistrelli e sintomi simile alla rabbia. Si fa visitare da un altro medico, il dottor Kipling (Paul Carr), che cerca di curare i suoi sintomi, ma il trattamento non sembra funzionare, in quanto ogni notte il protagonista si tramuta in un mostruoso pipistrello vampiro antropomorfo, diventando involontariamente responsabile di una serie di delitti e attirando cos\u00ec l'attenzione di Ward (Michael Pataki), un cinico sergente della polizia locale.\nDurante la degenza, il dottor Kipling inizia a domandarsi se quello che fa John ogni notte si solo frutto della sua immaginazione e suggerisce di consultare uno psichiatra. Ma il ricercatore fugge dall'ospedale e ritorna alla grotta, per cercare consolazione comportandosi come un pipistrello.\nLa polizia continua con le indagini e John, dopo alcuni giorni di sparizione, ritorna al motel dove la coppia alloggia da tempo e si ricongiunge con Cathy, con cui andr\u00e0 a letto con lei. Durante il rapporto, tuttavia, il ricercatore subisce lentamente la mutazione in pipistrello vampiro. A metamorfosi compiuta, Cathy riapre gli occhi e, alla vista del marito sotto forma di pipistrello, urla terrorizzata, per poi crollare (forse) svenuta. Il proprietario del motel (Robert Berk), udito le grida della donna, si reca nella sua stanza e la trova ancora a letto. Svegliandola, l'uomo rivela a Cathy di avere avuto probabilmente un incubo e lascia la stanza dicendole di richiamarlo qualora avesse bisogno di lui. Lei, guardando verso la finestra, capisce addolorata che suo marito \u00e8 nuovamente fuggito, a sua insaputa, verso la grotta dei pipistrelli.\nNel frattempo, Ward, gi\u00e0 sospettoso di John, ritrova quest'ultimo nella caverna, il quale, sotto forma di pipistrello vampiro, lo aggredisce. Il poliziotto, tornato sui suoi passi dopo essere sopravvissuto, rivela a Cathy l'esatta posizione di suo marito ed entrambi partono alla sua ricerca. Ma uno stormo di pipistrelli attacca l'autopattuglia e ferisce gravemente Ward, dopodich\u00e9 quest'ultimo si suicida con un colpo di fucile.\nAlla fine, Cathy, salvatosi dall'attacco, si tramuter\u00e0 anch'ella in un pipistrello vampiro (implicitamente infettata dopo aver fatto sesso con John) e si unisce nuovamente con suo marito nella caverna."}
{"id": "1522364", "revid": "110157", "url": "https://it.wikipedia.org/wiki?curid=1522364", "title": "Museo di arte sacra (Certaldo)", "text": "Il Museo di Arte Sacra di Certaldo \u00e8 stato inaugurato nel giugno 2001.\nSi trova nella parte alta del paese, la medievale, precisamente nei locali dell'ex convento degli Agostiniani, con ingresso dal chiostro adiacente alla chiesa dei Santi Jacopo e Filippo. \nCon il Museo Civico di Palazzo Pretorio e la Casa di Giovanni Boccaccio forma il polo museale del paese.\nStoria.\nNelle sette sale del museo sono raccolte le opere provenienti dalle chiese comprese nel territorio del vicariato ecclesiastico di Certaldo.\nIl museo di arte sacra era in origine un convento agostiniano del quattrocento. Accuratamente restaurato per adibito a museo, \u00e8 stato inaugurato nel giugno del 2001, parte di un circuito di centri espositivi della Valdelsa e di musei vicariali sorti nell'area fiorentina con il fine di aggregare beni culturali religiosi sparsi nel territorio che, per ragioni di sicurezza e custodia, non possono essere conservati nelle sedi di origine e che trovano perci\u00f2 assetto museografico, visibilit\u00e0 scientifica e pubblica fruizione presso la chiesa pi\u00f9 importante della circoscrizione ecclesiastica di riferimento.\nSala I: la pinacoteca.\nNella prima sala, anticamente il refettorio del convento, sono raccolte opere su tavola dal XIII al XVI secolo, pi\u00f9 due affreschi staccati dei primi anni del Quattrocento. Le prime tre sotto elencate sono opere del XIII e XIV secolo provenienti dalla chiesa di Santa Maria a Bagnano.\nSale II, III, IV: le oreficerie.\nDopo la prima grande sala dedicata ai dipinti su tavola, ci sono tre piccoli ambienti con vetrine contenenti opere di arte orafa. La maggior parte della collezione proviene dalla pieve di San Lazzaro a Lucardo, la pi\u00f9 importante del vicariato ecclesiastico, matrice della propositura di Certaldo.\nSegue l'elenco delle opere pi\u00f9 significative. Il numero tra parentesi corrisponde a quello assegnato nell'esposizione permanente della collezione.\nSala V: i paramenti.\nIn questa piccola sala sono esposti paramenti dal XVI al XVIII secolo. L'oggetto pi\u00f9 interessante \u00e8 \"Pianeta\", terzo quarto del XVIII sec., proveniente dalla chiesa di Santa Maria a Bagnano\nSala VI: la Compagnia.\nQuesta sala era anticamente la cappella (a tutt'oggi consacrata) della Compagnia della SS. Annunziata, compagnia che aveva tra i suoi compiti l'assistenza dei condannati a morte. La porta di collegamento con la precedente sala \u00e8 stata aperta in occasione dell'allestimento del museo: precedentemente l'unico accesso era la porta che si affaccia sulla piazza SS. Jacopo e Filippo, oggi chiusa. Vi sono raccolte le opere su tela del XVII secolo.\nLe sculture.\nVi si conservano anche due sculture lignee dipinte a tutto tondo di scuola senese, di grandi dimensioni (m 1,62 e 1,73 di altezza)\nSala VII: Collezione Linari (gi\u00e0 \"sala del Crocifisso\").\nL'ultima sala del Museo era fino a qualche anno fa interamente dedicata al cosiddetto Crocifisso di Petrognano o di San Donnino, ora collocato nell'abside dell'attigua Chiesa dei Santi Jacopo e Filippo (Certaldo). Nella sala (inaugurata il 24 agosto 2018) \u00e8 stata allestita una collezione di opere d'arte (dipinti, sculture, stampe) provenienti dalla Villa Bardi di Linari, Barberino Val d'Elsa. Tra le opere esposte si segnalano:"}
{"id": "1522365", "revid": "1343317", "url": "https://it.wikipedia.org/wiki?curid=1522365", "title": "Patata lunga di San Biase", "text": "La patata lunga di san Biase \u00e8 una variet\u00e0 di patata coltivata nel Molise, in particolare nella zona di San Biase.\nDa circa due secoli nell'alimentazione contadina molisana, le patate di San Biase sono tuberi di elevata qualit\u00e0 grazie al clima fresco ed al particolare terreno.\nDagli anni cinquanta, \u00e8 utilizzata la variet\u00e0 \"Quarantina del Molise\".\nUtilizzo.\nA San Biase, le patate si accompagnano alle testine d'agnello fatte cuocere sotto la \u201ccoppa\u201d di ferro ricoperta di brace (cenere e carboni roventi).\nFolklore.\nUna leggenda racconta che, a San Biase, la patata fu portata dai francesi di Napoleone.\nUn battaglione di francesi inviato da Campobasso a Trivento, per sedare una ribellione fomentata da briganti, fece campo per la notte alle porte di San Biase. \nAlcuni ragazzi, incuriositi dagli uomini in divisa, si avvicinarono all'accampamento e li videro mangiare per la prima volta delle patate. \nI francesi accorgendosi dello stupore dei ragazzi, donarono ad essi alcuni tuberi consigliando loro di seminarle nei campi. \nDa quel momento la patata divenne un alimento fondamentale a San Biase, specialmente per le famiglie pi\u00f9 indigenti."}
{"id": "1522369", "revid": "155136", "url": "https://it.wikipedia.org/wiki?curid=1522369", "title": "Domenico Monetario", "text": ""}
{"id": "1522372", "revid": "741864", "url": "https://it.wikipedia.org/wiki?curid=1522372", "title": "Giovanni Battista Cavedalis", "text": " Nativo di Spilimbergo, nel 1848 rassegn\u00f2 le dimissioni da direttore dell'ufficio ferroviario della linea Vienna-Lubiana per assumere il comando delle neocostituite forze armate del Governo Provvisorio Friulano. \nBiografia.\nIl Cavedalis nacque da una agiata famiglia borghese di Spilimbergo: il padre Girolamo svolgeva la professione di avvocato e divenne prima podest\u00e0 e poi sindaco della cittadina friulana. Avviato agli studi di ingegneria entr\u00f2 nella Scuola d'Artiglieria di Modena nel 1811, conseguendo il brevetto di primo tenente di artiglieria a Bologna. Con tale grado il giovane Cavedalis si arruol\u00f2 nell'esercito di Gioacchino Murat, prendendo parte alla campagna del Re di Napoli contro gli austriaci e alla sua invasione delle Legazioni. Dopo la sconfitta di Murat, nel 1817 venne integrato nell'esercito austriaco dove prest\u00f2 servizio fino al 1822 per poi tornare a Spilimbergo dopo il congedo.\nIn qualit\u00e0 di Ingegnere ferroviario ricopr\u00ec il ruolo di direttore dei lavori della ferrovia Lubiana-Vienna. Si rec\u00f2 a Venezia per partecipare ai moti del 1848, offrendo le proprie conoscenze di ex ufficiale dell'artiglieria, dove riusc\u00ec ad ottenere la carica di Triumviro della Repubblica di San Marco, assieme a Daniele Manin e all'ammiraglio Leone Graziani. Dopo la caduta della Repubblica negozi\u00f2 la pace con l'Austria, che gli permise di rimanere in patria ma obblig\u00f2 gli altri partecipanti del governo all'esilio. Il differente trattamento ricevuto lo fece sospettare di tradimento ma sar\u00e0 scagionato dall'accusa solamente nel 1930 con la pubblicazione dei suoi \"Commentari\"."}
{"id": "1522376", "revid": "247222", "url": "https://it.wikipedia.org/wiki?curid=1522376", "title": "The Inner Mounting Flame", "text": "The Inner Mounting Flame \u00e8 il primo album discografico della Mahavishnu Orchestra (l'album, per la precisione \u00e8 a nome \"The Mahavisnu Orchestra with John McLaughlin\"), pubblicato dalla casa discografica Columbia Records (per il mercato britannico ed europeo, dalla CBS Records) nel dicembre del 1971.\nTracce.\nTutti i brani sono stati composti da John McLaughlin\nFormazione.\nNote aggiuntive"}
{"id": "1522378", "revid": "21079", "url": "https://it.wikipedia.org/wiki?curid=1522378", "title": "Variet\u00e0 chiusa", "text": ""}
{"id": "1522379", "revid": "1543377", "url": "https://it.wikipedia.org/wiki?curid=1522379", "title": "International Judo Federation", "text": "L'International Judo Federation \u00e8 la federazione internazionale che regola il J\u016bd\u014d a livello mondiale. Fu fondata nel luglio 1951 ed inizialmente era formata dalle federazioni europee e da quella argentina, mentre molte altre aderirono nei dieci anni successivi.\nFederazioni continentali.\nDal 2007 la IJF conta 191 federazioni nazionali affiliate, rappresentate dalle 5 federazioni continentali:"}
{"id": "1522380", "revid": "122439933", "url": "https://it.wikipedia.org/wiki?curid=1522380", "title": "Nous", "text": "No\u00fbs (, contrazione dell'analogo ionico \"n\u00f3os\"), \u00e8 un termine che in greco antico indica, a partire da Omero, la facolt\u00e0 di comprendere un evento o le intenzioni di qualcuno , la facolt\u00e0 mentale quindi l'intelletto .\nIl termine \"no\u00fbs\" in Omero.\nIl termine lo si riscontra per la prima volta in Omero, dove indica l'organo sede della rappresentazione delle idee chiare , quindi la \"comprensione\" , posseduta in misura maggiore dagli d\u00e8i ; quindi l'intendimento che le provoca .\nRichard Broxton Onians nella sua opera maggiore \"Le origini del pensiero europeo\" rileva come nel periodo pi\u00f9 antico di molte culture si possa rintracciare una \u00abprimordiale individuazione dell'importanza delle parole per il pensiero\u00bb e dell'associazione di queste \u00abal respiro insieme al quale vengono emesse\u00bb . Nei poemi omerici, secondo lo stesso autore, il pensare, il nous, si identifica con il parlare, la cui sede \u00e8 in organi corporei che vanno dal petto alla bocca: \u00abEsso ha sede nel petto, e come risulta da almeno due passi, sembra venisse identificato con il cuore.\u00bb come sembra confermare successivamente Empedocle quando sostiene che il cuore \u00abdimora nel mare di sangue che ribolle intorno a esso, laddove principalmente si trova ci\u00f2 che gli uomini chiamano pensiero [\"noema\"].\u00bb . Ma sempre nell'Iliade Posidone apostrofa Apollo come colui che ha un \"cuore privo di \" e inoltre nell' \"Odissea\" \"n\u03cc\u03bfs\" appare esprimere piuttosto un obiettivo o un risultato di un'azione della coscienza, il che dimostrebbe che in origine il \u03bd\u03cc\u03bf\u03c2 non indicasse una parte del corpo\nIn Omero il \u03bd\u03cc\u03bf\u03c2 risulterebbe collegato alla percezione visiva degli accadimenti dove, tuttavia, pi\u00f9 che intenderlo come percezione sensoriale viene indicato come capacit\u00e0 di essere consapevoli in modo immediato della circostanza o dell'avvenimento a cui si assiste e di capire le vere intenzioni, al di l\u00e0 di ci\u00f2 che appare, di qualcuno. Il \u03bd\u03cc\u03bf\u03c2 distinto dagli organi di senso viene quindi ritenuto infallibile e di natura divina..\nIl esprime, quindi, nei poemi omerici, \u00absia un movimento specifico, un proposito, sia un'entit\u00e0 in certo modo stabile, ci\u00f2 che mette in movimento, la coscienza funzionale allo scopo\u00bb. Il \u03bd\u03cc\u03bf\u03c2 possiede anche il significato di \"intelligenza\" o \"intelletto\" ma a differenza di queste non \u00e8 evidentemente materiale e quindi non pu\u00f2 essere ferito dalle armi. Non \u00e8 nemmeno semplice \"intelletto\" in quanto risulta dinamico ed emotivo.\nIl \"\u039do\u00fbs\" in Anassagora: Intelligenza divina che organizza il mondo.\nCon Anassagora il termine emerge in tutto il suo significato metafisico. Questo fatto era noto a Cicerone, che nel \"De natura deorum\" (I, 11, 26) cos\u00ec si esprime:\nIl quale probabilmente lo riprendeva da Platone che nel \"Fedone\" (97 B) riporta:\nTale \"Intelligenza\" viene indicata da Giovanni Reale come \"divina\" anche se nei frammenti del filosofo che possediamo tale qualifica \"divina\" non viene mai assegnata al , ma Werner Jaeger nota in merito:\nIn Anassagora tale \"Intelligenza divina\", il , in qualit\u00e0 di potenza attiva e ordinatrice, organizza il caos (\u1f04\u03c0\u03b5\u03b9\u03c1\u03bf\u03bd, \"ape\u00edr\u014dn\"), creando cos\u00ec il mondo:\nCos\u00ec l'Intelligenza, il , separa le cose che prima erano mescolate. L'Intelligenza \u00e8 \"eterna\", \"autonoma\" e separata dalle cose.\nAristotele ricorda che se per Anassagora il ha messo in moto l'universo dando origine alle cose, risultando anche di essere la causa del bello e dell'ordine, non distingue chiaramente (a differenza di Democrito che invece li intende eguali) il (l'Intelligenza) dalla \u03c8\u03c5\u03c7\u03ae (l'anima) degli esseri animati.\nPer quanto attiene la \"natura\" del \"\u039do\u00fbs\", l'Intelligenza divina, concepito da Anassagora, Eduard Zeller considerandolo come essere incorporeo lo traduce con il termine tedesco \"Geist\" (Spirito) anche se poi aggiunge \u00abed anche se di fatto il concetto di incorporeo non appaia molto chiaro nella sua esposizione non si pu\u00f2 far carico alla sola inadeguatezza del suo linguaggio, anche se forse egli ha realmente concepito lo spirito come una pi\u00f9 fine materia che muovendosi nello spazio penetra in tutte le cose, tutto ci\u00f2 non fa velo alla sua intenzione\u00bb, di fatto consegnandogli una \"fine\" materialit\u00e0. Di tutt'altro avviso Giovanni Reale per il quale il \"\u039do\u00fbs\" va certamente considerato \"materia\": \u00ab il fatto che il \"Nous\" non sia composto non implica \"eo ipso\" la sua \"immaterialit\u00e0\": \u00e8 semplicemente una materia che, per la sua privilegiata natura, pu\u00f2 mescolarsi alle altre cose senza che queste si mescolino con essa.\u00bb, questo alla luce del fatto che, secondo Reale, l'orizzonte dei presocratici \u00ab\"ignora le due categoria di materia e spirito\"\u00bb.\nIl \"no\u00fbs\" in Platone.\nNel \"Fedone\", Platone fa dire a Socrate:\nSocrate si dice entusiasta del \"nous\" di Anassagora, ma poi esprime la sua delusione proprio perch\u00e9 ritiene che non ne abbia tratto tutte le conseguenze, non avendogli attribuito un'intenzionalit\u00e0.\nIntenzionalit\u00e0 introdotta da Platone con la figura del Demiurgo, il \"divino artefice\", produttore divino del cosmo generato che interviene come causa razionale e provvidenziale, che plasma la materia secondo il modello delle Idee .\nNous come motore immobile in Aristotele.\nAristotele definisce Anassagora \"uomo assennato\" per avere detto che c'\u00e8 un intelletto anche negli elementi della natura, cos\u00ec come negli esseri viventi, causa della bellezza e dell'ordine dell'universo, ma gli rimprovera di averlo usato solo come causa efficiente. Il Nous \u00e8 da intendere invece come causa finale del mondo. Le cose tendono verso di lui spinte dall'ammirazione e dall'amore. Il motore immobile attrae a s\u00e9 le cose del mondo come l'amato, pur restando immobile, attrae a s\u00e9 l'amante.\nNella \"Metafisica\", Aristotele identifica pertanto il \"no\u00fbs\" divino nel primo motore immobile, suprema perfezione, causa finale che attrae a s\u00e9 \u00abcome la cosa amata\u00bb ogni ente che aspiri alla completezza della sua natura. Un motore che esplica l'unica attivit\u00e0 o \"noesis\", non essendo comprensione di altro da s\u00e9, di comprendere il \"no\u00fbs\" stesso e \u00abl'Intelligenza divina sar\u00e0 una cosa sola con l'oggetto del suo pensare.\u00bb \nAlessandro di Afrodisia vedr\u00e0 in Aristotele il nous descritto come \u03bd\u03bf\u1fe6\u03c2 \u03c0\u03bf\u03b9\u03b7\u03c4\u03b9\u03ba\u03cc\u03c2, intelletto attivo esterno, impassibile, immortale ed eterno, che rende possibile all'uomo trasformare in atto le sue potenzialit\u00e0 conoscitive:\nAristotele apriva cos\u00ec la domanda a cui tentarono di rispondere gli autori \u00abdai pi\u00f9 antichi alla scolastica araba e cristiana, fino all'aristotelismo rinascimentale [che] si posero il problema se esso facesse parte dell'anima umana o piuttosto della divinit\u00e0, fornendo risposte differenti.\u00bb \nAristotele introduceva inoltre la nozione di nous come intuizione intellettuale, una facolt\u00e0 che intuisce i principi indimostrabili : \nPlotino.\nIl termine \"nous\" lo si ritrova pi\u00f9 tardi in Plotino (III secolo) il quale ne recupera l'aspetto non volontario n\u00e9 intenzionale di Anassagora, pur assorbendolo nella dottrina del motore immobile di Aristotele e facendolo per di pi\u00f9 consistere nelle idee platoniche .\nIl \"nous\" per Plotino \u00e8 la prima emanazione dell'Uno e, in quanto tale, partecipa pi\u00f9 delle altre della natura del divino, ma non \u00e8 il creatore del mondo perch\u00e9 non \u00e8 dio; esso emana da Dio, come il profumo da un corpo o la luce da una sorgente.\nIl Nous di Plotino non \u00e8 neanche assimilabile al demiurgo platonico perch\u00e9 non opera in vista di un fine: esso genera involontariamente, come conseguenza del proprio \"pensarsi\", del proprio riflettere su se stesso. \u00c8 in questo modo che dal \"nous\" ha origine l'\"anima del mondo\", sorgente della vita e dell'universo, che veicolandone le idee negli organismi le fa diventare la loro forma strutturante immanente."}
{"id": "1522381", "revid": "287204", "url": "https://it.wikipedia.org/wiki?curid=1522381", "title": "Francesco d\u2019Assisi", "text": ""}
{"id": "1522382", "revid": "287204", "url": "https://it.wikipedia.org/wiki?curid=1522382", "title": "Passo della Gardetta", "text": "Il passo della Gardetta (2.437\u00a0m s.l.m.) \u00e8 un valico alpino situato nelle Alpi cozie in Piemonte.\nGeografia.\nIl valico \u00e8 situato nell'alta valle Maira, mette in comunicazione il vallone di Unerzio con l'altipiano Meja-Gardetta. \u00c8 attraversato dal sentiero che compie il Giro dei 7 colli (\"Gardetta, Rocca Brancia, Oserot, la Croce, Peroni, Scaletta, Escalon\").\nStoria.\nNei prati presso le ex-caserme militari diroccate si nota un monumento commemorativo dedicato ai soldati periti tragicamente in corso di bonifica della zona dopo la prima guerra mondiale.\nUno dei ricoveri militari opportunamente restaurato \u00e8 diventato il rifugio della Gardetta."}
{"id": "1522388", "revid": "125959746", "url": "https://it.wikipedia.org/wiki?curid=1522388", "title": "A2A", "text": "A2A S.p.A. quotata alla Borsa di Milano societ\u00e0 multi-utility italiana,\nopera nei settori ambiente, energia, calore, reti e tecnologie per le citt\u00e0 intelligenti. \n\u00c8 attiva nella produzione, distribuzione e vendita di energia elettrica ( seconda in Italia per capacit\u00e0 installata ), \ngas, gestione rifiuti, nei servizi ambientali e nello sviluppo di prodotti e nei servizi per l'efficienza energetica, l'economia circolare, la mobilit\u00e0 elettrica e le smart city.\nStoria.\nLa societ\u00e0 \u00e8 stata costituita il 1\u00ba gennaio 2008 mediante fusione per incorporazione in AEM S.p.A. Milano,di ASM Brescia S.p.A. e AMSA.\nL'operazione si inquadra nel contesto evolutivo del settore delle imprese multiservizi italiane che a fronte della progressiva apertura alla concorrenza,\nha avviato un processo di consolidamento che sta portando alla formazione di un ristretto numero di operatori di dimensioni maggiori.\nLa societ\u00e0 \u00e8 quotata nell'indice FTSE MIB della Borsa di Milano. \nL'azienda ha intrapreso la costruzione di un nuovo grattacielo per uffici a Milano, noto come Torre Faro.\nAzionariato.\nL'azionariato comunicato alla Consob \u00e8 il seguente: \nIl restante 50% \u00e8 collocato sul mercato.\nAree di business.\nIl Gruppo A2A S.p.A. ha un'organizzazione per business unit per il presidio delle attivit\u00e0 caratteristiche:"}
{"id": "1522391", "revid": "729019", "url": "https://it.wikipedia.org/wiki?curid=1522391", "title": "Tongariki", "text": "Tongariki \u00e8 una piccola isola dell'Oceano Pacifico, appartenente alle Isole Shepherd nella provincia di Shefa, Vanuatu.\nL'isola, di origine vulcanica, misura 3,8 km di lunghezza e 1,7 km di larghezza. La massima elevazione \u00e8 di 521 m s.l.m."}
{"id": "1522397", "revid": "729019", "url": "https://it.wikipedia.org/wiki?curid=1522397", "title": "Onofrio Pirrotta", "text": "Biografia.\n\u00c8 stato vicedirettore vicario dell'AdnKronos, ha collaborato con \"Il Mondo\", \"Panorama\", \"L'Europeo\", \"Il Giorno\", \"Il Messaggero\".\nDeve la sua popolarit\u00e0 negli anni ottanta alla nota politica che faceva per il TG2, telegiornale per il quale ha anche lavorato come inviato speciale. Negli anni novanta pass\u00f2 al TG3 dove rivoluzioner\u00e0 la vecchia rassegna stampa notturna, inventata da Sandro Curzi, introducendovi la figura dell'ospite che commenta le notizie dei vari quotidiani.\nNel 2000, sempre su Rai 3, idea e conduce la trasmissione \"\u00c8 la stampa bellezza\". Successivamente passa al canale d'informazione Rainews24 in qualit\u00e0 di caporedattore centrale fino alla sua scomparsa.\nNel 1992 pubblica per la Arnoldo Mondadori Editore il libro \"Pressappoco\" che ottiene un discreto successo, arrivando a 6 edizioni; il libro tratta di bufale e bestialit\u00e0 del giornalismo italiano.\n\u00c8 morto all'improvviso a Tricesimo, dove risiedeva, il 12 febbraio 2012, all'et\u00e0 di 70 anni."}
{"id": "1522398", "revid": "1305772", "url": "https://it.wikipedia.org/wiki?curid=1522398", "title": "Augustus Waller", "text": ""}
{"id": "1522403", "revid": "167080", "url": "https://it.wikipedia.org/wiki?curid=1522403", "title": "Campo veneziano", "text": ""}
{"id": "1522407", "revid": "36426", "url": "https://it.wikipedia.org/wiki?curid=1522407", "title": "Palazzo del Monte di Piet\u00e0 (Livorno)", "text": "Il Palazzo del Monte di piet\u00e0 \u00e8 un edificio sito nel quartiere della Venezia Nuova, a Livorno. Attualmente \u00e8 propriet\u00e0 della Cassa di Risparmi di Livorno.\nStoria.\nIn origine la Fortezza Nuova rappresentava il baluardo pi\u00f9 settentrionale della citt\u00e0 di Livorno. Successivamente, a partire dal XVII secolo, con la fondazione del quartiere della Venezia Nuova, il fortilizio perse gradualmente parte della sua importanza a causa della costruzione del vicino Forte San Pietro.\nPer questo motivo, sul finire del XVII secolo fu deciso di ridurre la superficie della fortezza in modo tale da ottenere nuove aree edificabili per il quartiere della Venezia Nuova.\nI lavori di trasformazione portarono alla formazione di una strada, la via Borra, lungo la quale sorsero i principali palazzi della Livorno settecentesca.\nProprio a lato di questa strada, il 22 settembre 1701, fu deciso di innalzare la nuova sede del Monte di piet\u00e0.\nQuesto istituto era presente in citt\u00e0 sin dal 1599, quando il granduca Ferdinando I de' Medici aveva concesso a tre israeliti di aprire un ufficio di prestiti in via della Coroncina; in seguito il controllo del Monte era passato al Comune che ne aveva trasferito la sede dapprima in via Enrico Pollastrini e, precedentemente alla costruzione del palazzo in Venezia Nuova, in via del Porticciolo.\nLa nuova sede del Monte di Piet\u00e0, progettata da Giuliano Ciaccheri, fu completata nel 1710, bench\u00e9 fosse gi\u00e0 parzialmente operativa sin dal 1706.\nTuttavia, a seguito di alcune riforme nell'ordinamento dell'istituto e con l'apertura di una nuova sezione di credito, sul finire dell'Ottocento furono avviati alcuni lavori di restauro su progetto di Carlo Frullani.\nNel 1912 fu annesso al Monte di Piet\u00e0 anche l'adiacente Palazzo delle Colonne di marmo, sito in Via Borra 29.\nDescrizione.\nIl palazzo presenta un fronte molto dilatato dove si succedono tre ordini di aperture definite da raffinate cornici; il portone d'accesso si trova al centro della facciata ed \u00e8 anch'esso decorato con una cornice sovrastata da una lapide con epigrafe.\nAll'interno \u00e8 presente un atrio, coperto da una volta a botte, sul quale si affacciano i vari ambienti e la scala per i piani superiori; inoltre una porta conduce al cortile centrale.\nDue magazzini sotterranei mettono in comunicazione diretta il palazzo con il fossato che delimita il cosiddetto secondo accrescimento della Venezia Nuova."}
{"id": "1522408", "revid": "287204", "url": "https://it.wikipedia.org/wiki?curid=1522408", "title": "Mackenzie", "text": "Il fiume Mackenzie (in slavey-hare: Deh-Cho [t\u00e8h t\u0283\u02b0\u00f2], letteralmente \"grande fiume\") \u00e8 un fiume artico americano e, con i suoi 1.738\u00a0km, il pi\u00f9 lungo fiume del Canada. \nPercorso.\nNasce dal Grande Lago degli Schiavi e dopo il suo lungo percorso nelle province pi\u00f9 occidentali del Nord America sfocia nel Mare di Beaufort (mare del Mar Glaciale Artico). Sommando i suoi affluenti nell'Alberta e nella Columbia Britannica rappresenta il secondo sistema fluviale del continente nordamericano per lunghezza con ben 4241 km. Il suo bacino imbrifero si estende su una superficie di 1.810.000 km\u00b2, buona parte del quale nel territorio canadese dei Territori del Nord-Ovest. La sua portata media pu\u00f2 arrivare a 9700 metri cubi al secondo.\nIl fiume \u00e8 gelato da ottobre a maggio e in questo periodo il bacino \u00e8 utilizzato anche come strada. Nei restanti 5 mesi \u00e8 un fiume navigabile. Il fiume deve il suo nome all'esploratore britannico Alexander Mackenzie, che percorse il fiume nel tentativo di raggiungere l'Oceano Pacifico. Il vasto delta \u00e8 habitat per numerose specie di uccelli migratori, oltre che per il beluga.\nIl sistema fluviale.\nIl sistema fluviale del fiume Mackenzie comprende, fra gli altri, il Grande Lago degli Orsi, il Grande Lago degli Schiavi, e il Lago Athabasca. Tra i maggiori affluenti, si segnalano i seguenti fiumi Grande Fiume degli Orsi, Liard, Peel e North Nahanni."}
{"id": "1522411", "revid": "129019", "url": "https://it.wikipedia.org/wiki?curid=1522411", "title": "Tonino Ricci", "text": "Biografia.\n\u00c8 il fratello minore della madre dell'ex rugbista Franco Cioni."}
{"id": "1522425", "revid": "709565", "url": "https://it.wikipedia.org/wiki?curid=1522425", "title": "Patata dell'alta valle Belbo", "text": "La patata dell'alta valle Belbo \u00e8 una variet\u00e0 di patata. \nZona di produzione.\nNota anche con il nome patata di Mombarcaro, \u00e8 prodotta su terreni collinari o montani con un'altitudine non superiore a 900 metri nel comune di cui porta il nome ed in tutta la valle Belbo, che comprende anche Montezemolo, Sale delle Langhe, Sale San Giovanni, Camerana, Paroldo, Murazzano, San Benedetto Belbo, Niella Belbo, Feisoglio, Cravanzana, Bosia, Castino, Roascio, Torresina, Castellino Tanaro, Igliano, Marsaglia. A Mombarcaro un consorzio ne incentiva la produzione dal 1998.\nCaratteristiche.\nUna delle caratteristiche della cultivar \u00e8 l'alta concentrazione di amidi, vitamina C e potassio.\nI tuberi sono molto saporiti. La raccolta, data la quota abbastanza elevata, \u00e8 relativamente tardiva ed avviene in genere durante la prima decade di agosto."}
{"id": "1522428", "revid": "1543377", "url": "https://it.wikipedia.org/wiki?curid=1522428", "title": "Fucili Lorenz", "text": "I fucili Lorenz furono armi da fuoco ad avancarica a canna rigata utilizzate dall'Impero austriaco attorno alla met\u00e0 del XIX secolo; successivamente (dal 1867) furono sostituiti dai fucili a sistema di caricamento a retrocarica W\u00e4nzel. I modelli Lorenz erano l'Infanteriegewehr M 1854, un fucile da fanteria mod. 1854 in due varianti, e lo J\u00e4gerstutzen M 1854 (carabina per cacciatori Mod. 1854), sempre in due varianti; in ultimo, l'Extrakorpsgewehr 1854, che era un fucile per corpi speciali.\nLa tecnica.\nI fucili Lorenz si basavano sul sistema \"a luminello\", cio\u00e8 l'ignizione della polvere avveniva per l'urto su una capsula fulminante posta sul fondo del cavo di culatta; questo sistema, garantendo un'accensione uniforme della carica di lancio, permetteva una gittata notevole, che, associata alla rigatura della canna, consentiva un tiro molto preciso anche a notevoli distanze. La canna era solcata da quattro scanalature a fondo piatto ad andamento elicoidale, che effettuavano un giro completo in 210\u00a0cm. Il tipo I aveva la tacca di mira fissa a 300 passi; il tipo II era tarato fino a 900 passi.\nIl sistema si basava su una pallottola \"a compressione\", del calibro di 13,7 mm, che veniva inserita dalla bocca nella canna rigata.\nSullo stesso sistema fu prodotta una carabina per fanteria leggera della lunghezza di 109,6 cm. Un terzo fucile \"sistema Lorenz\", fu l'Extrakorpsgewehr 1854, che era destinato ai corpi dei pionieri, del genio e della gendarmeria; era lungo 105,5\u00a0cm ed era prodotto in un solo modello con tacca di mira fissa.\nIl fucile da fanteria aveva una baionetta a spiedo con lama a sezione cruciforme, mentre la carabina aveva una lunga baionetta a lama piatta ad un solo filo, entrambe con fissaggio a manicotto e ghiera.\nNel 1862 l'esercito imperiale austriaco decise l'adozione della pallottola ad espansione sistema Podewils calibro 13,6\u00a0mm, e dal 1863 dei fucili da fanteria Lorenz vennero prodotti con canna in acciaio e in un unico modello con alzo abbattibile; le carabine a stelo (\"Dornstutzen\") furono private di quest'ultimo.\nL'impiego.\nL'impiego bellico di queste armi si ebbe in occasione della seconda guerra d'indipendenza italiana del 1859, contro i franco-piemontesi in battaglie famose come Magenta e Solferino e San Martino, nella campagna di Danimarca del 1864 e nella terza guerra d'indipendenza italiana contro gli italo-prussiani.\nIn quell'occasione i Lorenz mostrarono le loro buone qualit\u00e0 sul fronte italiano, ma sul fronte settentrionale si trovarono a confrontarsi con i nuovi fucili Dreyse prussiani. Questi fucili davano un doppio vantaggio tattico, cio\u00e8 sia una maggiore cadenza di tiro (la cadenza di tiro dei fucili Lorenz non \u00e8 riportata esplicitamente, ma si pu\u00f2 ritenere che un soldato addestrato sparasse almeno due o tre colpi al minuto con un fucile ad avancarica, mentre la cadenza di tiro dei fucili a sistema Dreyse era di 9 colpi al minuto), sia la possibilit\u00e0 per il tiratore di restare sdraiato, costituendo un bersaglio molto meno evidente rispetto a un tiratore eretto o inginocchiato (posizione che era necessaria per ricaricare un fucile ad avancarica). Per rendersene conto, basta considerare che nel corso della guerra l'esercito austriaco perse 23.953 uomini contro gli 8.894 persi dai prussiani.\nGli americani ottennero ed utilizzarono notevoli quantit\u00e0 di fucili sistema Lorenz, circa 100.000 i nordisti, forse molti di pi\u00f9 i confederati, nel corso della loro Guerra civile. I Lorenz potevano utilizzare anche le pallottole calibro 54 sistema Mini\u00e8 americane, oltre quelle fornite dall'Austria, ma stranamente un certo numero di canne di questi fucili furono alesate e rigate al calibro 14,7\u00a0mm, il 58 americano, senza specifiche ragioni."}
{"id": "1522435", "revid": "38275", "url": "https://it.wikipedia.org/wiki?curid=1522435", "title": "Fucile da fanteria Mod 1854", "text": ""}
{"id": "1522439", "revid": "38275", "url": "https://it.wikipedia.org/wiki?curid=1522439", "title": "Moschetto per cacciatori Mod 1854", "text": ""}
{"id": "1522441", "revid": "38275", "url": "https://it.wikipedia.org/wiki?curid=1522441", "title": "J\u00e4gerstutzen M 1854", "text": ""}
{"id": "1522443", "revid": "15756", "url": "https://it.wikipedia.org/wiki?curid=1522443", "title": "Fenian Ram", "text": "Il Fenian Ram fu sommergibile progettato da John Philip Holland per l'uso da parte della Fenian Brotherhood (emanazione statunitense dell'Irish Republican Brotherhood) contro gli inglesi. Il \"Ram\" venne costruito e varato nel 1881 nei cantieri della Delamater Iron Company di New York.\nIl progetto del \"Fenian Ram\" \u00e8 stato in parte modellato sul modello del siluro \"Whitehead\" (dal nome del suo inventore Robert Whitehead) e come questo aveva il sistema di timoneria posto sulla coda. A differenza di modelli suoi contemporanei il sistema di immersione non era a zavorra, bens\u00ec sfruttava degli alettoni e la sua velocit\u00e0 unita alla particolare conformazione dello scafo.\nIl \"Fenian Ram\" era armato con una pistola pneumatica da 230\u00a0mm lunga 180\u00a0cm. Il sistema di utilizzo era similare a quello di un moderno sommergibile: un portello stagno di prua comandabile permetteva di caricare un siluro della lunghezza di circa 170\u00a0cm direttamente dall'interno del sommergibile, con l'aria compressa che viene utilizzata per lanciare il proiettile fuori dal tubo; per ricaricare il portellino esterno viene nuovamente chiuso e l'acqua nel tubo viene scaricata all'interno di una delle casse di zavorra.\nHolland cominci\u00f2 una lunga serie di test di navigazione, di immersione e di lancio siluri ma a causa di controversie sui finanziamento e sui pagamenti da effettuare l'Irish Republican Brotherhood decise di rubare il \"Fenian Ram\" e il sommergibile prototipo \"Holland III\" nel novembre del 1883; gli irlandesi presero il battello a New Haven, ma si resero conto quasi subito che nessuno sapeva come utilizzarlo: Holland fu ricontattato ma si rifiut\u00f2 di porgere qualunque aiuto. L'impossibilit\u00e0 di utilizzo e di vendita del natante costrinse la Irish Republican Brotherhood ad abbandonare il \"Ram\" in una baracca sul fiume Mill nel New England. Il suo motore da 15 cv venne asportato e utilizzato per il funzionamento di una fucina in una fonderia dell'ottone.\nNel 1916 il \"Fenian Ram\" \u00e8 stato esposto nel Madison Square Garden in occasione di una raccolta di fondi per le vittime della Sollevazione di Pasqua; successivamente fu trasferito a New York allo State Marine School. Nel 1927 Edward Browne acquist\u00f2 il sommergibile e lo spost\u00f2 a Paterson, dove si pu\u00f2 ancora ammirare.\nPresumibilmente come omaggio a questa imbarcazione, Frank Herbert in un romanzo di fantascienza (\"The Dragon in the Sea\") chiama un sottomarino con il nome di \"Fenian Ram\"."}
{"id": "1522448", "revid": "1039155", "url": "https://it.wikipedia.org/wiki?curid=1522448", "title": "Pegaso Kid", "text": "Pegaso Kid \u00e8 stato un programma televisivo contenitore di cartoni animati (in particolare russi e ungheresi), creato dalla Pannonia Film nel 1985, che and\u00f2 in onda in Italia su Telemontecarlo e su varie reti locali fino alla prima met\u00e0 degli anni novanta.\nNella sigla animata della trasmissione un piccolo Pegaso svolazzava attraverso ambientazioni differenti, dal mondo subacqueo allo spazio. La base musicale di tale sigla era il singolo \"Favole\", cantato da Umberto Balsamo.\nLa serie comprende 236 episodi, ed in ogni episodio venivano presentate varie puntate delle diverse serie contenute al suo interno, tra cui \"Filopat e Patafil\" (in stop motion, proveniente dalla Germania dell'Est), \"Gustavo\", \"A kock\u00e1sf\u00fclu ny\u00fal\", \"Il dottor Bub\u00f2\" (tutti ungheresi), \"Watoo Watoo\" (francese)."}
{"id": "1522449", "revid": "439868", "url": "https://it.wikipedia.org/wiki?curid=1522449", "title": "Thomas Cech", "text": " \nIl suo nome \u00e8 legato principalmente a studi di biologia molecolare sulla trascrizione genica e sulle modificazioni che portano alla formazione, nel nucleo cellulare, di mRNA maturo a partire dal suo neosintetizzato precursore, in particolare sul meccanismo di splicing.\nBiografia.\nCech \u00e8 nato a Chicago, ma cresciuto ad Iowa City; da giovane ha frequentato il Grinnell College, dove ha ottenuto il Bachelor of Arts nel 1970, ed in seguito l'Universit\u00e0 di Berkeley, in California, dove complet\u00f2 il suo Ph.D. in chimica nel 1975. Quello stesso anno, entr\u00f2 nel Massachusetts Institute of Technology dove intraprese una ricerca post-dottorato.\nNel 1978 ha ottenuto il suo primo impiego come insegnante di biochimica alla Universit\u00e0 del Colorado, universit\u00e0 in cui tuttora insegna con il titolo di \"Distinguished Professor\" del Dipartimento di Chimica e Biochimica. A partire dal 2000, Cech \u00e8 inoltre succeduto a Purnell Choppin come presidente del prestigioso centro di ricerca Howard Hughes Medical Institute, nel Maryland, pur continuando parallelamente gli studi e la ricerca nel suo laboratorio all'Universit\u00e0 del Colorado.\nAttivit\u00e0 di ricerca.\nL'attivit\u00e0 di Cech si \u00e8 focalizzata sullo studio dei meccanismi che portano alla sintesi, nel nucleo cellulare, dell'RNA a partire da uno stampo di DNA, e di come questo venga poi trasformato e processato a dare una molecola di RNA messaggero maturo, in grado di trasferire l'informazione genica dal nucleo al citoplasma e di permettere dunque la sintesi proteica. I suoi studi in questo ambito si focalizzarono in particolare sullo splicing, ovvero il processo cellulare tramite il quale l'RNA appena trascritto \u2013 definito \"RNA precursore\" o hnRNA \u2013 subisce il taglio e la conseguente escissione di frammenti non codificanti, gli introni, ed il successivo ricongiungimento dei frammenti codificanti, gli esoni, a dare una molecola matura e funzionale.\nIl suo principale contributo in questo campo venne dalla scoperta, nei tardi anni settanta, di molecole di RNA in grado di catalizzare da loro stesse il complesso processo di splicing, senza l'ausilio di enzimi e di altri fattori: un fenomeno chiamato autosplicing. Questa scoperta, avvenuta studiando gli acidi nucleici di un protozoo ciliato, \"Tetrahymena thermophila\", dest\u00f2 notevole interesse: il meccanismo di splicing normalmente studiato richiede infatti la presenza di numerosi fattori proteici e di particolari acidi nucleici, gli SnRNA, combinati con polipeptidi a dare complesse strutture \u2013 dette SnRNP \u2013 necessarie per lo splicing stesso. Cech dimostr\u00f2 invece che particolari RNA erano in grado di catalizzare il loro stesso splicing grazie a particolari sequenze nucleotidiche, che permettevano il ripiegamento della molecola in strutture secondarie che catalizzavano la reazione. \nIl primo esempio di autosplicing scoperto da Cech riguardava il trascritto primario del gene per l'RNA ribosomale 26S di \"Tetrahymena\", ma studi successivi rivelarono l'esistenza di due intere classi di introni, presenti in moltissime specie, capaci di effettuare l'autosplicing: gli introni di gruppo I e II. I risultati degli studi di Cech vennero pubblicati nel 1982 ed ebbero un profondo impatto sulla comunit\u00e0 scientifica, con ripercussioni che oltrepassarono il semplice studio dei meccanismi nucleari di trascrizione: la scoperta dell'autosplicing fu una definitiva conferma all'ipotesi che alcuni RNA potessero avere attivit\u00e0 catalitica; tesi gi\u00e0 sostenuta \u2013 fra gli altri \u2013 da Carl Woese e Francis Crick, che gi\u00e0 negli anni sessanta avevano teorizzato l'esistenza di \"enzimi ad RNA\", o ribozimi. Per questa sua scoperta Cech condivise con Sidney Altman il Premio Nobel per la chimica nel 1989.\nOltre agli studi dello splicing, un altro importante interesse scientifico di Cech riguarda la struttura e la funzione dei telomeri, le peculiari estremit\u00e0 dei cromosomi lineari. In particolare, lui e il suo gruppo hanno dedicato l'attenzione alla struttura, alla funzione ed al meccanismo di assemblaggio dell'enzima telomerasi, il principale catalizzatore della replicazione di questa particolare regione cromosomica. Essendo la corretta sintesi e conservazione dei telomeri cruciale per la sopravvivenza della cellula, la comprensione di come il meccanismo di tale sintesi operi pu\u00f2 essere di notevole importanza medica, ad esempio come metodo di lotta ai tumori, per i quali una eventuale terapia basata sul controllo e la repressione dell'attivit\u00e0 della telomerasi nelle cellule cancerotiche potrebbe rivelarsi efficace."}
{"id": "1522452", "revid": "117610712", "url": "https://it.wikipedia.org/wiki?curid=1522452", "title": "Mario Gariazzo", "text": "Gariazzo \u00e8 noto agli appassionati di film horror sia per aver diretto \"L'ossessa\" nel 1974 sia per il film \"Schiave bianche - Violenza in Amazzonia\" nel 1985. \nHa anche diretto il film di fantascienza italiano \"Occhi dalle stelle\" nel 1978."}
{"id": "1522455", "revid": "1573940", "url": "https://it.wikipedia.org/wiki?curid=1522455", "title": "Christinus", "text": "Christinus \u00e8 un genere di piccoli sauri della famiglia Gekkonidae, diffusi in Australia.\nBiologia.\nSi nutrono di insetti.\nTassonomia.\nIl genere \"Christinus\" comprende le seguenti specie:\nQuesto genere \u00e8 stato creato recentemente (1983) trasferendo le due specie che vi sono incluse dal genere \"Phyllodactylus\" al quale appartenevano in precedenza."}
{"id": "1522457", "revid": "767487", "url": "https://it.wikipedia.org/wiki?curid=1522457", "title": "La peste (film)", "text": "La peste \u00e8 un film del 1992 diretto da Luis Puenzo.\nIl soggetto \u00e8 tratto dall'omonimo romanzo dello scrittore francese Albert Camus.\nTrama.\nIn una citt\u00e0 del Nordafrica francese, negli anni quaranta del Novecento, il medico Rieux si accorge che sta per scoppiare un'epidemia di peste, ma le autorit\u00e0 non gli danno retta. Ma l'epidemia scoppia e la citt\u00e0 viene isolata. Il medico e vari altri personaggi interagiscono in quella drammatica situazione.\nAnacronismi.\nL'omonimo romanzo \u00e8 ambientato negli anni '40, ma la trasposizione cinematografica lo riambienta nel \"199...\". Questo spiega gli apparenti anacronismi del film, come la presenza di monitor CRT all'interno dell'aeroporto, scene in cui Jean Tarrou imbraccia una videocamera o la presenza di televisori a colori, o in altra scena in cui si nota nello studio la presenza di un personal computer risalente alla fine del XX secolo."}
{"id": "1522459", "revid": "180559", "url": "https://it.wikipedia.org/wiki?curid=1522459", "title": "Coppa Italia di pallacanestro maschile 2008", "text": "La Coppa Italia di pallacanestro maschile 2008, denominata \"TIM CUP Final Eight\" per ragioni di sponsorizzazione, \u00e8 stata disputata presso il PalaMalaguti di Casalecchio di Reno. \u00c8 stato infatti firmato un accordo tra la squadra della Virtus Bologna e la Lega Basket per l'organizzazione del torneo fino al 2009.\nI quarti di finale si sono svolti il 7 e l'8 febbraio 2008; le semifinali il 9 febbraio, la finale il 10 febbraio. A vincere il titolo \u00e8 stata la Felice Scandone Basket Avellino.\nRiceve il premio di miglior giocatore del torneo Devin Smith (Avellino), che conquista anche il titolo di miglior realizzatore da tre punti. A Marques Green (Avellino) va il riconoscimento come miglior \"uomo assist\".\nSquadre.\nLe squadre qualificate sono le prime otto classificate al termine del girone di andata della Serie A 2007-2008. Le prime 4 squadre in classifica sono state considerate teste di serie senza possibilit\u00e0 di scontrarsi al primo turno, mentre le altre (5\u00ba-8\u00ba posto) sono state abbinate alle teste di serie per sorteggio:"}
{"id": "1522460", "revid": "94902", "url": "https://it.wikipedia.org/wiki?curid=1522460", "title": "Thomas Robert Cech", "text": ""}
{"id": "1522461", "revid": "94902", "url": "https://it.wikipedia.org/wiki?curid=1522461", "title": "Thomas R. Cech", "text": ""}
{"id": "1522463", "revid": "5245", "url": "https://it.wikipedia.org/wiki?curid=1522463", "title": "La peste (film 1992)", "text": ""}
{"id": "1522467", "revid": "94902", "url": "https://it.wikipedia.org/wiki?curid=1522467", "title": "Ipotesi del mondo ad RNA", "text": ""}
{"id": "1522470", "revid": "94902", "url": "https://it.wikipedia.org/wiki?curid=1522470", "title": "Mondo ad RNA", "text": ""}
{"id": "1522477", "revid": "38275", "url": "https://it.wikipedia.org/wiki?curid=1522477", "title": "Infanteriegewehr M 1854", "text": ""}
{"id": "1522482", "revid": "827882", "url": "https://it.wikipedia.org/wiki?curid=1522482", "title": "Coppa Italia di pallacanestro maschile 2004", "text": "La Coppa Italia di pallacanestro maschile 2004 \u00e8 la ventottesima edizione della manifestazione.\nSi \u00e8 disputata dal 25 al 28 febbraio 2004 al PalaFiera di Forl\u00ec. Il torneo si \u00e8 svolto con la formula delle \"final eight\".\nSquadre.\nLe squadre qualificate sono le prime otto classificate al termine del girone di andata della Serie A 2003-2004."}
{"id": "1522488", "revid": "1543377", "url": "https://it.wikipedia.org/wiki?curid=1522488", "title": "Coppa Italia di pallacanestro maschile 2003", "text": "La Coppa Italia di pallacanestro maschile 2003 \u00e8 stata la ventisettesima edizione della manifestazione.\nDenominata \"Trofeo Lottomatica\" per ragioni di sponsorizzazione, si \u00e8 disputata dal 18 al 22 febbraio 2003 al PalaFiera di Forl\u00ec. Vi hanno partecipato le prime otto classificate del girone d'andata del campionato di pallacanestro di Serie A 2002-2003. Per la quarta edizione consecutiva il torneo si \u00e8 svolto con la forumla delle \"final eight\".\nSquadre.\nLe squadre qualificate sono le prime otto classificate al termine del girone di andata della Serie A 2002-2003."}
{"id": "1522490", "revid": "1543377", "url": "https://it.wikipedia.org/wiki?curid=1522490", "title": "Coppa Italia di pallacanestro maschile 2002", "text": "La Coppa Italia di pallacanestro maschile 2002 \u00e8 stata la ventiseiesima edizione della manifestazione.\nDenominata \"Tiscali Cup\" per ragioni di sponsorizzazione, si \u00e8 svolta per la terza volta consecutiva con la formula delle \"final eight\". Il torneo ha avuto luogo al PalaFiera di Forl\u00ec dal 20 al 23 febbraio.\nSquadre.\nLe squadre qualificate sono le prime otto classificate al termine del girone di andata della Serie A 2001-2002."}
{"id": "1522492", "revid": "834", "url": "https://it.wikipedia.org/wiki?curid=1522492", "title": "Corsa orientamento", "text": ""}
{"id": "1522493", "revid": "684482", "url": "https://it.wikipedia.org/wiki?curid=1522493", "title": "DR Automobiles", "text": "DR Automobiles (precedentemente nota come DR Motor Company o semplicemente DR Motor) \u00e8 un'azienda automobilistica italiana, fondata nel 2006 a Macchia d'Isernia, in Molise, da Massimo Di Risio.\nL'azienda importa componenti di autovetture (assemblandoli su licenza) prodotti dalle case automobilistiche cinesi Chery Automobile e JAC Motors e li commercializza (rimarchiati con logo DR) nelle sue sedi italiane. Fa parte della capogruppo DR Automobiles Groupe, azienda gi\u00e0 di propriet\u00e0 di Di Risio, fondata nel 1995 che importa e distribuisce autovetture di varie marche (fra queste la Saleen S7, della quale aveva la licenza di commercializzazione europea fino all'uscita di produzione del modello).\nStoria.\nNel 2006 Massimo Di Risio, proprietario di un'importante concessionaria Fiat, gi\u00e0 fondatore del marchio Katay, che si occupava d'importare i veicoli prodotti dalla Gonow (Zhejiang Gonow Auto Co., Ltd facente capo alla GAC Group) dalla Cina, fonda la \"DR Motor Company\" ed inizia la distribuzione di modelli prodotti dalla Chery Automobile, rimarchiandoli DR, iniziali del cognome dell'imprenditore molisano. Il primo prodotto lanciato da DR \u00e8 stato il SUV compatto DR 5, versione riadattata del cinese Chery Tiggo, lanciato sul mercato nel 2007 rimanendo a listino, con varie evoluzioni, sino al 2020.\nIl gruppo aziendale entra subito in trattativa con Bertone per salvare il carrozziere piemontese dalla difficile situazione in cui versava, acquistandolo totalmente o partecipando a una nuova societ\u00e0. Successivamente, per\u00f2, la dirigenza di Bertone opta per la vendita al gruppo Fiat del proprio stabilimento di Grugliasco.\nLa vendita delle automobili inizialmente avveniva tramite un accordo con una rete di supermercati e ipermercati. In seguito la DR si \u00e8 dotata una propria rete di vendita e officine.\nL'azienda possiede uno stabilimento produttivo, con una produzione, per montaggio di alcuni componenti di provenienza cinese e impianti a gas, a regime previsto nel 2010 di circa cento autovetture al giorno a Macchia d'Isernia. Dal 2010 viene migliorata la rete di assistenza post-vendita con a capo Enrico Romano (ex amministratore Jaguar Italia ed ex consulente Ferrari).\nLa DR \u00e8 entrata in trattativa per rilevare lo stabilimento FIAT di Termini Imerese, dal quale l'azienda torinese si \u00e8 disimpegnata a partire dal 2012. Inoltre \u00e8 stata a lungo in trattative, con Fiat Industrial, per rilevare lo stabilimento irpino di Valle Ufita dell'Irisbus, prima di abbandonare per puntare all'impianto siciliano. Dopo una lunga trattativa con gli enti locali, governo e sindacati, la DR aveva raggiunto l'accordo per assicurare la gestione dello stabilimento, insieme ad altre aziende, con un investimento complessivo di 341 milioni di euro per la riqualificazione della fabbrica.\nA marzo 2013 la situazione era ancora in stallo e la DR non aveva ancora acquisito il sito produttivo di Termini Imerese; il quadro generale \u00e8 successivamente peggiorato: la necessit\u00e0 di sostenere e rinegoziare il debito con le banche ha portato alla richiesta di concordato preventivo effettuata dalla societ\u00e0 a maggio e omologata dal Tribunale di Isernia a dicembre 2013 che ha sancito l'avvio ufficiale della procedura concorsuale, sia pure in continuit\u00e0 produttiva.\nSuperata tale crisi, nel 2016 DR cerca di rilanciarsi stringendo una partnership con la cinese JAC Motors, che si affianca a quella gi\u00e0 in essere con Chery.\nNel 2020 il costruttore molisano decide di diversificare la sua offerta di prodotti: al marchio DR, ricollocato in una fascia di mercato pi\u00f9 alta (grazie alla commercializzazione di prodotti di qualit\u00e0 maggiore), si affianca l'inedito marchio EVO, con il quale il gruppo molisano intende mantenere dei prezzi bassi a fronte di dotazioni ricche. Il 2021 segna un record di vendite per il marchio molisano con oltre 8.000 immatricolazioni.\nModelli prodotti.\nLa prima vettura commercializzata dalla Casa \u00e8 un SUV compatto di segmento C, la DR5, versione rimarchiata e riomologata secondo gli standard europei della Chery Tiggo. Il DR5 \u00e8 stato presentato, insieme alla versione tre porte DR3, in veste di prototipo al 31\u00ba Motor Show di Bologna nel 2006. In realt\u00e0 la DR3 nonostante fosse simile alla DR5 non era altro che una versione rimarchiata della Jonway UFO tre porte prodotta dal costruttore cinese Jonway.\nIl primo esemplare di DR5 nasce il 15 novembre 2007 assemblato in kit (semi-know down) a Macchia d'Isernia con componenti importati dallo stabilimento Chery in Cina. La vettura viene equipaggiata con motori Chery Acteco a benzina trasformati a gas e con il diesel 1.9 Multijet di origine Fiat. La DR3 invece era destinata ad essere assemblata nello stabilimento di Bertone di Grugliasco, ma in seguito al fallimento della trattativa non entrer\u00e0 in produzione.\nAlla fine del 2008, in occasione del Motor Show di Bologna, vengono presentati altri due modelli: una nuova versione della DR3, sempre basata sul modello della Jonway ma con estetica rivista, e la city car DR1, derivata dal modello Chery Riich M1, marchio che fa parte del gruppo Chery Automobile. Anche in questo caso la DR3 non entrer\u00e0 in produzione.\nA Ginevra viene presentata anche la DR2, una piccola monovolume 5 porte, versione rimarchiata della Chery A1, che entra sul mercato nella Primavera 2010. Al Motor Show di Bologna 2010 vengono presentate due anteprime mondiali e una nazionale: una nuova DR3, in versione berlina a cinque porte ricavata dalla Chery Fulwin 2; la DR Citywagon:una piccola station wagon basata sulla DR1, gi\u00e0 presentata come prototipo a Ginevra con il nome Dr SW21; ed infine la DR1 Elettrica (basata sulla Chery Riich M1 EV). Nessuno di questi veicoli entrer\u00e0 pero in commercio, rimanendo tutti allo stadio di concept car.\nNel mese di agosto 2013 viene presentata la DR City Cross, un'auto di piccole dimensioni dalla caratterizzazione estetica crossover e assetto rialzato. La DR CityCross \u00e8 la versione rimarchiata della Chery X1, una versione giardinetta e dall'aspetto fuoristradistico della DR1.\nNel 2014, in seguito alla bassa domanda dei modelli, viene terminata la produzione delle DR1 e DR2 e viene presentato il restyling della DR5 basato sulla Chery Tiggo in versione ristilizzata. L'anno successivo, essendo rimasto il vuoto nella fascia delle utilitarie compatte lasciato dalle DR1 e DR2 uscite di produzione la casa presenta la piccola DR Zero, versione rimarchiata della Chery QQ di seconda generazione.\nCon il lancio della DR Zero termina l\u2019assemblaggio dei componenti Chery presso lo stabilimento di Macchia d\u2019Isernia delle vetture che da quel momento vengono importate gi\u00e0 \u201cfinite\u201d e prodotte dalla Cina limitando le modifiche, rispetto ai modelli di origine, a solo un cambio di mascherina frontale e ai loghi applicati.\nIl calo delle vendite, passate dal record di 4.936 unita nel 2010 a 2.942 nel 2011 e a sole 463 unit\u00e0 nel 2013, ha comportato la decisione di importare le vetture finite dalla Cina e di conseguenza licenziare gran parte dell\u2019organico che venne ridotto a fine 2015 a sole 30 unit\u00e0 di cui 10 operai.\nPer tentare di rialzare le vendite, viene stipulato un accordo con la cinese JAC Motors per la fornitura di un modello di crossover compatto da affiancare ai modelli di origine Chery.\nAl Bologna Motor Show 2016 la DR Motor presenta, oltre alla DR Zero WR, i nuovi crossover DR3 (derivata dalla Chery Tiggo 3X), DR4 (derivata dalla JAC S3), DR Evo 5 (derivata dalla Chery Tiggo 3, in pratica un restyling della precedente DR5), e Il modello di punta DR6 (derivata dalla Chery Tiggo 5). Si aggiunge inoltre al listino l'inedita DR5 Anniversary, che \"celebra\" i 10 anni dalla prima serie di DR5. Questi nuovi modelli, entrati tutti a listino tra il 2017 e il 2018, saranno determinanti nell'aumento delle vendite del marchio che, dopo aver toccato il record negativo di sole 360 unit\u00e0 nel 2014 (con vendite solo di poco superiori nei tre anni successivi) e aver affrontato una crisi molto forte, si riprende e nel 2018 vende ben 1.501 veicoli, risultato quasi quadruplicato rispetto all'anno precedente e che riavvicina il marchio ai buoni risultati ottenuti alla fine del decennio precedente. Il trend continua anche l'anno seguente, con DR che vende ben 3.793 automobili, ottenendo risultati pi\u00f9 che doppi rispetto all'anno prima.\nAl salone di Ginevra nel marzo 2019 viene presentata la DR3 EV, versione a motore elettrico della DR3 basata sulla Chery Tiggo 3xe; la vettura secondo la casa possiede una autonomia pari a 400 km ed \u00e8 spinta da un motore elettrico sincrono a magneti permanenti erogante 122 cavalli di potenza e 276 Nm di coppia massima. Le batterie sono agli ioni di litio dalla capacit\u00e0 di 54,3 kWh. La DR3 EV \u00e8 la prima di tre elettriche che la casa molisana ha programmato di lanciare tra il 2019 e l'anno successivo, seguendo quindi l'andamento generale del mercato che spinge verso un'elettrificazione sempre pi\u00f9 spinta. Nello stesso anno esce di produzione la citycar DR Zero, che non viene sostituita da alcun modello lasciando in gamma solo i quattro SUV introdotti in precedenza.\nIl 2020 \u00e8 un anno di notevole importanza per DR: innanzitutto, la DR Evo 5 cambia nome e diventa semplicemente DR EVO; successivamente debutta sul mercato la nuova DR 5.0 (versione rimarchiata e leggermente modificata del SUV compatto cinese Chery Tiggo 5x). Ad aprile 2020 viene presentanto il piccolo SUV elettrico EVO Electric (dove \"EVO\" identifica il brand low-cost di DR), versione rimarchiata del cinese JAC iEV40 e prima vettura elettrica del Marchio, mentre alla fine del mese successivo i SUV DR 4, DR EVO e DR 6 escono dal listino DR per passare al marchio EVO sotto i rispettivi nomi EVO 4, EVO 5 ed EVO 6. Agli inizi di giugno la gamma vede la presentazione del nuovo SUV F35, versione modificata del SUV cinese Chery Tiggo 7 (nella sua versione ristilizzata, nota come Tiggo 7 Fly) che diventa il nuovo prodotto di punta del marchio confermandone l'innalzamento degli standard. Alla fine dell'anno, inoltre, debutta la 5.0 con motore 1.5 turbo e cambio automatico a doppia frizione. Le vendite si assestano a 3.485 unit\u00e0, in calo anche a causa della pandemia di COVID-19.\nNel 2021 fanno il loro debutto al Milano Monza Open-Air Motor Show la versione aggiornata della 5.0, con alcune modifiche estetiche e interni completamente ridisegnati, e la nuova SUV 6.0 (basata sulla Chery Tiggo 7 Pro) che diventa la nuova ammiraglia del marchio. La DR 6.0 monta il motore 1.5 turbo benzina con cambio CVT a 9 rapporti ed \u00e8 disponibile con alimentazione bi-fuel benzina/GPL. Alla fine dell'anno, inoltre, la versione non aggiornata della 5.0 viene ribattezzata 4.0 ed adotta una nuova calandra anteriore. Le vendite segnano un nuovo record storico con 8.362 unit\u00e0, pi\u00f9 che raddoppiate rispetto al 2020.\nPer il 2022, DR ha annunciato l'introduzione del noleggio a lungo termine, l'espansione in Europa, e due nuovi marchi.\nVeicoli.\nLa gamma attuale\nModelli fuori produzione\nModelli basati su Chery\nModelli basati su JAC\nStrategia commerciale.\nPer la distribuzione commerciale sul territorio nazionale della DR5, la Dr Motor ha stretto un accordo con la catena di ipermercati Iper, poich\u00e9 l'azienda non disponeva di una vera e propria rete di vendita. Pertanto i propri veicoli erano acquistabili tramite i punti vendita e informativi all'interno degli ipermercati. Questa scelta \u00e8 dovuta anche alla necessit\u00e0 dalla DR di farsi conoscere da un'ampia clientela. Era anche possibile acquistare direttamente nella fabbrica di Macchia d'Isernia e nelle sedi di Campobasso e Pescara.\nNel dicembre del 2009, in contemporanea al lancio della DR1, la DR Motor Company inaugura la propria rete di vendita italiana cessando il contratto con il Gruppo Finiper. Ad oggi il \"network\" dedicato alla distribuzione delle autovetture DR conta settanta concessionarie e pi\u00f9 di cento officine autorizzate.\nNel dicembre del 2010, DR Motor lancia la campagna \"Ambassador DR\": la casa applica un forte sconto al modello DR1 e permette al cliente di ripagarsi parte dell'auto a patto di consigliare e permettere l'acquisto di una nuova vettura della gamma DR ad un conoscente e che si mantengano le livree e adesivi DR (presenti lungo la carrozzeria della vettura) per almeno un anno."}
{"id": "1522494", "revid": "198277", "url": "https://it.wikipedia.org/wiki?curid=1522494", "title": "Coppa Italia di pallacanestro maschile 2001", "text": "La Coppa Italia di pallacanestro maschile 2001 \u00e8 stata la venticinquesima edizione della manifestazione.\nDenominata \"Tiscali Cup\" per ragioni di sponsorizzazione, per il secondo anno si svolge con la formula delle \"final eight\".\nLa sede scelta per il torneo \u00e8 Forl\u00ec; le date sono il 25 ed il 26 aprile per i quarti di finale; il 27 aprile le semifinali, mentre la finale si \u00e8 svolta il 28 aprile alle ore 17:00.\nSquadre.\nLe squadre qualificate sono le prime sette classificate del girone d'andata della Serie A1 2000-2001 e la prima classificata del girone d'andata della Serie A2 2000-2001."}
{"id": "1522499", "revid": "300067", "url": "https://it.wikipedia.org/wiki?curid=1522499", "title": "Coppa Italia di pallacanestro maschile 2000", "text": "La Coppa Italia di pallacanestro maschile 2000 \u00e8 stata la ventiquattresima edizione della manifestazione.\nDenominata \"Trofeo Yoga\" per ragioni di sponsorizzazione, si \u00e8 svolta dal 26 al 29 gennaio 2000 al PalaPentimele di Reggio Calabria.\nSquadre.\nLe squadre qualificate sono le prime sette classificate del girone d'andata della Serie A1 1999-2000 e la prima classificata del girone d'andata della Serie A2 1999-2000.\nTabellone.\nIl primo turno si \u00e8 svolto il 26 e 27 gennaio 2000; le semifinali il 28 gennaio, e la finale il 29 gennaio."}
{"id": "1522500", "revid": "2090591", "url": "https://it.wikipedia.org/wiki?curid=1522500", "title": "Convolvulus cneorum", "text": "Il Vilucchio turco (\"Convolvulus cneorum\" L., 1753) \u00e8 una pianta appartenente alla famiglia delle Convolvulaceae, a diffusione mediterranea.\nMorfologia.\nA differenza della gran parte delle specie del genere \"Convolvulus\", \"C. cneorum\" non \u00e8 una pianta rampicante ma un arbusto.\nLe foglie sono di colore grigio-verde e sono ricoperte da una fitta peluria che da alla pianta un aspetto argenteo.\nI fiori sono bianchi con il centro giallo ed hanno un diametro da 2,5 a 4\u00a0cm.\nDistribuzione e habitat.\n\u00c8 diffusa nelle aree costiere di Spagna, Italia, Croazia e Albania.In Italia \u00e8 presente sulle coste della Toscana e in Sicilia occidentale, nonch\u00e9 a Capri e all'isola dei Galli.\nPredilige suoli alcalini in pieno sole, da 0 a 600 m sul livello del mare."}
{"id": "1522502", "revid": "4", "url": "https://it.wikipedia.org/wiki?curid=1522502", "title": "Patate dell'alta valle Belbo", "text": ""}
{"id": "1522504", "revid": "4", "url": "https://it.wikipedia.org/wiki?curid=1522504", "title": "Patata di Mombarcaro", "text": ""}
{"id": "1522508", "revid": "339392", "url": "https://it.wikipedia.org/wiki?curid=1522508", "title": "Olimpiakos Pireo (Pallacanestro)", "text": ""}
{"id": "1522511", "revid": "1543377", "url": "https://it.wikipedia.org/wiki?curid=1522511", "title": "Coppa Italia di pallacanestro maschile 1990", "text": "La Coppa Italia di pallacanestro maschile di serie A 1990 divide le 32 squadre iscritte tra A1 e A2 in 8 gironi da 4 squadre ciascuno. Le squadre si incontrano in un girone all'italiana con partite di andata e ritorno. La prima classificata di ciascun girone ha diritto di partecipare ai quarti di finale, che si svolgono in partite di andata e ritorno. Vince chi ottiene il punteggio pi\u00f9 alto sommando i 2 incontri. Le vincitrici danno vita alle \"final four\", che si svolgono a met\u00e0 febbraio a Forl\u00ec, in partite uniche.\nFase eliminatoria\n12, 19, 26 settembre, 3, 17 e 24 ottobre 1989\nQuarti di finale.\ndal ...\nFinal four.\nQuest'anno viene proposta la nuova formula delle \"final four\". Le 4 squadre vincitrici dei quarti di finale si contendono la coccarda tricolore, incontrandosi in partite di semifinali e finale in gara secca, nello stesso impianto. \u00c8 stato scelto il campo di Forl\u00ec.\nLe semifinali vengono giocate il 14 febbraio 1990, mentre la finale viene disputata il 15 febbraio 1990"}
{"id": "1522513", "revid": "228587", "url": "https://it.wikipedia.org/wiki?curid=1522513", "title": "Coppa Italia di pallacanestro maschile 1991", "text": "La quindicesima edizione della Coppa Italia di pallacanestro maschile propone per la seconda volta il sistema delle \"final four\", ovvero di semifinali e finale organizzate in un unico impianto in un solo week-end. Per raggiungere le \"final four\" le 32 squadre di serie A (A1 + A2) si scontrano in 3 turni (sedicesimi, ottavi e quarti di finale).\nE per la prima e unica volta nella storia della pallacanestro italiana la Coppa Italia fu vinta da una squadra allora militante in Serie A2 (l'attuale Legadue), la Glaxo Verona.\nSedicesimi di finale.\n11 e 18 settembre 1990\nOttavi di finale.\nandata 25 settembre 1990\nritorno 9 ottobre 1990\nQuarti di finale.\nandata 6 novembre 1990\nritorno 13 novembre 1990\nFinal four.\na Bologna\nSemifinali\n20 febbraio 1991\nFinale\n21 febbraio 1991"}
{"id": "1522515", "revid": "38120", "url": "https://it.wikipedia.org/wiki?curid=1522515", "title": "L'Ape Maia", "text": ""}
{"id": "1522517", "revid": "57342", "url": "https://it.wikipedia.org/wiki?curid=1522517", "title": "Coppa Italia di pallacanestro maschile 1998", "text": "La Coppa Italia di pallacanestro maschile 1998 ebbe luogo dal 28 agosto 1997 al 1\u00ba febbraio 1998. La squadra campione fu la Fortitudo Bologna.\nStruttura.\nLe eliminatorie per raggiungere le \"final four\" furono cos\u00ec strutturate: un primo turno (sedicesimi di finale) di sole 12 partite dove si incontrano tutte le squadre di serie A1 e A2 ad esclusione delle 4 semifinaliste dei play-off scudetto dell'anno precedente, che sono ammesse di diritto al turno successivo. Un secondo turno dove, oltre alle 12 vincitrici dei sedicesimi, si uniscono le 4 semifinaliste play-off della stagione 1996-1997. Le vincitrici approdarono ai quarti di finale, da dove uscirono le 4 squadre delle \"final four\".\nIn tutti i turni eliminatori la qualificazione si gioc\u00f2 in due partite di andata e ritorno, con somma dei punti. Le \"final four\" si svolsero il 31 gennaio e 1\u00ba febbraio 1998 a Casalecchio di Reno (Bologna)."}
{"id": "1522521", "revid": "1305772", "url": "https://it.wikipedia.org/wiki?curid=1522521", "title": "Coppa Italia di pallacanestro maschile 1999", "text": "La Coppa Italia di pallacanestro maschile 1999 ha avuto luogo dal 1\u00ba settembre 1998 al 31 gennaio 1999. La squadra vincitrice del trofeo \u00e8 stata la Virtus Bologna.\nStruttura.\nLe eliminatorie per raggiungere le \"final four\" ebbero la seguente struttura: un primo turno (sedicesimi di finale) di sole 12 partite dove si incontrano tutte le squadre di serie A1 e A2 ad esclusione delle 4 semifinaliste dei play-off scudetto dell'anno precedente, che sono ammesse di diritto al turno successivo.\nUn secondo turno dove, oltre alle 12 vincitrici dei sedicesimi, si uniscono le 4 semifinaliste play-off della stagione 1997-98 (ovvero Virtus Bologna, Fortitudo Bologna, Varese e Reggio Emilia). Le vincitrici approdano ai quarti di finale da dove usciranno le 4 squadre delle \"final four\".\nIn tutti i turni eliminatori la qualificazione si gioca in 2 partite, andata e ritorno. Vince chi ha segnato pi\u00f9 punti nella somma dei 2 incontri. In caso di parit\u00e0 sono previsti i tempi supplementari. Le \"final four\" si disputarono il 30 e 31 gennaio presso il PalaMalaguti di Casalecchio di Reno. La Virtus Bologna sponsorizzata Kinder si aggiudic\u00f2 il trofeo battendo Varese in finale col punteggio di 65-63.\nRisultati.\nSedicesimi di finale.\n1\u00ba settembre e 3 settembre 1998\nAccedono di diritto agli ottavi di finale, in quanto teste di serie: Kinder Bologna, Zucchetti Reggio Emilia, Pallacanestro Varese e Teamsystem Bologna.\nOttavi di finale.\n6 e 10 settembre 1998\nQuarti di finale.\n13 e 17 settembre 1998\nFinal Four.\nLa \"Final Four\" si \u00e8 svolta al PalaMalaguti di Casalecchio di Reno (BO) dal 30 al 31 gennaio 1999."}
{"id": "1522522", "revid": "1494169", "url": "https://it.wikipedia.org/wiki?curid=1522522", "title": "Davide con la testa di Golia", "text": ""}
{"id": "1522524", "revid": "223401", "url": "https://it.wikipedia.org/wiki?curid=1522524", "title": "Caff\u00e8 Michelangelo", "text": ""}
{"id": "1522527", "revid": "198277", "url": "https://it.wikipedia.org/wiki?curid=1522527", "title": "Mini Minor", "text": ""}
{"id": "1522539", "revid": "40858", "url": "https://it.wikipedia.org/wiki?curid=1522539", "title": "Tortelli di erbette", "text": ""}
{"id": "1522540", "revid": "74801", "url": "https://it.wikipedia.org/wiki?curid=1522540", "title": "Clarence Carnes", "text": "In vita, Carnes fu noto con il soprannome di \"The Choctaw Kid\" (Il ragazzino choctaw), essendo egli di etnia choctaw oltre che il pi\u00f9 giovane detenuto della prigione di Alcatraz. Resta particolarmente noto per la sua partecipazione al sanguinoso tentativo di fuga noto come \"Battaglia di Alcatraz\".\nBiografia.\nClarence Carnes, ultimogenito di cinque fratelli, nacque a Daisy, nell'Oklahoma, il 14 gennaio del 1927. All'et\u00e0 di 16 anni fu condannato all'ergastolo per l'assassinio di un suo amico e complice durante una rapina a mano armata. Nel 1945 Carnes evase dal carcere minorile con altri detenuti, ma fu ripreso e condannato a 99 anni, per sequestro di persona. Fu mandato alla prigione di Leavenworth, in Kansas; qui tent\u00f2 nuovamente la fuga ma fu scoperto da una guardia e trasferito ad Alcatraz.\nAlcatraz.\nCarnes arriv\u00f2 ad Alcatraz l'8 novembre 1945. Il 2 maggio 1946, Carnes e cinque altri detenuti tentarono, invano, di scappare da Alcatraz; questa fuga port\u00f2 alla famosa \"Battaglia di Alcatraz\", nella quale morirono tre detenuti e due guardie. Dopo che la fuga and\u00f2 a vuoto, Carnes fu processato per assassinio con due altri superstiti, Sam Shockley e Miran Edgar Thompson. Questi ultimi due furono condannati a morte, Carnes riusc\u00ec a cavarsela perch\u00e9 dichiar\u00f2 che non avrebbe mai ucciso le guardie che teneva come ostaggi.\nCarnes rimase ad Alcatraz fino alla sua chiusura nel 1963, passando la maggior parte del tempo in segregazione. Fu rimandato alla prigione di Leavenworth, dove rimase fino al 1973, poi fu mandato alla prigione di Springfield. Il 3 ottobre 1988 Carnes mor\u00ec al Centro medico per prigionieri di Springfield, Missouri e fu seppellito in una tomba di poveri. James \"Whitey\" Bulger, amico di Carnes, nonch\u00e9 leader della famigerata Winter Hill Gang, chiese di recuperare la salma al fine di seppellirla in Oklahoma, presso il Billy Cemetery di Daisy. Bulger compr\u00f2 un cofanetto di bronzo del valore di 4.000 dollari e noleggi\u00f2 una macchina per trasportare i resti di Carnes dal Missouri all'Oklahoma.\nNei media.\nAlcuni degli episodi vissuti da Carnes sono riportati nel libro \"Alcatraz: The Whole Shocking Story\", pubblicato nel 1980."}
{"id": "1522541", "revid": "124392164", "url": "https://it.wikipedia.org/wiki?curid=1522541", "title": "Ape Escape 2", "text": "Ape Escape 2, pubblicato originariamente in Giappone , \u00e8 un videogioco a piattaforme sviluppato e distribuito dalla Sony; \u00e8 il primo seguito di \"Ape Escape\".\nIl 2 agosto 2016 \u00e8 stata pubblicata da Sony una versione acquistabile digitalmente per PlayStation 4 tramite il servizio online PlayStation Network.\nTrama.\nIl Professore ha chiesto a Hikaru di teletrasportare al parco delle scimmie dei pantaloni puliti. Ma oltre ai pantaloni, Hikaru invia anche gli speciali caschi per scimmie a causa dei quali nella prima missione Kakeru aveva dovuto catturare tutte le scimmie diventate malvagie e pericolose. Specter riorganizza il suo esercito scimmiesco e decide di riconquistare la Terra. Ora Hikaru deve rimediare al suo errore catturando tutte le pestifere scimmie. Ma le sorprese non finiscono qui: Specter ha creato una squadra di superscimmie, le 5 Scimmie Mostruose, ciascuna dotata di particolari poteri dovuti al consumo di speciali banane, le Banane Vita Z. Dopo averle sconfitte tutte approfittando dei loro punti deboli, Hikaru arriva nel quartier generale di Specter che lo aspetter\u00e0 a bordo di una colossale macchina.\nTuttavia essi non si scontreranno a causa del brusco arrivo della Scimmia Gialla (un membro delle 5 scimmie fuggito da Hikaru dopo una battaglia con lui) che, desiderosa di vendetta contro Hikaru, ha mangiato tutte le Banane Vita Z diventando una scimmia di dimensioni gigantesche. Hikaru batter\u00e0 la scimmia distruggendole tutti i denti e la catturer\u00e0, venendo poi a sapere che Specter ne ha approfittato per fuggire e rifugiarsi nella sua base segreta sulla Luna, dove ha nascosto un enorme cannone laser che intende attivare contro la Terra per far s\u00ec che gli umani perdano la volont\u00e0 di resistere ai suoi piani di dominio. Dopo averlo scovato e raggiunto Hikaru si ritrover\u00e0 di nuovo faccia a faccia con Specter, il quale gli scaglier\u00e0 addosso prima un enorme pupazzo robot di scimmia dotato di gadget letali (Spectre chiama la scimmia RoboKong, parodia-mista di RoboCop e Donkey Kong) e successivamente un altro robot (stavolta di gorilla, simile a Jeeg robot d'acciaio) con a bordo lo stesso Specter.\nDopo essere stato sconfitto Specter cercher\u00e0 di attivare il cannone laser venendo prontamente fermato e catturato da Hikaru. Tornato a casa Hikaru scopre che Specter \u00e8 nuovamente fuggito e, dopo aver catturato tutte le scimmie rimaste, lo affronter\u00e0 nel suo nascondiglio (situato nel lato oscuro della Luna) catturandolo definitivamente. Il gioco si conclude con il Professore che riceve una visita da Kakeru ed entrambi assistono all'arrivo di Hikaru dallo spazio che sbadatamente si schianter\u00e0 sul laboratorio, appena ricostruito, del Professore."}
{"id": "1522543", "revid": "12760", "url": "https://it.wikipedia.org/wiki?curid=1522543", "title": "Muscolo gran dorsale", "text": ""}
{"id": "1522553", "revid": "196390", "url": "https://it.wikipedia.org/wiki?curid=1522553", "title": "Chiesa dei Santi Giuseppe e Cristoforo", "text": ""}
{"id": "1522555", "revid": "1543377", "url": "https://it.wikipedia.org/wiki?curid=1522555", "title": "Sing (Annie Lennox)", "text": "Sing \u00e8 una canzone di Annie Lennox. \u00c8 stata pubblicata come secondo singolo (disponibile sia in download digitale che su cd singolo) dal suo quarto album da solista \"Songs of Mass Destruction\".\nLanciata il 1\u00ba dicembre 2007 (giornata mondiale per la lotta contro l'AIDS) \"Sing\" diventa una campagna contro il virus HIV e si prefigge il compito di raccogliere fondi per la ricerca contro l'AIDS in Africa e a sensibilizzare le persone su questo tema. Molti filmati di quel periodo mostrano una Annie Lennox in lacrime mentre stringe e rassicura bambini africani malati di AIDS.\nIl singolo fa parte del primo greatest hits di Annie Lennox, \"The Annie Lennox Collection\", pubblicato nel 2009.\nIl coro della canzone.\nLa canzone, oltre che da Annie Lennox, \u00e8 interpretata da un coro di 23 artiste (\"The Choir of 23\") che cantano il ritornello: Madonna (che oltre a cantare nel ritornello canta anche la seconda strofa della canzone), Anastacia, Isobel Campbell, Dido, C\u00e9line Dion, Melissa Etheridge, Fergie, Beth Gibbons, Faith Hill, Ang\u00e9lique Kidjo, Beverley Knight, Gladys Knight, K.d. lang, Sarah McLachlan, Beth Orton, P!nk, Bonnie Raitt, Shakira, Shingai Shoniwa, Joss Stone, Sugababes, KT Tunstall e Martha Wainwright.\nAll'inizio e alla fine della canzone, inoltre, si sente la voce di una donna africana che canta.\nVideoclip.\nIl videoclip mostra la Lennox in un campo in cui opera la sua associazione umanitaria. Alle scene di gioia e di ballo della Lennox con le donne africane del luogo vengono alternate scene di bambini ricoverati nell'ospedale del campo. Il videoclip viene anticipato da un discorso di Nelson Mandela sulla sensibilizzazione al problema dellHIV e dell'AIDS nel mondo.\nTracce e Remix.\nLa canzone ha nove remix ufficiali."}
{"id": "1522560", "revid": "1602064", "url": "https://it.wikipedia.org/wiki?curid=1522560", "title": "Confusa e felice (singolo)", "text": "Confusa e felice \u00e8 il brano con il quale la cantautrice catanese Carmen Consoli partecip\u00f2 al Festival di Sanremo 1997. Il brano \u00e8 stato poi inserito nell'album \"Confusa e felice\".\nFestival di Sanremo.\nLa cantante, grazie al meccanismo che permetteva a quattro partecipanti dell'anno prima della categoria \"Nuove proposte\" ad entrare a far parte della categoria dei \"Campioni\" ebbe l'occasione di partecipare nuovamente alla manifestazione. Con questo meccanismo entrarono a far parte dei \"Campioni\" i Jalisse, poi vincitori dell'edizione, Marina Rei, Silvia Salemi e gli O.R.O. Carmen non pass\u00f2 la selezione della prima serata e non entr\u00f2 in gara coi \"Campioni\". \nNonostante ci\u00f2, \"Confusa e felice\" divenne uno dei brani pi\u00f9 identificativi della cantante, oltre che il suo singolo di maggior successo commerciale, utilizzato anche come colonna sonora per uno spot pubblicitario di Rocco Barocco lo stesso anno."}
{"id": "1522565", "revid": "123997003", "url": "https://it.wikipedia.org/wiki?curid=1522565", "title": "La porta sul buio", "text": "La porta sul buio \u00e8 una miniserie televisiva antologica formata da quattro di circa un'ora, curati e prodotti da Dario Argento e trasmessi dalla RAI per quattro settimane nel settembre 1973 sul Programma Nazionale (l'odierna Rai 1).\nOgni episodio viene presentato da Dario Argento, che firm\u00f2 la regia del secondo episodio con lo pseudonimo Sirio Bernadotte e subentr\u00f2 a Roberto Pariante nella regia del quarto.\nNote sulla serie.\nReduce dai successi dei primi tre film, Dario Argento cura e produce per la RAI una serie di quattro mediometraggi della durata di circa un'ora ciascuno. Oltre a presentare ogni episodio, il regista ne dirige personalmente uno, \"Il tram\", subentrando inoltre a Roberto Pariante nella direzione di \"Testimone oculare\", mentre gli altri due film sono affidati a Luigi Cozzi, collaboratore di Argento, e a Mario Foglietti. Si trattava di un team gi\u00e0 collaudato, in quanto in \"Quattro mosche di velluto grigio\" Pariante era stato aiuto regista di Argento e Cozzi assistente alla regia e coautore del soggetto con Foglietti ed Argento. Fondamentale apporto alla confezione della serie fu dato dalle musiche, opera di Giorgio Gaslini, pianista e compositore jazz.\nLa serie fu trasmessa dal \"primo canale\" in prima serata, ma, non essendo i telespettatori dell'epoca avvezzi a scene \"forti\" in televisione, Argento e colleghi dovettero contenersi nella rappresentazione di scene cruente e di terrore, come fino ad allora il regista aveva abituato le platee cinematografiche. Non per questo gli autori delle quattro storie rinunciarono ad imbastire delle trame dalle tinte fosche, atmosfere stranianti e con una sufficiente dose di suspense. Argento in particolare cerc\u00f2 di trasferire in queste brevi storie le sue idee, gi\u00e0 proposte sul grande schermo, rappresentando la mini serie un'occasione per il regista di sperimentare nuove tecniche di ripresa e di esplorare nuovi linguaggi cinematografici adatti al thriller.\nI singoli episodi.\nIl vicino di casa.\nDue giovani coniugi, Luca e Stefania, si trasferiscono con il figlio appena nato in una nuova abitazione sul litorale laziale. L'appartamento \u00e8 abbandonato, sporco e senza corrente ma la coppia non sembra farci caso e decide di passarci la notte ignorando che il loro vicino di casa ha appena assassinato la moglie. Quando lo scoprono cercano di andarsene ma non riescono a liberare la loro auto, rimasta bloccata nel fango. Scoperti dal vicino, vengono catturati e incaprettati. L'assassino scava una fossa per i due intento a ucciderli, ma arriva un amico della coppia a bordo di un camion che trasporta l'arredamento per la casa. Il perfido vicino riesce a convincere lui e il camionista che la coppia non \u00e8 mai stata l\u00ec, ma il pianto del bambino, rimasto addormentato per tutta la notte e della cui presenza il vicino non si era accorto, permette ai due ragazzi di scoprire la verit\u00e0.\n\u00c8 l'episodio andato in onda per primo; si caratterizza per un'ambientazione claustrofobica e da incubo: tutta la vicenda si svolge prevalentemente di notte, all'interno di un appartamento, privo di telefono ed illuminazione, sito in un piccolo edificio isolato vicino alla spiaggia, situazione a cui si aggiunge l'auto in panne dei due protagonisti. Elementi che, unitamente alle scenografie povere che contornano i due protagonisti, conferiscono alla vicenda un'atmosfera angosciante, dominata da un'onnipresente tensione, cui contribuiscono musiche e montaggio. A rendere bene il senso di desolazione che si respira in tutto il film contribuiscono inoltre le riprese notturne in esterni davanti l'abitazione, nel silenzio interrotto dalle folate di vento. In alcune sequenze sembra piuttosto palese la mano di Argento: ne sono un esempio il montaggio alternato, lo stacco dal piano lungo al primissimo piano (gi\u00e0 applicati dal regista nei suoi film) e le suddette riprese esterne.\nCozzi ha dichiarato di aver preso spunto da \"La finestra sul cortile\" di Hitchcock; in effetti, Mimmo Palmara, il \"vicino di casa\", sembra avere le movenze di Raymond Burr, l'assassino in quel film, oltre al fatto che vuole sbarazzarsi della giovane coppia, testimone involontaria dell'uxoricidio. Altra citazione \u00e8 \"Il cervello di Frankenstein\", film che i due protagonisti guardano in televisione.\nI due protagonisti sono Aldo Reggiani (reduce dall'argentiano \"Il gatto a nove code\") e Laura Belli (gi\u00e0 interprete degli sceneggiati \"Ho incontrato un'ombra\" e \"Il segno del comando\"). Nel ruolo dello psicopatico troviamo, come detto, Mimmo Palmara, noto doppiatore, stuntman, nonch\u00e9 interprete di numerosi peplum e spaghetti-western, mentre nel prologo dell'episodio compare lo stesso Argento.\nIl tram.\nUn commissario di polizia indaga sul misterioso omicidio di una ragazza, assassinata nel vagone di un tram durante una corsa notturna. Nonostante la sua poca esperienza, da lui stesso ammessa, il commissario ricostruisce la dinamica dell'assassinio e il presunto colpevole viene arrestato e messo sotto processo. Qui per\u00f2 l'uomo comincia ad avere dei dubbi e capisce di essersi lasciato sfuggire un particolare, che non riesce a decifrare. Dopo aver chiesto nuovamente aiuto agli impauriti passeggeri che si trovavano sul tram la sera dell'omicidio, decide di andare a fondo alla vicenda con l'aiuto della sua fidanzata. Scoperto il particolare che gli era sfuggito e risalito al vero colpevole, un collega e amante della vittima, rischia di venire ucciso dall'assassino che aggredisce la ragazza, ma l'intervento delle forze dell'ordine ferma il killer, che viene finalmente arrestato.\nL'episodio diretto da Argento rispecchia le sue idee gi\u00e0 esposte nei primi tre lungometraggi. Partendo da una situazione eliminata dalla sceneggiatura originale de \"L'uccello dalle piume di cristallo\", il regista romano, che qui si firma Sirio Bernadotte (in quanto all'epoca non voleva sminuire la propria immagine apparendo come regista di telefilm) per raccontare l'indagine condotta dal commissario, fa ampio uso degli elementi che contribuirono al successo dei suoi primi film: inquadrature studiate e ricercate, ossessione per il dettaglio (i tic del protagonista, che si schiocca continuamente le dita mentre pensa a come risolvere il rompicapo), martellante musica jazz di Gaslini, uso delle soggettive per generare curiosit\u00e0 e mistero, il \"particolare\" fondamentale che il protagonista non riesce a decodificare, ironia e umorismo di fondo che pervadono il film (la descrizione di alcuni sospettati, la sequenza del mitomane, le gaffe di Morini, sempre bersagliato da Giordani), la risoluzione di momenti drammatici con brevissime ma eloquenti scene (il principale sospettato che, ammanettato tra due carabinieri, urla la propria innocenza nell'aula giudiziaria) e, infine, la presenza dei caratteristi Fulvio Mingozzi, Gildo Di Marco, Tom Felleghi e Corrado Olmi.\nCon questo film Argento conferma di essere affascinato dall'idea antonioniana dell\"'ingannevolezza dello sguardo\", costruendo e sciogliendo il nodo giallo della vicenda attorno ad uno spiazzante ed inaspettato \"particolare\" sfuggente, che viene messo a fuoco da Giordani dopo aver percorso pi\u00f9 volte il medesimo tragitto a bordo del tram al fine di risalire al momento del delitto, di cui nessun passeggero sembra essersi accorto. Inoltre, Argento mantiene basso il livello di tensione nella prima mezz'ora, per poi caricarla negli ultimi venti minuti, fino a farla esplodere durante la lunga attesa, commentata da una musica ossessiva, nella tesissima sequenza finale.\nIl giovane commissario \u00e8 interpretato da Enzo Cerusico, il cui personaggio presenta comunque una certa ambiguit\u00e0 di fondo, forse dovuta alla sua testardaggine, visto che, pur di smascherare il colpevole, non esita ad utilizzare come esca la propria fidanzata (Paola Tedesco), che rischier\u00e0 la vita pur di aiutarlo.\nOriginale \u00e8, infine, la scelta di affidare proprio al commissario il compito di esprimere un messaggio \u201cpolitico\u201d in chiusura d'episodio: \u00abC'\u00e8 anche il criminale intelligente, magari ha belle macchine, ville, lusso, pu\u00f2 anche sembrare una persona per bene, compie delitti anche lui, eccome, solo che quando andiamo a vedere ci mostra le mani e sono sempre bianche, pulite, immacolate\u00bb.\nLa bambola.\nLa polizia \u00e8 alla ricerca di uno psicopatico evaso dall'ospedale psichiatrico, il quale sembrerebbe essere responsabile dell'omicidio di una donna. Intanto una ragazza, impegnata nel furto di una bambola, viene avvicinata da un misterioso individuo.\nTerzo e penultimo capitolo della serie, a detta di alcuni il meno riuscito, non possiede la carica emotiva dei precedenti episodi, non essendoci veri momenti di suspense, salvo durante la scena nella sartoria, mentre la tensione \u00e8 praticamente assente per tutta la durata del film. Pi\u00f9 che a spaventare lo spettatore, gli autori della sceneggiatura sono interessati a creargli l'illusione di assistere ad un certo svolgimento dei fatti, ricorrendo ad un montaggio ingannevole e all'uso di soggettive tipiche di Argento. In questo senso, si veda anche la lunga soggettiva con cinepresa a spalla che apre l'episodio, la quale, tra l'altro, \u00e8 molto simile al prologo del successivo \"Halloween - La notte delle streghe\" di John Carpenter.\nTestimone oculare.\nUna donna racconta alla polizia di aver assistito ad un omicidio, ma nessuno le crede perch\u00e9 dell'accaduto non \u00e8 stata rinvenuta alcuna prova.\nPur essendo firmato da Roberto Pariante, l'episodio venne in realt\u00e0 girato da Argento, il cui tocco \u00e8 individuabile nella presenza di un misterioso individuo che, in guanti neri, parla al telefono con voce sibilata, nella ritmata colonna sonora che fa ampio uso di piatti e percussioni (ricordando molto lo score composto da Ennio Morricone per \"Quattro mosche di velluto grigio\"), nello stacco dal piano lungo al primissimo piano. Sono, invece, del tutto assenti humor ed ironia che contraddistinguono \"Il tram\", venendo questi sostituiti da un clima \"nero\" ed asfissiante e da una costante sensazione di minaccia e di pericolo incombenti sulla protagonista (interpretata da Maril\u00f9 Tolo), percepibile fin dalle prime immagini del film. Infatti, a differenza dell'altro episodio, nel quale la tensione esplodeva tutta negli ultimi venti minuti, qui si assiste ad un graduale accumulo di dati \"allarmanti\" (un cadavere che sparisce, telefonate minacciose, serrature forzate, cavi telefonici tagliati) a sottolineare la dimensione claustrofobica ed angosciante in cui viene a trovarsi la protagonista (ha visto un cadavere di donna, ma nessuno le crede), sempre pi\u00f9 isolata all'interno della propria abitazione-prigione; peraltro, proprio il finale \u00e8 l'unico punto di contatto con \"Il tram\", nel quale Giulia rimaneva prigioniera nel deposito. Un finale, tra l'altro, che presenta diverse analogie con il gi\u00e0 citato \"Halloween - La notte delle streghe\".\nInfine, altro elemento differenziale rispetto a \"Il tram\" riguarda il personaggio del commissario Rocchi (a cui d\u00e0 il volto l'attore e doppiatore Glauco Onorato), molto pi\u00f9 in ombra e pacato del collega Giordani, e meno ostinato nella ricerca della verit\u00e0 a tutti i costi, riuscendo alla fine a salvare Roberta solo per puro caso."}
{"id": "1522579", "revid": "671029", "url": "https://it.wikipedia.org/wiki?curid=1522579", "title": "Serie A1 2007-2008 (hockey su pista)", "text": "Il campionato di Serie A1 2007-2008 fu l'85\u00aa edizione del massimo campionato italiano di hockey su pista maschile; il torneo ebbe luogo dal 13 ottobre 2007 all'11 giugno 2008. Lo scudetto fu conquistato per il quarto anno consecutivo dal Follonica, che sconfisse il CGC Viareggio nella finale play-off.\nStagione regolare.\nRisultati.\nLa data citata in ogni giornata \u00e8 quella del sabato. Non sono state distinte le gare giocate in anticipo e posticipo, nonch\u00e9 i recuperi.\nClassifica finale.\nNella stagione regolare, le squadre partecipanti si sono affrontate in un girone unico all'italiana con partite di andata e ritorno.\n(1): il Trissino prevale sul Marzotto Valdagno in virt\u00f9 dei risultati negli scontri diretti.\n(2): il Novara prevale sull'Amatori Lodi in virt\u00f9 dei risultati negli scontri diretti.\n(3): l'ASH Lodi \u00e8 stata retrocessa all'ultimo posto in classifica per inadempienza della societ\u00e0 nei confronti degli obblighi in materia di attivit\u00e0 giovanile.\nPlay-out.\nNei play-out, Castiglione e Roller Bassano hanno incontrato rispettivamente Montebello e Sarzana, formazioni provenienti dal campionato di Serie A2.\nPlay-off scudetto.\nLe prime otto classificate della stagione regolare disputarono i play-off scudetto (quarti e semifinali al meglio delle tre partite; finale al meglio delle cinque).\nVerdetti.\nSquadra campione d'Italia.\nRosa.\nGuilherme J. Cunha Da Silva, Andrea Tosi, Alberto Pio Michielon, Enrico Mariotti, Federico Pagnini, Fausto Rombai, Lorenzo Nobili, Matteo Natali, Massimiliano De Virgilio, Luigi Brunelli, David Leonardo Farran, Pedro Luis Marc Pallares, Alessandro Michielon, Mirco Bertolucci, Alessandro Bertolucci, Marco Pagnini, Dario Baldi, Alessandro Carrari, Lorenzo Naldi, Stefano Salvini, Alessandro Franchi, Oscar Vincenzo Maccherani. \"Allenatore:\" Massimo Mariotti.\nCannonieri.\n\"Stecca d'oro al miglior marcatore\": Massimo Tataranni (), con 56 reti.\nAltre promozioni e retrocessioni.\nSerie A2:\nPromosse in Serie A1: Ingraph Hockey Seregno e Rotellistica Novara.\nRetrocessa in Serie B: United Symbol Hockey La Mela.\nSerie B:\nPromossa in Serie A2: A.S.D. Consorzio Etruria Follonica Hockey (squadra riserve di societ\u00e0 di Serie A1)."}
{"id": "1522580", "revid": "1305772", "url": "https://it.wikipedia.org/wiki?curid=1522580", "title": "Matilde II di Borbone", "text": "Origine.\nSecondo la \"Histoire g\u00e9n\u00e9alogique des ducs de Bourgogne de la maison de France\", Matilde era la figlia primogenita di Arcimbaldo IX, signore di Borbone, e della moglie, Iolanda di Ch\u00e2tillon-Nevers, erede delle contee di Nevers, Auxerre e Tonnerre, che, secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", era figlia di Guido II di Ch\u00e2tillon Saint-Pol, e Agnese di Donzy, erede delle contee di Nevers, d'Auxerre e di Tonnerre.&lt;br&gt;Arcimbaldo IX di Borbone, sia secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", che gli \"Etude sur la chronologie des sires de Bourbon, Xe-XIIIe siecles\", era figlio del Signore di Borbone, Arcimbaldo VIII e di Beatrice di Montlu\u00e7on, che, come ci viene confermato dalla \"Chronica Albrici Monachi Trium Fontium\", era figlia di Arcimbaldo signore di Montlu\u00e7on e di una figlia di Dreux di Mello Signore di Saint-Bris.\nBiografia.\nErede della signoria di Borbone, nel 1237, suo padre, Arcimbaldo IX, con il duca di Borgogna, Ugo IV, stipul\u00f2 un contratto di matrimonio per Matilde ed il figlio primogenito di Ugo IV, Oddone, entrambi ancora bambini, come apprendiamo dalla \"Preuves de la g\u00e9n\u00e9alogique des ducs de Bourgogne de la maison de France\".&lt;br&gt;Nel 1248 fu celebrato il matrimonio tra Matilde e Oddone, che come ci viene confermato nel testamento del padre di Oddone, Ugo IV, del 1272, era il figlio primogenito del Duca di Borgogna ed in seguito re titolare di Tessalonica, Ugo IV di Borgogna e della prima moglie, Iolanda di Dreux, che, come ci viene confermato dalla \"Chronica Albrici Monachi Trium Fontium\", era figlia del conte di Dreux e di Braine, Roberto III e della moglie (come ci viene confermato dal documento n\u00b0 LXXIX del \"Cartulaire du comt\u00e9 de Ponthieu\"), Eleonora, signora di Saint-Val\u00e9ry, come appendiamo dalla \"Histoire g\u00e9n\u00e9alogique des ducs de Bourgogne de la maison de France\".\nNel 1248, suo padre, Arcimbaldo IX, ader\u00ec alla crociata del re di Francia, Luigi IX il Santo; prima di partire, Arcimbaldo fece testamento, in cui dichiarava sue eredi le figlie, Matilde e Agnese (\"Mahaut et Agnetem filias meas\") e indicava gli esecutori testamentari, lo zio Guido di Dampierre ed il cognato (marito di sua sorella Beatrice), B\u00e9raud VII, signore di Mercoeur (\"dominum G. de Dampnapetra avunculum meum, et dominum Beraudum de Mercolio sororium meum\"), ai quali aveva affidato la figlia, Agnese, promessa in sposa a Giovanni di Borgogna; la copia del testamento e riportata nelle \"Preuves de l'Etude sur la chronologie des sires de Bourbon, Xe-XIIIe siecles\".&lt;br&gt;In quello stesso anno, i suoi genitori Arcimbaldo e Iolanda, partirono al seguito di Luigi IX; la flotta fece tappa a Cipro dove avrebbe passato l'inverno, ma l'epidemia che colp\u00ec l'esercito, port\u00f2 alla morte Arcimbaldo, che mor\u00ec a Cipro il 15 gennaio 1249; sua madre, Iolanda sopravvisse e rientr\u00f2 in Francia col corpo del marito.&lt;br&gt;Matilde succedette al padre nella Signoria di Borbone, come Matilde II, assieme al marito, Oddone di Borgogna-Nevers, che divenne signore consorte di Borbone.&lt;br&gt;Nel documento n\u00b0 321 dei \"Titres de la maison ducale de Bourbon\", Oddone viene citato come Signore di Borbone (\"sire de Bourbon\").\nQuando, tra il 1251 ed il 1252, mor\u00ec sua madre, Iolanda, Matilde divenne l'erede delle contee di Nevers, d'Auxerre e di Tonnerre, e alla morte della bisnonna, la contessa, Matilde I, nel (1257), divenne contessa di Nevers, Auxerre e Tonnerre, che govern\u00f2 assieme ad Oddone, che assunse il titolo di conte di Nevers, d'Auxerre e di Tonnerre.\nMatilde mor\u00ec nel 1262, e dopo la sua morte, il marito, Oddone, tenne la reggenza delle contee di Nevers, Auxerre e Tonnerre mentre il Borbone and\u00f2 alla sorella di Matilde, la secondogenita Agnese.\nFigli.\nMatilde a Oddone diede quattro figlie:"}
{"id": "1522582", "revid": "870065", "url": "https://it.wikipedia.org/wiki?curid=1522582", "title": "Venere (Carmen Consoli)", "text": "Venere \u00e8 il secondo singolo estratto dall'album \"Confusa e felice\" della cantautrice catanese Carmen Consoli.\nLa canzone compare anche nell'album live \"Eco di sirene\", pubblicato il 13 aprile 2018."}
{"id": "1522584", "revid": "2065965", "url": "https://it.wikipedia.org/wiki?curid=1522584", "title": "Giuseppe Sala (editore)", "text": "Biografia.\nDal 1676 egli fu membro della Corporazione dei Stampatori Veneziani, anno tra l'altro dal quale inizi\u00f2 a stampare con il supporto finanziario del compositore Natale Monferrato, maestro di cappella di San Marco, il quale pubblic\u00f2 i suoi \"Salmi concertati a 2 voci con violini e senza (op. 11)\". Sala lavor\u00f2 per quest'ultimo sino alla morte dello stesso, avvenuta nel 1685, quando egli divenne proprietario dell'azienda che era ubicata vicino al Teatro San Giovanni Grisostomo. Nel 1682 anonimamente pubblic\u00f2 \"L'armonia sonora delle sonate\", un'antologia che includeva 12 sonate per due violini e basso continuo di vari compositori. Durante la sua attivit\u00e0 di tipografo mise in stampa numerosi spartiti di salmi, mottetti, cantate e sonate dei maggiori compositori dell'epoca (in tutto 151 pubblicazioni tra il 1676 e il 1716): si ricordano in particolare, oltre al gi\u00e0 citato Monferrato, Giovanni Battista Bassani, Giuglio Taglietti, Arcangelo Corelli (pubblic\u00f2 ben 14 edizioni delle prime cinque opus di Corelli), salmi di Antonio Sartorio, Maurizio Cazzati, Francesco Maria Benedetti, motetti di Giovanni Legrenzi, Francesco Antonio Bonporti, Giovanni Maria Bononcini, Francesco Gasparini, cantate di Antonio Caldara, Giovanni Lorenzo Gregori e Tomaso Albinoni e sonate di Giovanni Battista Vitali, Giovanni Legrenzi, Francisco Jos\u00e9 de Castro, Arcangelo Corelli, Giuseppe Torelli, Ercole Bernabei, Benedetto Marcello e Antonio Vivaldi."}
{"id": "1522588", "revid": "36426", "url": "https://it.wikipedia.org/wiki?curid=1522588", "title": "Incastellamento medievale", "text": ""}
{"id": "1522595", "revid": "599013", "url": "https://it.wikipedia.org/wiki?curid=1522595", "title": "Endem\u00eca", "text": ""}
{"id": "1522602", "revid": "834", "url": "https://it.wikipedia.org/wiki?curid=1522602", "title": "The Choir of 23", "text": ""}
{"id": "1522604", "revid": "599013", "url": "https://it.wikipedia.org/wiki?curid=1522604", "title": "Choi Yo-sam", "text": " \nCarriera.\nChoi divent\u00f2 professionista nel 1993 e vinse il titolo WBC Pesi mosca leggeri nel 1999, dopo aver battuto Saman Sorjaturong. Ha difeso con successo al cintura per tre volte, prima di perderla contro Jorge Arce al 6\u00ba round in un incontro del 2002 per k.o. tecnico. Nel 2003, ha perso contro Beibis Mendoza un match valido per il titolo WBA Pesi mosca leggeri. Nel 2004, ha perso un match valido per il titolo WBA Pesi mosca contro Lorenzo Parra.\nMorte.\nIl 25 dicembre 2007, ha difeso con successo il titolo WBO Inter-Continental Pesi mosca con una unanime decisione nel match contro Heri Amol. Ha collassato nel ring dopo l'incontro e, dopo otto giorni di coma, \u00e8 morto il 3 gennaio 2008."}
{"id": "1522610", "revid": "71433", "url": "https://it.wikipedia.org/wiki?curid=1522610", "title": "Irina Palm", "text": ""}
{"id": "1522611", "revid": "486946", "url": "https://it.wikipedia.org/wiki?curid=1522611", "title": "San Martino vescovo", "text": ""}
{"id": "1522618", "revid": "85709", "url": "https://it.wikipedia.org/wiki?curid=1522618", "title": "Oddone di Borgogna-Nevers", "text": ""}
{"id": "1522636", "revid": "1714743", "url": "https://it.wikipedia.org/wiki?curid=1522636", "title": "Oddone di Borgogna, conte di Nevers", "text": "Origine.\nCome ci viene confermato nel testamento del padre del 1272, era il figlio primogenito del Duca di Borgogna ed in seguito re titolare di Tessalonica, Ugo IV di Borgogna e della prima moglie, Iolanda di Dreux, che, come ci viene confermato dalla \"Chronica Albrici Monachi Trium Fontium\", era figlia del conte di Dreux e di Braine, Roberto III e della moglie (come ci viene confermato dal documento n\u00b0 LXXIX del \"Cartulaire du comt\u00e9 de Ponthieu\"), Eleonora, signora di Saint-Val\u00e9ry, come appendiamo dalla \"Histoire g\u00e9n\u00e9alogique des ducs de Bourgogne de la maison de France\".&lt;br&gt;Ugo IV di Borgogna era l'unico figlio maschio del Duca di Borgogna, Oddone III e di Alice di Vergy, come ci confermano gli \"Annales S. Benigni Divisionensis\" (\"Anno ab incarnatione domini 1212. 7. Idus Marcii, 6. feria ante mediam noctem anno bisextili natus est Hugo, filius Oddonis ducis de domina de Vergerie\"); Alice, come ci conferma la \"Histoire g\u00e9n\u00e9alogique des ducs de Bourgogne de la maison de France\", era figlia di Ugo signore di Vergy, e della moglie (come risulta dal documento n\u00b0 4314 del \"Recueil des chartes de l'abbaye de Cluny. Tome 5\" -\"Hugo dominus Vergiaci...uxor eius domina Gilia\"-) Gillette di Tra\u00eenel ( \u2020 dopo il 1217) e, secondo il documento n\u00b0 64 del \"Collection des principaux cartulaires du dioc\u00e8se de Troyes, Volume 1\", inerente ad una donazione fatta dal padre stesso, figlia di Guarniero, signore di Tra\u00eenel, che cita il marito di Gisla (\"Hugo de Vergeio gener meus\") e della moglie di cui non si conoscono n\u00e9 il nome n\u00e9 gli ascendenti.\nBiografia.\nErede del ducato di Borgogna, nel 1237, suo padre, Ugo IV, con l'erede della signoria di Borbone, Arcimbaldo, stipul\u00f2 un contratto di matrimonio per Oddone e la figlia primogenita di Arcimbaldo, Matilde, entrambi ancora bambini, come apprendiamo dalla \"Histoire g\u00e9n\u00e9alogique des ducs de Bourgogne de la maison de France\".\nTra il 1238 ed il 1241, suo padre, Ugo IV di Borgogna fu in Terra Santa, a combattere per gli ultimi regni cristiani che ancora resistevano in Palestina; inoltre fu uno dei quattro commissari della Lega nata, col permesso del re di Francia, Luigi IX il Santo, per opporsi all'eccessivo arricchimento dei prelati e che critic\u00f2 la politica del papa che anzich\u00e9 favorire la crociata, pensava solo a combattere gli Hohenstaufen.&lt;br&gt;Sua madre, Yolanda mor\u00ec il 30 ottobre 1248 (secondo il necrologio degli \"Obituaires de Lyon II, Dioc\u00e8se de Chalon-sur-Sa\u00f4ne, Abbaye chef d'ordre de C\u00eeteaux\" (non consultato), Yolanda mori il \"III Kal Nov 1248\"), dopo che il marito, Ugo IV di Borgogna, si era recato in Terra Santa, l'anno del matrimonio di Oddone e Matilde.\nNel 1248, suo suocero, Arcimbaldo IX, ader\u00ec alla crociata del re di Francia, Luigi IX il Santo; prima di partire, Arcimbaldo fece testamento, in cui dichiarava sue eredi le figlie, Matilde e Agnese (\"Mahaut et Agnetem filias meas\"); la copia del testamento e riportata nelle \"Preuves de l'Etude sur la chronologie des sires de Bourbon, Xe-XIIIe siecles\".&lt;br&gt;In quello stesso anno, entrambi i suoceri, Arcimbaldo e Iolanda, partirono al seguito di Luigi IX; la flotta fece tappa a Cipro dove avrebbe passato l'inverno, ma l'epidemia che colp\u00ec l'esercito, port\u00f2 alla morte Arcimbaldo, che mor\u00ec a Cipro il 15 gennaio 1249, mentre la suocera, Iolanda sopravvisse e rientr\u00f2 in Francia col corpo del marito.&lt;br&gt;Sua moglie, Matilde, succedette al padre nella Signoria di Borbone, come Matilde II, e Oddone, divenne signore consorte di Borbone.&lt;br&gt;Nel documento n\u00b0 321 dei \"Titres de la maison ducale de Bourbon\", Oddone viene citato come Signore di Borbone (\"sire de Bourbon\").\nQuando, tra il 1251 ed il 1252, mor\u00ec sua suocera, Iolanda, Matilde divenne l'erede delle contee di Nevers, d'Auxerre e di Tonnerre, e alla morte della bisnonna, la contessa, Matilde I, nel (1257), divenne contessa di Nevers, Auxerre e Tonnerre, che govern\u00f2 assieme ad Oddone, che assunse il titolo di conte di Nevers, d'Auxerre e di Tonnerre.\nAlla morte della moglie, Matilde, nel 1262, a Oddone, rimase la reggenza delle contee di Nevers, Auxerre e Tonnerre mentre il Borbone and\u00f2 alla cognata Agnese.\nQualche anno dopo, nel 1266, Oddone part\u00ec per la Terra Santa, lasciando i suoi possedimenti alle figlie, sotto la tutela del nonno, Ugo IV di Borgogna.\nMentre si trovava a San Giovanni d'Acri, mor\u00ec in seguito ad una malattia: secondo il necrologio degli \"Obituaires de Lyon II, Dioc\u00e8se de Chalon-sur-Sa\u00f4ne, Abbaye chef d'ordre de C\u00eeteaux\" (non consultato), Ugo mori il 4 agosto 1266 (\"II Non Aug 1266\"), mentre secondo la \"Histoire g\u00e9n\u00e9alogique des ducs de Bourgogne de la maison de France\", mor\u00ec nel \"1269\" e fu sepolto nel cimitero di San Nicola a San Giovanni d'Acri.&lt;br&gt;Essendo morto prima di suo padre, Ugo IV, non fu mai duca di Borgogna.\nMatrimonio e discendenza.\nNel 1248, Oddone aveva sposato Matilde di Borbone-Dampierre, che, secondo la \"Histoire g\u00e9n\u00e9alogique des ducs de Bourgogne de la maison de France\", era la figlia primogenita di Arcimbaldo IX, signore di Borbone, e della moglie, Iolanda di Ch\u00e2tillon-Nevers, erede delle contee di Nevers, Auxerre e Tonnerre.&lt;br&gt;Oddone da Matilde ebbe quattro figlie:"}
{"id": "1522645", "revid": "226458", "url": "https://it.wikipedia.org/wiki?curid=1522645", "title": "Acolytes Protection Agency", "text": ""}
{"id": "1522650", "revid": "122986464", "url": "https://it.wikipedia.org/wiki?curid=1522650", "title": "Elle (periodico)", "text": "Elle \u00e8 una rivista di moda francese fondato da Pierre Lazareff e dalla moglie H\u00e9l\u00e8ne Gordon-Lazareff nel 1945. Si occupa di moda, bellezza, salute e intrattenimento femminile. Il titolo, in francese, significa \"Lei\".\nStoria editoriale.\nIl primo numero \u00e8 uscito il 21 novembre 1945. Fino al 1953, Fran\u00e7oise Giroud mantiene la leadership come redattore e il fotografo Jean Chevalier come direttore artistico. Dal 2006 \u00e8 la pi\u00f9 diffusa rivista di moda al mondo, con 42 edizioni internazionali in oltre 60 paesi, pi\u00f9 di 20 milioni di lettori e 180.000 abbonati. \"Elle\" conta 16 siti internet in tutto il mondo, che sono visitati da circa 1 milione di visitatori.\nInizialmente lanciato come settimanale, \"Elle\" \u00e8 poi diventato un periodico mensile, distribuito nella pratica versione travel size durante il periodo estivo per renderlo pratico e poco ingombrante.\nLa rivista ha avuto per capo-redattore Jean-Dominique Bauby, che nel 1995 \u00e8 stato colpito dalla sindrome locked-in che l'ha spinto a descrivere questa sua strana e tragica esperienza nel libro \"Lo scafandro e la farfalla\", da cui nel 2007 il regista Julian Schnabel ha tratto un film.\nElle Italia.\nIl periodico, presente nella versione italiana dal 1987, risulta essere il primo del Gruppo Hearst a essere pubblicata su base settimanale, sulla scia di quella francese.\nGame of Song Association.\nA partire dal 2018, la rivista cura una rubrica online chiamata \"Game of Song Association\", spazio in cui coinvolge cantanti famosi e altri personaggi del mondo dello spettacolo, uno diverso per ogni puntata (a meno che non si tratti di gruppi vocali). In tale spazio, le star devono giocare appunto a un gioco di associazione musicale: viene fornita loro una lista di 15 parole e hanno 10 secondi per cantarla o rapparla in un brano a loro scelta. La rubrica ha ottenuto un successo molto ampio, arrivando a coinvolgere personalit\u00e0 estremamente famose come Mariah Carey, Ariana Grande e Alicia Keys. Alcune star hanno partecipato anche una seconda volta al gioco, dovendo tuttavia giocare con 20 parole invece che 15. Negli episodi pubblicati nei periodi delle festivit\u00e0 natalizie, i personaggi coinvolti hanno spesso dovuto abbinare ai brani delle parole classicamente utilizzati nei brani natalizi. Durante la pandemia da COVID-19, molti degli episodi sono stati registrati dalle personalit\u00e0 coinvolte nelle loro abitazioni invece che nello studio utilizzato di solito."}
{"id": "1522658", "revid": "767487", "url": "https://it.wikipedia.org/wiki?curid=1522658", "title": "Moglie di giorno", "text": "Moglie di giorno \u00e8 una commedia brillante statunitense del 1939, diretta dal regista di origini russe Gregory Ratoff, con Tyrone Power e Linda Darnell. Per Tyrone Power si tratta della quinta pellicola girata nel 1939, e gli permise di mostrare le sue qualit\u00e0 anche in ruoli brillanti, mentre la Darnell non aveva ancora 16 anni quando gir\u00f2 questa pellicola.\nTrama.\nFelicemente sposati da due anni, i coniugi Ken e Jane Norton sono al traguardo del secondo anniversario di matrimonio. Proprio la sera in cui cade la ricorrenza, Jane riceve una telefonata da suo marito il quale afferma di doversi trattenere in ufficio per lavoro. Insospettita dal fatto di aver trovato del rossetto su una delle camicie del marito, la disperata Jane, ormai convinta di essere tradita, si confida con la sua migliore amica, che le consiglia di trovarsi un lavoro e rendere al marito pan per focaccia. \u00c8 cos\u00ec che Jane trova lavoro presso un architetto collega di suo marito, Bernard Dexter, il quale apprezza le notevoli doti della donna, soprattutto la sua avvenenza. Si scatena una terribile commedia degli equivoci quando Jane, per far ingelosire il marito, accetta un invito a cena dell'architetto Dexter e i due incontrano nello stesso ristorante Ken e la sua segretaria Blanche."}
{"id": "1522670", "revid": "69794", "url": "https://it.wikipedia.org/wiki?curid=1522670", "title": "Screen Actors Guild Awards 1999", "text": "La quinta cerimonia del Premio SAG si \u00e8 svolta il 7 marzo 1999."}
{"id": "1522675", "revid": "63756", "url": "https://it.wikipedia.org/wiki?curid=1522675", "title": "Confronto sui cinque punti tra arminiani e calvinisti", "text": "Il confronto sui cinque punti tra arminiani e calvinisti esemplifica i cinque punti dell'arminianesimo sulla dottrina relativa alla predestinazione delle anime e la risposta che i calvinisti diedero loro in un contro-documento del 1611 ad Amsterdam. I cinque punti dell'arminianesimo sono esplicitati nel documento del 1610 detto \"Rimostranza\"."}
{"id": "1522676", "revid": "599013", "url": "https://it.wikipedia.org/wiki?curid=1522676", "title": "Into the Wild", "text": ""}
{"id": "1522689", "revid": "767487", "url": "https://it.wikipedia.org/wiki?curid=1522689", "title": "Paul Gerhardt", "text": "Famoso soprattutto per aver scritto numerosi inni luterani.\nBiografia.\nNacque in una famiglia appartenente al ceto medio.\nAderente alla religione luterana, effettu\u00f2 studi teologici presso l'Universit\u00e0 di Wittenberg, dove fu molto influenzato dagli insegnanti \"Paul Rober\" e \"Jacob Martini\".\nDivenne pastore all'et\u00e0 di 44 anni.\nDurante la Guerra dei trent'anni si trasfer\u00ec a Berlino, dove lavor\u00f2 come tutore in una famiglia di avvocati.\nSi dimostr\u00f2 molto deciso nell'opposizione al granduca Federico Guglielmo, che proponeva una riconciliazione delle Chiese.\nQuesta suo atteggiamento deciso sorprese, perch\u00e9 nei suoi lavori poetici mancava lo spirito eroico caratteristico di Lutero. Le sue opere evidenziarono, invece, un cristianesimo del cuore e prettamente individuale.\nAlcuni dei suoi Inni sono considerati tra i pi\u00f9 noti di tutta l'innografia luterana.\nFamosi sono, ad esempio, \"O Haupt voll Blut und Wunden\", (noto anche in italiano con il titolo \"Signore dolce volto\"), magistralmente armonizzato da Johann Sebastian Bach nella sua \"Passione secondo Matteo\", e \"Ich steh an deiner Krippen hier\". \nI suoi Inni si caratterizzarono per un sentimento di grande intimit\u00e0, con un contatto immediato con Dio in un rapporto di fiducia. La sua lirica si rivel\u00f2 semplice e serena e sotto un certo punto di vista anticip\u00f2 il Pietismo.\nLa figura di Gerhardt \u00e8 commemorata il 26 ottobre nel calendario luterano."}
{"id": "1522692", "revid": "13388", "url": "https://it.wikipedia.org/wiki?curid=1522692", "title": "Rimostranti", "text": ""}
{"id": "1522694", "revid": "125257270", "url": "https://it.wikipedia.org/wiki?curid=1522694", "title": "Monte Cervati", "text": "Il Monte Cervati \u00e8 un monte dell'Appennino lucano di situato in provincia di Salerno.\n\u00c8 una tra le maggiori montagne della Campania per altitudine, superata soltanto dalla Punta Giulia () de La Gallinola, localizzata nel massiccio del Matese presso il confine con il Molise, oltre che da La Gallinola stessa () che, per\u00f2, \u00e8 in condivisione con il Molise.\nGeografia.\nPosizione.\nSituato al centro-sud del Parco nazionale del Cilento e Vallo di Diano, nella grande area forestale di Pruno, si trova principalmente nel comune di Sanza. Il corpo montuoso tocca anche il comune di Monte San Giacomo.\nNei pressi della cima, a devozione della Madonna della Neve si trovano un piccolo santuario, a 1.852\u00a0m, ed una cappella situata in una grotta naturale, a 1.830\u00a0m nel Comune di Piaggine.\nSorgenti fluviali e monti vicini.\nDa questo monte sorge il fiume Calore.\nI monti che lo circondano sono, partendo da sud e procedendo in senso antiorario, il Faiatella (1.710\u00a0m), la Raia del Pedale (1.521\u00a0m), il Cariusi (1.400\u00a0m), il Gerniero (1.246\u00a0m), il Cerasuolo (1.400\u00a0m) e la Raialunga (1.405\u00a0m).\nTra il Cervati e gli Alburni si trova anche il Monte Motola con tre cime principali: il Motola propriamente detto (1700\u00a0m), punto trigonometrico, la cima senza nome alta 1727\u00a0m posta a SE, e la cima Est alta 1743\u00a0m, punto culminante dell'intero massiccio.\nTra il Cervati e il monte Faiatella \u00e8 da menzionare la Cima di Mercori alta 1789\u00a0m, che pertanto \u00e8 da considerarsi la seconda vetta del Cilento."}
{"id": "1522700", "revid": "69794", "url": "https://it.wikipedia.org/wiki?curid=1522700", "title": "Screen Actors Guild Awards 2000", "text": "La sesta cerimonia del Premio SAG si \u00e8 svolta il 12 marzo 2000."}
{"id": "1522704", "revid": "125019", "url": "https://it.wikipedia.org/wiki?curid=1522704", "title": "Izabela Fleming", "text": "Biografia.\nInfanzia.\nEra figlia del conte Jerzy Detloff Fleming e della principessa Antonina Czartoryska. \nMatrimonio.\nSpos\u00f2 il principe Adam Kazimierz Czartoryski il 18 novembre 1761, quando aveva solo quindici anni, a Wo\u0142czyn. Esistono teorie riguardo a una sua relazione amorosa con l'ambasciatore russo in Polonia Nikolaj Vasil'evi\u010d Repnin, che sarebbe, secondo le voci, il vero padre di Adam Jerzy Czartoryski.\nImportanza sociale.\nInsieme al marito, Izabela viaggi\u00f2 in Europa, a volte travestita da uomo. Ella incontr\u00f2 nel 1772 a Parigi Benjamin Franklin, leader della rivoluzione americana, e i filosofi francesi Jean-Jacques Rousseau e Voltaire, che stavano portando alla luce nuove idee sul vecchio ordine. Nel 1775 trasform\u00f2 completamente insieme al marito il palazzo Czartoryski a Pu\u0142awy in un luogo di incontro per intellettuali e politici.\nIzabela esercitava il potere politico attraverso la moda, diffondendo l'abito tradizionale polacco tra la nobilit\u00e0 polacca: una lunga veste di nome \"kontusz\" ed un'insolita acconciatura rasata.\nIzabela scopr\u00ec il talento del giovane pittore Aleksander Or\u0142owski e lo finanzi\u00f2. Nel 1784 si un\u00ec al Partito Patriottico. In seguito all'insurrezione di Ko\u015bciuszko due suoi figli furono presi come ostaggi politici da Caterina II di Russia. Nel 1796 ordin\u00f2 la ricostruzione del palazzo di Pu\u0142awy, in rovina, e inizi\u00f2 a costruire un museo; tra i primi oggetti vi furono i trofei turchi dell'assedio di Vienna e furono inclusi anche oggetti storici delle famiglie polacche e dei tesori reali.\nNel 1801 apr\u00ec il primo museo della Polonia con il nome di \"tempio della memoria\", in seguito ribattezzato museo Czartoryski: conteneva oggetti di significato sentimentale riguardanti le glorie e le miserie della vita umana. Durante la rivolta di novembre del 1830, nella quale era coinvolta la famiglia Czartoryski, il museo fu chiuso e tutti gli oggetti furono evacuati a Parigi. Il nipote W\u0142adys\u0142aw Czartoryski riapr\u00ec il museo nel 1878 a Cracovia.\nMorte.\nLa principessa mor\u00ec il 15 luglio 1835 a Wysock.\nDiscendenza.\nDal matrimonio tra Isabella e Adam Kazimierz Czartoryski nacquero sei figli:"}
{"id": "1522705", "revid": "237256", "url": "https://it.wikipedia.org/wiki?curid=1522705", "title": "Nikolai Vasilyevich Repnin", "text": ""}
{"id": "1522707", "revid": "1543377", "url": "https://it.wikipedia.org/wiki?curid=1522707", "title": "Yuna Ito", "text": "Padre giapponese e madre statunitense di origine coreana, \u00e8 stata naturalizzata con la nazionalit\u00e0 della madre, ed \u00e8 cresciuta alle Hawaii.\nRappresentante del genere J-pop, deve la sua fama all'adattamento cinematografico del manga \"Nana\", in cui interpreta la canzone \"Endless Story\".\nPremi.\nBest New Artist (Best Hit Kay\u014dsai 2005, 21.11.2005)\nBest New Artist (Japan Cable Awards 2005, 17.12.2005)\nSpecial Award for Nana (47th Japan Record Awards, 31.12.2005)\nBest New Artist (Japan Gold Disc Awards 2006, 9.3.2006)\nGold Artist Award (Best Hit Kay\u014dsai 2006, 20.11.2006)\nAudience Request Award (39th Y\u016bsen Taish\u014d, 16.12.2006)\nBest Asia from Japan (MTV Video Music Awards Japan, 25.05.2007)"}
{"id": "1522710", "revid": "1632387", "url": "https://it.wikipedia.org/wiki?curid=1522710", "title": "Songs of Mass Destruction", "text": "Songs of Mass Destruction \u00e8 il quarto album in studio della cantante Annie Lennox, pubblicato il 1\u00ba ottobre 2007 nel Regno Unito e il 2 ottobre 2007 negli Stati Uniti.\nAccoglienza e successo commerciale.\nL'album ha debuttato alla numero 9 su Billboard 200 vendendo 78000 copie durante la prima settimana. Nonostante il debutto, le vendite sono calate rapidamente.\nIl primo singolo, \"Dark Road\", \u00e8 stato pubblicato sul suo sito internet il 15 agosto 2007; il 24 settembre 2007 \u00e8 uscito ufficialmente.\nIl secondo singolo \"Sing\", \u00e8 stato pubblicato in digitale il 1\u00ba dicembre 2007 (in contemporanea con la giornata mondiale della lotta contro l'AIDS) ed \u00e8 uscito come singolo il 3 dicembre 2007. Oltre alla Lennox questa canzone vanta la partecipazione di 23 artiste di alto calibro, tra cui Madonna, Anastacia, Faith Hill, C\u00e9line Dion, KT Tunstall, Joss Stone, Dido, Pink (cantante) tra le altre.\nTracce.\nIl disco fu pubblicato in edizione standard e Deluxe.\nIl Tour.\nIl 13 settembre Annie Lennox ha annunciato un tour per Songs of Mass Destruction, chiamato Annie Lennox Sings: \u00e8 il terzo tour della cantante. Durato tutto ottobre e novembre 2007, il tour prevedeva 18 citt\u00f9: Londra, San Diego, San Francisco, Los Angeles, Dallas, Boulder, Minneapolis, Chicago, Detroit, Milano, Washington, Nashville, Atlanta, Miami, New York (due date), Philadelphia, Boston. Le sedi sono state generalmente teatri di medie dimensioni, ad eccezione di New York, in cui una delle date \u00e8 stata al ristorante Cipriani a Wall Street.\nAl seguito di Annie Lennox l'artista emergente Carina Round, che promuoveva il suo terzo album \"Slow Motion Addict\"."}
{"id": "1522712", "revid": "124831243", "url": "https://it.wikipedia.org/wiki?curid=1522712", "title": "Carovilli", "text": "Carovilli \u00e8 un comune italiano di abitanti della provincia di Isernia nel Molise.\nOrigine del nome.\nNel corso dei secoli sono state molte le interpretazioni date al nome Carovilli.\nLa pi\u00f9 diffusa \u00e8 quella fornita da alcuni storici locali secondo i quali la voce \"Carovilli\" ripeta semplicemente il nome del console Spurio Carvilio Massimo, cio\u00e8 \"Carvilius\", di cui parla lo storico latino Tito Livio nel libro X della sua opera Ab Urbe Condita.\nStoria.\nNell'epoca longobarda Carovilli fu feudo dei Borrello, e lo si rileva da un diploma del 1068 col quale un Borrello Conte di Pietrabbondante fece una donazione di beni al Monastero di San Pietro Apostolo.\nVerso i primi anni del Settecento il paese di Carovilli pass\u00f2 in dote ad Anna Maria Marchesano, che aveva sposato Giuseppe d'Alessandro, duca di Pescolanciano. Alla morte della duchessa nel 1729 le successe il figlio Ettore d'Alessandro, nella cui discendenza il feudo rimase fino alla scomparsa della feudalit\u00e0. Carovilli \u00e8 stato sempre pertinente al Contado del Molise.\nNel 1799 il paese fu compreso nel Dipartimento del Sangro e nel Cantone di Agnone.\nCultura.\nCucina.\nIl paese \u00e8 noto per la raccolta del tartufo.\nPiatto tipico \u00e8 la \"lsconda maritieta\", fette di pane bagnate nell'uovo e fritte nello strutto.\nGeografia antropica.\nFrazioni e localit\u00e0.\nNei pressi di Carovilli, a due km, si trova l'antico e caratteristico borgo di Castiglione, immerso in un ampio contesto naturale. Il borgo consta di 200 abitanti circa.\nAltre localit\u00e0 sono Fonte Curelli, Briccioso e Cerro Savino.\nInfrastrutture e trasporti.\nIl comune \u00e8 servito dalla stazione di Carovilli-Roccasicura lungo la ferrovia Sulmona-Isernia, la quale effettua unicamente servizi turistici.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa squadra di calcio della citt\u00e0 \u00e8 l\"'A.S.D. Carovilli\" che milita nel Campionato molisano di Promozione 2017-18. I colori sociali sono il rosso ed il blu."}
{"id": "1522716", "revid": "819238", "url": "https://it.wikipedia.org/wiki?curid=1522716", "title": "Stazione di Massa", "text": ""}
{"id": "1522719", "revid": "2163282", "url": "https://it.wikipedia.org/wiki?curid=1522719", "title": "Tom Scavo", "text": "Tom Scavo \u00e8 un personaggio della serie televisiva \"Desperate Housewives\", interpretato dall'attore Doug Savant.\nTrama.\nTom Scavo \u00e8 il marito di Lynette, dalla quale ha avuto ben cinque figli. Tom e Lynette sono l'unica coppia della serie ad essere rimasta insieme, fra alti e bassi, fin dall'inizio della storia. \u00c8 di religione cattolica, ma non \u00e8 praticante, probabilmente a causa dell'assidua partecipazione alle funzioni imposta dai genitori ed \u00e8 uno dei due personaggi italo-americani della serie, insieme ad Angie Bolen. \u00c8 figlio di Rodney e Allison Scavo, il primo dei quali nella prima stagione verr\u00e0 beccato da Lynette mentre aveva un rapporto sessuale con un'altra donna sul loro divano.\nPrima stagione.\nTom \u00e8 frequentemente fuori citt\u00e0 per lavoro e sembra essere completamente all'oscuro dei problemi di Lynette. Inoltre tiene segreto qualcosa che sa solo suo padre: in seguito si scopre che \u00e8 il fatto che Tom ha un'altra figlia avuta da un rapporto sessuale con una sbandata. Tom diventer\u00e0 un \"casalingo\", dopo aver rinunciato al lavoro per permettere a Lynette di tornare a svolgere l'attivit\u00e0 che pi\u00f9 la appagava.\nSeconda stagione.\nNella seconda stagione, Tom decide di ritornare al lavoro, avendo come capo sua moglie. Quando il capo di Lynette, Ed, le chiede di inviare un messaggio a sua moglie per movimentare la loro vita sessuale, la donna decide di lasciarlo, a meno che non licenziasse chi aveva inviato l'SMS. Pensando di non poter licenziare Lynette, l'uomo preferisce licenziare Tom. Tom poi parla con Ed, che scopre che Tom falsificava i guadagni. Scavo allora d\u00e0 un pugno ad Ed, che lo licenzia, stavolta con una buona motivazione. In seguito Tom finge di andare via per motivi di lavoro, ma dopo il licenziamento, Lynette lo segue fino ad Atlantic City, dove scopre, apparentemente che Tom la tradisce.\nTerza stagione.\nLa donna che Lynette suppone essere l'amante di Tom si chiama Nora Huntington, ed \u00e8 in realt\u00e0 una donna con la quale Tom ha avuto solo una notte di passione prima del matrimonio, in cui per\u00f2 Nora era rimasta incinta della piccola Kayla. Fino a qualche tempo prima per\u00f2 Nora non aveva mai cercato di contattare Tom per rivelargli l'esistenza della figlia. Nora si intrufola nella famiglia Scavo e prova a conquistare Tom, con la scusa della bambina, venendo in contrasto con Lynette. Tom per\u00f2 non cede alle seduzioni di Nora, e lo racconta a Lynette promettendole che non avrebbe mai pi\u00f9 visto Nora. Tom poi decide di voler rientrare nel giro degli affari, aprendo una pizzeria.&lt;br&gt;Nel frattempo Lynette e Tom ottengono la custodia di Kayla, in seguito alla morte di Nora, uccisa da Carolyn Bigsby durante una crisi isterica dovuta al tradimento del marito. Lynette promette a Nora in punto di morte che si prender\u00e0 cura di Kayla come se fosse sua figlia.Lynette aiuta Tom con la grande inaugurazione della pizzeria, e prova anche a festeggiare il loro nono anniversario di matrimonio. Tutto viene per\u00f2 scombinato da Rick, un cuoco professionista, con il quale Lynette ha del feeling. Kayla ha visto quello che stava succedendo e mentre Tom sta andando in pizzeria per fare una sorpresa a Lynette, la ragazzina dice al padre che sicuramente a Lynette piace Rick. Tom lo licenzia per paura che possa mettere a rischio il loro matrimonio, nonostante l'opposizione di Lynette.&lt;br&gt;Il matrimonio inizia pian piano a declinare finch\u00e9 Lynette scopre di avere un tumore.\nQuarta stagione.\nA causa del cancro, Lynette recupera il rapporto con la madre Stella, ex alcolizzata, ex malata di tumore ed ex madre disinteressata. Una sera Tom va a casa di Susan per una cena fra vicini. Lynette rimane a casa per il malessere dovuto alla chemioterapia, e Stella compra della marijuana da Andrew, il figlio di Bree, e la mette dentro dei dolcetti per Lynette, drogandola per alleviarle il dolore. Pi\u00f9 tardi, nella serie, Lynette guarisce dal cancro, ma un tornado si abbatte su Wisteria Lane e gli Scavo si rifugiano a casa della McCluskey insieme a Ida Greenberg e al suo gatto Toby, a cui Tom \u00e8 fortemente allergico. Quando per\u00f2 sta per arrivare il tornado, Lynette fa scappare Toby, ma la signora McCluskey esce in strada per cercarlo e Lynette la segue. Quando arriva il tornado, Lynette e la McCluskey si rifugiano nel bagno di casa Scavo, mentre Tom e i bambini rimangono nello scantinato della McCluskey. La casa viene completamente rasa al suolo, ma sono tutti salvi, tranne Ida, che come viene rivelato da Parker Scavo, fa rifugiare i bambini nel sottoscala dopo che Tom \u00e8 svenuto per l'asma, ma dato che non c'\u00e8 pi\u00f9 spazio, si mette in un angolo e muore colpita dal crollo.&lt;br&gt;Rick torna a Wisteria Lane, apre un nuovo ristorante accanto alla pizzeria Scavo, rubando loro la clientela. Qualcuno per\u00f2 appicca un incendio al ristorante di Rick, e si scopre che sono stati i gemelli, istigati da Kayla, che viene mandata da Lynette in terapia. Kayla allora si ustiona volontariamente con una piastra, accusando Lynette di violenze e mandandola in carcere. Grazie a Tom, Kayla confessa la verit\u00e0 in vivavoce con lo psichiatra e la bambina viene poi mandata dai nonni. &lt;br&gt;Nel finale della quarta stagione Tom e Lynette aiutano Bob e Lee per il loro matrimonio. I due litigano per\u00f2 per una fontana, annullando il matrimonio; Tom dir\u00e0 ai due che se litigano per nulla, \u00e8 meglio che non si sposino, perch\u00e9 il matrimonio pu\u00f2 portare molti problemi, che vanno sempre affrontati solo con l'amore e l'unione. I due ci pensano su e decidono di sposarsi.\nQuinta stagione.\nIn seguito ad un incidente in cui ha rischiato di morire, Tom ha una crisi di mezza et\u00e0, compra una macchina sportiva, e propone a Lynette di comprare anche un camper e viaggiare per gli Stati Uniti.Grazie a Dave fonda una rock band con gli uomini di Wisteria Lane, ma litiga con Lynette per il rumore; affitter\u00e0 allora un appartamento da Anne Shilling, per riunirsi con la band. Lynette pensa che Tom la tradisca con Anne Shilling, ma si scopre poi che la relazione con la donna ce l'ha il figlio Porter. Il locale del violento marito della signora Shilling viene incendiato da Dave, ma poich\u00e9 Porter aveva minacciato Schilling di morte perch\u00e9 lui aveva picchiato Anne, i sospetti cadono sul ragazzo. Dave, per far ricadere le accuse su qualcun altro, testimonia di aver visto Porter che si allontanava in modo circospetto dal locale. Gli Scavo sono quindi economicamente a terra a causa delle spese legali; Lynette inoltre paga Anne Shilling per lasciare Wisteria Lane, e a causa dei debiti, gli Scavo devono vendere la pizzeria.&lt;br&gt;La quinta stagione termina con Lynette che teme una recidiva del cancro, ma in realt\u00e0 scopre di essere incinta di due gemelli e Tom che si iscrive all'universit\u00e0 per studiare lingue orientali.\nSesta stagione.\nNella sesta stagione, Tom incoraggia Lynette, che sostiene di non amare questi gemelli perch\u00e9 stufa di essere sempre ad accudire bambini. Lynette poi tiene nascosta la sua gravidanza al suo capo Carlos per ottenere la promozione a vicepresidente dell'azienda. Quando lui lo scopre la licenzia e Tom spinge la moglie a intentare una causa legale per discriminazione. Trovandosi nuovamente in ristrettezze economiche e perdipi\u00f9 con due nuovi figli a carico, Tom abbandona l'universit\u00e0 senza tuttavia essere rimborsato della retta gi\u00e0 pagata e annuncia a Lynette l'intenzione di trovarsi un lavoro per ripagarla dei suoi sacrifici. Nel frattempo per\u00f2 Gabrielle ha convinto Carlos a riassumere Lynette in nome della loro longeva amicizia e le due famiglie litigano a causa dell'azione legale intrapresa dagli Scavo. I Solis per\u00f2 perdonano i loro amici quando Lynette perde uno dei gemelli per salvare Celia Solis, che stava per essere travolta da un aereo schiantatosi su Wisteria Lane.Tom in seguito convince sua moglie a cedergli il suo posto di lavoro finch\u00e9 sar\u00e0 in maternit\u00e0. Nel finale della stagione Tom e Lynette diventano genitori della piccola Paige.\nSettima stagione.\nNel quartiere fa il suo arrivo Renee Perry, una vecchia amica di Lynette. Tom si sente a disagio in compagnia di Renee perch\u00e9 in passato, all'insaputa di Lynette, i due ebbero un'avventura. Renee decide di confessarlo all'amica, Lynette ne rimane delusa e per farla pagare a Tom inizia a bersagliarlo con degli scherzi, ma Renee rivela a Tom che Lynette \u00e8 al corrente di tutto. Tom spiega alla moglie che lui e Renee andarono a letto insieme quando lui e Lynette si erano lasciati durante una pausa di riflessione, Lynette \u00e8 ugualmente in collera con il marito, ma quando capisce che lei e Tom col tempo hanno messo in piedi una bella famiglia, si rende conto che sarebbe insensato rovinare tutto per uno sbaglio del passato, per tanto ci mette una pietra sopra. Tom lavorando con Carlos inizia a farsi una reputazione nel mondo degli affari, pertanto una grande societ\u00e0 propone a Tom un ottimo lavoro, lui per\u00f2 decide di rifiutare per rispetto nei confronti di Carlos, Lynette \u00e8 molto contrariata al riguardo affermando che Tom a quarantasei anni non si \u00e8 mai consolidato una posizione nel mondo degli affari, Tom rimane molto deluso dell'opinione che la moglie ha di lui, ma nonostante tutto decide di accettare il lavoro. Il nuovo lavoro di Tom lo appaga molto, inoltre acquista molta pi\u00f9 sicurezza in se stesso, tanto che decide di non sottostare pi\u00f9 a Lynette e alle sue manie di controllo. Lynette non sopporta il nuovo carattere di Tom, lui invece accusa la moglie di essere egocentrica perch\u00e9 la sua presunzione non le permette di accettare il fatto che ora Tom \u00e8 un gradino pi\u00f9 in alto di lei, e che per lui non \u00e8 mai stato facile avere a che fare con la personalit\u00e0 prepotente di Lynette. Tom e Lynette capiscono di essere ai ferri corti e dunque decidino di trascorrere un weekend da soli in un bed&amp;breakfast, purtroppo le cose vanno male perch\u00e9 Tom sente che ogni cosa che lui fa per la moglie non le va mai bene, accusando Lynette di non sapere quello che vuole, e dunque Tom prende la decisione di andarsene di casa e di separarsi dalla moglie, Lynette inizialmente era contraria, ma alla fine capisce che \u00e8 la cosa migliore.\nOttava stagione.\nDopo essersene andato di casa Tom inizia a frequentare un'altra donna, Jane. Lynette \u00e8 delusa dalla cosa, Tom cerca di far capire alla moglie che lui la ama ancora e che non vuole rinunciare al loro matrimonio, ma non vuole tornare subito con lei perch\u00e9 sa che rinciamperebbero ancora sugli stessi sbagli. La relazione fra Tom e Jane diventa sempre pi\u00f9 seria e i due decidono di andare a vivere insieme, Lynette non capisce pi\u00f9 se Tom vuole ricostruire io loro matrimonio o meno, Tom sostiene che da quando si sono lasciati lui \u00e8 felice. Lynette decide di riconquistare il marito, dunque inizia a frequentare il capo di Tom cos\u00ec da convincerlo a dare al marito orari pi\u00f9 duri, rovinando la relazione fra lui e Jane; Lynette decide di chiudere con lui, cosa che non prende molto bene, infatti inizia a insultare Lynette di fronte a Tom, e lui lo prende a pugni venendo licenziato. Tom e Jane si lasciano quando lei capisce che il suo compagno ama ancora la moglie. Tom va da Lynette e le dichiara la profondit\u00e0 del suo amore, e i due tornano insieme. Lynette ottiene un'offerta di lavoro a New York che lei rifiuta, ma in un secondo momento decide di accettarla, Tom \u00e8 contrariato perch\u00e9 afferma che Lynette non sa mai quello che vuole e che questa parte del suo carattere ha quasi rovinato il loro matrimonio, Lynette alla fine capisce che il vuoto della sua vita che sentiva di non aver mai colmato \u00e8 gi\u00e0 riempito, ovvero da Tom, quest'ultimo decide di seguire la moglie a New York. Nel finale della serie si vedono i coniugi Scavo a New York mentre si prendono cura dei loro nipoti."}
{"id": "1522724", "revid": "124772397", "url": "https://it.wikipedia.org/wiki?curid=1522724", "title": "Centro sociale di destra", "text": "Con la definizione centro sociale di destra si indica genericamente il fenomeno cominciato negli anni novanta, che ha visto giovani di estrema destra e del panorama neofascista occupare edifici principalmente nella zona di Roma e provincia per fare concorrenza ai centri sociali di sinistra, che dagli anni sessanta occupavano spazi per restituirli alla libera aggregazione giovanile e legati ai movimenti per la casa. I centri sociali nascono infatti a Milano e Roma gi\u00e0 dai primi anni settanta, quando i giovani neofascisti ne criticavano la gestione ed il modello. Nella met\u00e0 degli anni novanta, alcuni gruppi di destra sociale a Roma tentano di emulare i coetanei di sinistra occupando alcuni luoghi pubblici, trovando, l'appoggio alcuni movimenti e partiti, costituendo centri d'aggregazione giovanile per neofascisti. Successivamente verranno aperti anche centri sociali non occupati, ma regolarmente gestiti secondo la legge.\nIl fenomeno ha preso spunto dalla pratica analoga precedentemente diffusa dai movimenti di estrema sinistra, che per primi crearono i centri sociali attualmente intesi.\nEvoluzione del fenomeno.\nAnni '80.\nIl primo tentativo di occupazione \u00e8 del 1987, ad opera di Fare Fronte. Il luogo \u00e8 un piccolo edificio nel parco di Colle Oppio, di fronte al Colosseo. L'occupazione dura poche ore, dopo le quali viene subito sgomberata dalla polizia.\nQualche mese dopo avviene un secondo tentativo di occupazione presso Villa Chigi, all'interno dell'omonimo parco. Anche in questa occasione lo stabile viene sgomberato dalle forze dell'ordine entro poche ore.\nAnni '90.\nIl Bartolo.\nIl primo centro sociale a resistere per un periodo di tempo abbastanza lungo \u00e8 stato il Bartolo di Roma, in via Bartolucci (nel quartiere Monteverde), nato presso un edificio scolastico abbandonato ed occupato quindi da alcuni giovani del Fronte della Giovent\u00f9 nel dicembre 1990. Diventa un punto di riferimento per i giovani dell'organizzazione giovanile del MSI, grazie alle attivit\u00e0 di commemorazione organizzate per la ricorrenza della strage di Acca Larentia.\nL'esperienza del Bartolo si chiude pochi mesi dopo, nell'autunno del 1991, quando un folto gruppo di occupanti aderisce a Meridiano Zero, movimento politico che fino al 1993 (anno del suo scioglimento) sar\u00e0 un polo di attrazione per alcuni giovani neofascisti romani.\nPortAperta.\nNel panorama romano la successiva occupazione di uno stabile avviene il 1\u00ba luglio 1998 nella zona di San Giovanni in Laterano. Al centro verr\u00e0 dato il nome di PortAperta. Gli animatori di questa iniziativa sono lontani politicamente da AN che, dopo la cosiddetta svolta di Fiuggi, ha soppiantato l'MSI. Il carattere estremistico del gruppo che ruota intorno al centro si evidenzia con l'organizzazione di un concerto commemorativo in onore di Alessandro Alibrandi (terrorista nero ai vertici dei NAR), nel diciassettesimo anniversario della morte, il 5 dicembre 1998.\nIl 1\u00ba maggio 1999 il PortAperta diventa teatro di violenti scontri tra gli occupanti e reparti celere della Polizia, in occasione di un \"contro-concerto\" organizzato in risposta al tradizionale concerto (organizzato da CGIL, CISL e UIL). Gli scontri vedono i militanti neofascisti lanciare sampietrini e bottiglie molotov contro gli agenti, che rispondono con decine di lacrimogeni.\nSul momento non portano a nessun arresto, ma il 26 ottobre scattano 30 perquisizioni e 17 arresti di giovani appartenenti al centro sociale (successivamente non convalidati dal Tribunale della Libert\u00e0). Questo episodio segna la fine dell'esperienza del PortAperta.\nGli anni 2000.\nTipologia.\nNegli anni duemila il fenomeno ha ripreso forza e consistenza con due correnti principali facenti capo a CasaPound:\nNon tutte le occupazioni di questo periodo fanno capo alle correnti OSA e ONC ma, in modo molto minoritario, anche ad Azione Giovani e Forza Nuova.\nIl fenomeno si \u00e8 manifestato principalmente a Roma.\nLe occupazioni romane.\nAlle porte di Roma, in via Tiberina 801, inizia l'esperienza di CasaMontag il 12 luglio 2002. CasaMontag, \u00e8 la prima ONC. A promuovere l'iniziativa \u00e8 Gianluca Iannone, che diventer\u00e0 il personaggio simbolo delle occupazioni nere.\nIannone, gi\u00e0 esponente di varie organizzazioni di destra e di estrema destra (dal Fronte della Giovent\u00f9 di Acca Larenzia a Movimento Politico di Maurizio Boccacci) d\u00e0 vita ad un gruppo di \"musica non conforme\": gli Zetazeroalfa.\nIannone teorizza per primo le Occupazioni a Scopo Abitativo (OSA), occupazioni di stabili a tempo pieno per favorire un'aggregazione abitativa di tipo identitario.\nIl 20 settembre 2003 viene occupato da parte di alcuni giovani dell'area della destra sociale romana uno stabile in via Capo d'Africa a Roma. Lo spazio prende il nome di Foro 753.\nIl 27 dicembre 2003, nel quartiere Esquilino di Roma, in via Napoleone III, viene occupato un palazzo di sei piani. Esso prender\u00e0 il nome di CasaPound e diventer\u00e0 il punto di riferimento per l'ambiente neofascista romano e nazionale.\nL'estate del 2004, definita da Indymedia \"una nera estate romana\", rappresenta un periodo di intensa attivit\u00e0 legata all'espansione del numero delle occupazioni.\nIl 10 luglio viene occupata Casa d'Italia Parioli a Roma, in via Lima 51, un palazzo al centro di affari immobiliari del palazzinaro Stefano Ricucci., il 17 luglio viene occupata Casa d'Italia Boccea in Via di Boccea 496, il 15 agosto avvengono due occupazioni in una notte: Casa d'Italia Torrino, in via Mar della Cina e il Mafarka in via dei Sette Camini, che per\u00f2 viene sgomberato subito.Nel dicembre dello stesso anno viene occupato uno stabile di propriet\u00e0 dell'Atac a Roma in viale Etiopia 81 e prende il nome di Mafarka, come l'occupazione del 15 agosto, viene sgomberato dopo poche ore con un intervento particolarmente duro delle forze dell'ordine.\nNel 2005 il movimento romano delle occupazioni affronta la risposta delle autorit\u00e0 del Comune di Roma, che condurr\u00e0 un piano di sgomberi degli stabili occupati abusivamente. Il 26 gennaio viene sgomberata Casa d'Italia Parioli, mentre il Foro 753 viene sgomberato il 7 giugno 2005.\nIl 13 giugno dello stesso anno vengono occupati i locali sotto il cavalcavia in Via del Tintoretto, che prendono il nome di \"Galleria Mafarka\". Anche in questo caso, come le precedenti occupazioni sotto il nome \"Mafarka\", lo sgombero avviene qualche giorno dopo.\nIl 5 ottobre le forze dell'ordine tentano lo sgombero di Casa d'Italia Torrino, ma vengono respinte dagli occupanti e dai militanti di CasaPound accorsi in aiuto. A seguito di questo tentativo andato a vuoto, (l'11 ottobre) viene sgomberata Casa d'Italia Boccea, in cui erano presenti due donne incinte e sei bambini.\nIl 21 aprile 2007 il Comune di Roma (guidato dall'allora sindaco Walter Veltroni) regolarizza il gruppo d'aggregazione che girava intorno al \"Foro 753\", occupato da Azione Giovani in via Capo d'Africa e sgomberato nel 2005, assegnando loro uno stabile in via Beverino 49 a Torrevecchia-Boccea, ad un passo dal raccordo anulare\nIl 25 giugno viene occupato un palazzo della SIAE che prender\u00e0 il nome di Casa d'Italia Prati.\nIl 5 ottobre invece un gruppo appartenente a Forza Nuova occupa uno stabile in viale Etiopia 81 a Roma. L'edificio \u00e8 lo stesso dell'occupazione Mafarka del 26 dicembre 2004. Anche questa occupazione viene sgomberata pochi giorni dopo.\nIl 23 aprile 2008 vede la nascita di \"Area 19\", presso la stazione della metropolitana \"Olimpico/Farnesina\". La stazione venne costruita in occasione del Mondiale di Calcio di Italia 1990, utilizzata per quattro settimane e poi abbandonata a s\u00e9 stessa.\nIl 30 novembre viene occupata sempre dai militanti di CasaPound una palazzina su via Cassia, al civico 1134. Il palazzo viene lasciato due giorni dopo per gravi problemi di tenuta statica dell'edificio che ne compromettevano la sicurezza. \nLa mattina dell'11 luglio nel quartiere Casalbertone viene occupato simbolicamente, a cura dell'associazione di destra \"Spatium Nostrum\" e dal \"Circolo riformista e delle libert\u00e0\", vicino alla lista civica per Rutelli, lo stabile in via Baldassarre Orero che ospitava il cinema Puccini e che risultava ufficialmente vuoto da 42 anni, se si eccettua l'occupazione durata qualche anno da parte di un centro sociale di sinistra nei primi anni novanta.. Alcune ore dopo l'occupazione simbolica, nel pomeriggio, un centinaio di antifascisti rompono i lucchetti ed entrano nello stabile imbrattandone la facciata. Il gesto viene rivendicato su Indymedia I locali dell'ex Cinema Puccini sono inagibili da anni e, dopo varie schermaglie tra militanti di destra e sinistra, \u00e8 tornato nuovamente abbandonato a s\u00e9 stesso.\nNell'aprile 2011 CasaPound occupa nel quartiere Montesacro prima una ex-scuola abbandonata e successivamente, dopo un primo sgombero, una palazzina per dare casa ad una ventina di famiglie in stato di grave emergenza abitativa.\nL'occupazione suscita polemiche e contestazioni da parte sia del PD che dell'estrema sinistra cos\u00ec per alcune settimana si susseguono episodi di violenza dei quali entrambe le fazioni (CasaPound e sinistra) si accusano a vicenda, fino a quando non viene raggiunto un accordo tra gli occupanti ed il Comune di Roma, che si impegna a trovare una sistemazione adeguata alle famiglie in difficolt\u00e0 sostenute da CasaPound.\nIl 4 giugno 2020 la Procura di Roma ottiene dal gip il sequestro preventivo dell\u2019immobile occupato abusivamente da Casapound nel rione Esquilino della Capitale, in via Napoleone III. Si tratta di un provvedimento giudiziario che ordina il recupero dell\u2019edificio in relazione a una doppia indagine dei magistrati capitolini: per occupazione abusiva (che va avanti dal 2003) e di associazione a delinquere finalizzata all\u2019istigazione all\u2019odio razziale\nLe occupazioni di destra attive nella zona romana sono:\nLe occupazioni nel resto d'Italia.\nIl 13 luglio 2001 a Vicenza viene occupata da un gruppo di appartenenti a Forza Nuova l'ex sede della guardia di finanza in via Rocchetta che prende il nome di Venerd\u00ec 13. Viene sgomberata al termine dell'estate.\nIl 1\u00ba gennaio 2005 a Catania viene occupato Spazio Cervantes presso il quartiere di Librino, poi sgomberato dopo pochi mesi.\nIl 29 dicembre 2006 a Latina viene occupato un palazzo di propriet\u00e0 dell'Enel abbandonato da 7 anni, che d\u00e0 vita a \"Casa Pound Latina\".\nQuesto stabile diventa sia occupazione a scopo abitativo che non conforme: ospita famiglie senza casa, un pub ed una libreria.\nIl 4 giugno 2007 a Colleverde di Guidonia, in via Monte Bianco, viene occupata una ex scuola abbandonata, che d\u00e0 luogo a Casa d'Italia Colleverde.\nIl 26 gennaio 2008, a Torino, alcuni ragazzi di Azione Giovani occupano uno stabile del Villaggio Olimpico per protestare contro lo spreco e l'abbandono delle strutture edificate per i XX Giochi olimpici invernali. Le forze dell'ordine sgomberano dopo poche ore.\nIl 16 aprile 2008 a Giovinazzo (Bari) viene occupato l'ex carcere in via Crocifisso. L'occupazione prende il nome di CasaPound Juvenatium, ma viene sgomberata dopo 13 giorni.\nIl 5 agosto 2008 a Ghedi (Brescia) viene occupata la cascina Martinenga, da anni in condizione di degrado totale. L'occupazione viene rivendicata da CasaPound Brescia.. Pochi giorni dopo (12 agosto 2008) viene sgomberata.\nIl 9 aprile 2009 a Catania, nel quartiere Cibali, i militanti di Spazio Libero Cervantes occupano l'ex Circolo Didattico \"XX Settembre\". Al momento unica ONC nel Sud Italia.\nIl 3 agosto 2009 viene tentata un'altra occupazione a scopo abitativo, ad Ostia Lido, sul litorale romano, che prende il nome di Cortomaltese, nome ispirato dal personaggio dei fumetti ideato da Hugo Pratt. Tuttavia l'occupazione viene sgomberata con la forza dopo poche ore da un imponente impiego delle forze dell'ordine.\nIl 12 settembre 2009 a Napoli, nel quartiere Materdei, viene occupato un ex monastero in stato di abbandono. Nasce H.M.O. (Hic Manebimus Optime). Lo stabile viene sgomberato qualche mese dopo dalla polizia dopo giorni di scontri tra occupanti e giovani antifascisti e manifestazioni che coinvolsero l'intero quartiere.\nIl 13 marzo 2010 a Pescia (Pistoia) i militanti di CasaPound Toscana occupano simbolicamente l'ex carcere Veneri, per richiedere la riqualificazione della struttura e la sua restituzione alla comunit\u00e0.\nL'8 agosto 2010 viene occupata una palazzina popolare non assegnata da quindici anni dai militanti di CasaPound Lamezia Terme. L'edificio viene sgomberato il 18 novembre dello stesso anno.\nIl fenomeno in Europa.\nSul modello di quelli italiani, in particolare ispirati dall'esperienza di CasaPound, nascono realt\u00e0 simili anche in altri paesi europei, come \"Haus Montag\" in Germania e \"Casal Tramuntana\" in Spagna, portata avanti da militanti vicini al Movimento Sociale Repubblicano."}
{"id": "1522726", "revid": "287204", "url": "https://it.wikipedia.org/wiki?curid=1522726", "title": "Iolanda di Ch\u00e2tillon-Nevers", "text": "Origine.\nIolanda, secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", era figlia di Guido II di Ch\u00e2tillon Saint-Pol, e Agnese di Donzy, erede delle contee di Nevers, d'Auxerre e di Tonnerre, che, secondo la \"Chronica Albrici Monachi Trium Fontium\", era la figlia della contessa di Nevers, d'Auxerre e di Tonnerre, Matilde I e del suo primo marito Herv\u00e9 IV, signore di Donzy.&lt;br&gt;Guido II di Ch\u00e2tillon, ancora secondo la \"Chronica Albrici Monachi Trium Fontium\", era il figlio primogenito di Gaucher III di Ch\u00e2tillon, Saint-Pol, per matrimonio e della moglie, Elisabetta di Saint-Pol (1180 \u2020 1212), figlia di Ugo IV di Campdavaine e di Yolanda di Hainaut.\nBiografia.\nIl 30 maggio 1228, dallo zio (fratello del padre) di Iolanda, Ugo di Ch\u00e2tillon, e da Arcimbaldo VIII, Signore di Borbone, padre di Arcimbaldo di Borbone-Dampierre, l'erede della signoria, era stato redatto il contratto di matrimonio tra Arcimbaldo e Iolanda, come riportato nel documento n\u00b0 128 dei \"Titres de la maison ducale de Bourbon\".&lt;br&gt;Verso il 1232 venne celebrato il matrimonio tra Iolanda e Arcimbaldo di Borbone-Dampierre, che, sia secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", che gli \"Etude sur la chronologie des sires de Bourbon, Xe-XIIIe siecles\", era figlio del Signore di Borbone, Arcimbaldo VIII e di Beatrice di Montlu\u00e7on, figlia di Arcimbaldo signore di Montlu\u00e7on e di una figlia di Dreux di Mello Signore di Saint-Bris.\nSuo suocero, Arcimbaldo VIII, mor\u00ec il 23 agosto 1242 a Cognat, nei suoi feudi; secondo altri mor\u00ec combattendo in Guienna, a Cognac.&lt;br&gt;Suo marito, Arcimbaldo, gli succedette nella Signoria di Borbone, come Arcimbaldo IX.\nNel 1248, suo marito, Arcimbaldo IX, ader\u00ec alla crociata del re di Francia, Luigi IX il Santo; prima di partire, Arcimbaldo fece testamento, in cui dichiarava sue eredi le figlie, Matilde e Agnese (\"Mahaut et Agnetem filias meas\") e indicava gli esecutori testamentari, lo zio Guido di Dampierre ed il cognato (marito di sua sorella Beatrice), B\u00e9raud VII, signore di Mercoeur (\"dominum G. de Dampnapetra avunculum meum, et dominum Beraudum de Mercolio sororium meum\"), ai quali aveva affidato la figlia, Agnese, promessa in sposa a Giovanni di Borgogna; la copia del testamento e riportata nelle \"Preuves de l'Etude sur la chronologie des sires de Bourbon, Xe-XIIIe siecles\".&lt;br&gt;In quello stesso anno, Arcimbaldo, assieme a Iolanda, part\u00ec al seguito di Luigi IX; la flotta fece tappa a Cipro dove avrebbe passato l'inverno, ma l'epidemia che colp\u00ec l'esercito, port\u00f2 alla morte Arcimbaldo, che mor\u00ec a Cipro il 15 gennaio 1249; Iolanda sopravvisse e rientr\u00f2 in Francia col corpo del marito.&lt;br&gt;Nella Signoria di Borbone, gli succedette la figlia primogenita, Matilde, come Matilde II, assieme al marito, Oddone di Borgogna-Nevers.\nIolanda divenne erede delle contee di Nevers, d'Auxerre e di Tonnerre, nel 1250, dopo la morte del fratello Gaucher di Nevers, ucciso combattendo, dopo la sconfitta dei Crociati nella Battaglia di Mansura.\nIolanda, sia secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", che gli \"Etude sur la chronologie des sires de Bourbon, Xe-XIIIe siecles\", sopravvisse al marito due o tre anni, dopo aver fatto due testamenti, il primo a N\u00eemes, nel 1250, ed un secondo, nel 1251.&lt;br&gt;Iolanda mor\u00ec prima della nonna Matilde I (1188-1257), per cui non fu mai contessa di Nevers, d'Auxerre e di Tonnerre; sua figlia, Matilde, alla sua morte divenne l'erede delle tre contee, e, nel 1257, succedette alla bisnonna \nFigli.\nIolanda ad Arcimbaldo IX diede due figlie:"}
{"id": "1522731", "revid": "62004", "url": "https://it.wikipedia.org/wiki?curid=1522731", "title": "Jos\u00e9 Roni Exberria Kleberson", "text": ""}
{"id": "1522743", "revid": "62004", "url": "https://it.wikipedia.org/wiki?curid=1522743", "title": "Freddy Eus\u00e9bio Gustavo Rinc\u00f3n Valencia", "text": ""}
{"id": "1522746", "revid": "149587", "url": "https://it.wikipedia.org/wiki?curid=1522746", "title": "Resuttana - San Lorenzo", "text": ""}
{"id": "1522750", "revid": "767487", "url": "https://it.wikipedia.org/wiki?curid=1522750", "title": "Ercoliano Monesi", "text": "In giovent\u00f9 insegnante di matematica a Porto Tolle, ha vissuto poi con passione la politica del suo tempo grazie a doti di lucidit\u00e0 e rigore etico riconosciute anche dagli avversari. \nDivenuto responsabile provinciale e poi regionale del PSI ha successivamente fatto parte del direttivo nazionale del partito. Ha ricoperto il ruolo di presidente dell'Ente Ville Venete e di guida nazionale dello S.C.A.U..\nNel 1983 viene eletto deputato col PSI nell'ottava legislatura nel collegio di Verona subentrando al posto di Roberto Liotti.\nFirma di prestigio de l'\"Avanti!\", negli anni novanta ha guidato il processo di rinascita delle forze liberali e socialiste dopo l'attacco giudiziario diretto contro il Partito Socialista di Bettino Craxi.\nNella maturit\u00e0 scrittore di talento, ha prodotto numerosi saggi ed un romanzo, \"Viaggio a Venezia\", che ha rivelato sensibilit\u00e0 umana e profonda competenza nel raccontare, con nostalgia, la fine di una civilt\u00e0 fortemente ancorata all'Europa ed alle sue radici culturali, denunciando l'incedere irrefrenabile del pensiero comune e del conformismo, degrado morale contro cui ha diretto ogni sua energia fino alla fine dei suoi giorni."}
{"id": "1522752", "revid": "547034", "url": "https://it.wikipedia.org/wiki?curid=1522752", "title": "Patata novella", "text": "Per patata novella o primaticcia, si intende una patata ottenuta dalla coltivazione di variet\u00e0 precoci e precocissime, non giunte a maturazione completa.\nLa buccia della patata novella \u00e8 sottilissima e pu\u00f2 essere asportata per sfregamento.\nDiffusione nel mondo.\nLa patata novella \u00e8 presente nelle coltivazioni fino al 70\u00b0 di latitudine nord e ad altitudini anche superiori ai 1.500 metri e comprende una vasta area geografica la cui estensione \u00e8 di circa 20 milioni di ettari.\nIl continente in cui \u00e8 maggiormente diffusa \u00e8 l'Europa, dove sono coltivati oltre 6 milioni di ettari; seguono Asia (5,5 milioni) ed America Latina (1 milione).\nLa Spagna con la produzione dell'Andalusia, immette sul mercato, tra aprile e giugno, le patate pi\u00f9 precoci di tutta l'Europa.\nTra le variet\u00e0 europee pi\u00f9 utilizzate, ricordiamo la \"Aminca\",\" Alcmaria\", \"Spunta\" e \"Nicola\".\nLe colture italiane.\nIn Italia la patata novella viene ottenuta con un ciclo di semina e raccolta molto breve.\nRaccolta entro giugno, prima del completo indurimento della buccia, viene immediatamente destinata al mercato per essere consumata.\nSolitamente il prodotto si ottiene dalle zone del centro-sud italico caratterizzate da inverni miti, con temperature che solo raramente scendono al di sotto di 0 \u00b0C. \nLa produzione di patate novelle copre il 33,9% rispetto al totale nazionale.\nLe variet\u00e0.\nEsistono tantissime variet\u00e0 di patate novelle in Italia.\nLe aree di maggiore rilevanza sono quella ionica, con Galatina (Lecce), Manduria (Taranto) e Santa Maria di Leuca, quella adriatica del barese con Mola di Bari, Polignano a Mare, Monopoli, Barletta e Margherita di Savoia (Foggia) e Zapponeta (Foggia). \nLe tre principali variet\u00e0 pugliesi sono \"Sieglinde\" (60 %), \"Spunta\" (20 %) e \"Nicola\" (10 %), da cui deriva la famosa patata di Galatina, molto ricercata sui mercati del nord Europa.\nA volte, anzich\u00e9 per la variet\u00e0, il prodotto viene indicato in base alla zona di produzione (es.:patata novella campana,\npatata novella di Siracusa, patata novella di Messina, etc.).\nUtilizzi.\nViene cucinata soprattutto lessata, fritta o arrostita."}
{"id": "1522754", "revid": "2074952", "url": "https://it.wikipedia.org/wiki?curid=1522754", "title": "Andr\u00e9s Scotti", "text": "Possiede il passaporto italiano.\nCarriera.\nClub.\nCresciuto nell'Independiente de Trinidad, nel 1997 si trasferisce al Central Espa\u00f1ol, squadra in cui gioc\u00f2 per un breve periodo di tre mesi, posteriormente pass\u00f2 al Montevideo Wanderers. Nel 1998 viene ingaggiato dalla squadra cilena Huachipato nella quale permane per 2 anni. Successivamente gioc\u00f2 in Messico prima nel Necaxa, partecipando al Mondiale per club 2000 in Brasile, piazzandosi al terzo posto davanti a Real Madrid e Manchester United, in seguito milit\u00f2 nel Puebla. Nel 2001 torna a difendere i colori del Montevideo Wanderers aiutando la squadra a qualificarsi alla Coppa Libertadores. Nel 2002 passa al Nacional, distinguendosi subito in positivo al marcare 2 gol all'esordio e vincendo il campionato uruguaiano, risultando con 33 presenze a fine torneo il giocatore pi\u00f9 presente alla pari con il portiere Gustavo Mun\u00faa e tra l'altro sempre presente con 10 partite disputate in Coppa Libertadores, segnando inoltre un gol al Morelia. Dal 2003 al 2006 ha militato nella squadra russa del Rubin Kazan' essendo nominato al primo anno miglior difensore straniero del campionato. Dal 2007 al 2009 ha giocato in Argentina nell'Argentinos Juniors. L'8 gennaio 2010, il Colo Colo ufficializza l'ingaggio del giocatore in scadenza di contratto. Dopo due anni in Cile torna in Uruguay, legandosi dapprima al Nacional e infine (per l'annata 2014-2015) al Defensor, dove termina la sua carriera nel calcio giocato.\nNazionale.\nHa fatto il suo debutto in Nazionale nel maggio 2006, a 30 anni, in una partita amichevole contro l'. Ha partecipato alla Copa Am\u00e9rica 2007 in Venezuela, dove l'Uruguay ha chiuso al quarto posto. Inoltre ha disputato le gare di qualificazione al Mondiale 2010, ed \u00e8 stato convocato per la Confederations Cup 2013, scendendo in campo nella partita vinta per 8-0 contro Tahiti.\nDopo il ritiro.\nTra il 2018 e il 2019 ha fatto parte (insieme a Pedro Bordaberry e Armando Castaingdebat) della commissione incaricata di reggere ad interim la Federazione calcistica dell'Uruguay dopo la rinuncia del presidente Wilmar Valdez."}
{"id": "1522755", "revid": "1543377", "url": "https://it.wikipedia.org/wiki?curid=1522755", "title": "Elfpunk", "text": "Elfpunk \u00e8 un sottogenere dello urban fantasy, nello specifico consiste in racconti e storie in cui fate e elfi vengono trasportati da un ambiente rurale e folkloristico in un ambiente urbano moderno.\nDurante la cerimonia di premiazione per il 2007 del National Book Award, il giurato Elizabeth Partridge ha spiegato la differenza tra \"elfpunk\" e \"urban fantasy\", citando l'amico giurato Scott Westerfeld ha detto \"Nell'Elfpunk c'\u00e8 abbastanza spesso la presenza di elfi e fate e tradizione (... Holly Black \u00e8 \"elfpunk\" classico) ci sono gi\u00e0 abbastanza creature, e le sta usando. Urban fantasy, comunque, pu\u00f2 avere alcune creature totalmente inventate\".\nAutori di Elfpunk.\nAlcuni lavori di questo sottogenere sono:"}
{"id": "1522761", "revid": "16784", "url": "https://it.wikipedia.org/wiki?curid=1522761", "title": "Porterhouse Brewery", "text": "La Porterhouse Brewing Company \u00e8 una catena di pub in Irlanda e Londra, in Inghilterra. \u00c8 stata fondata nel 1989 da Liam La Hart e Oliver Hughes e attualmente \u00e8 composta da cinque pub.\nStoria.\nL'Irlanda ha tradizionalmente una lunga storia di produzione di birra. All'inizio del XIX secolo c'erano oltre 200 birrifici nel paese, che ne producevano una vasta gamma. Tuttavia questo numero diminu\u00ec rapidamente nel XX secolo a causa della posizione di dominanza di pochi grandi e famosi birrifici. Attualmente rimangono solo 12 birrifici in Irlanda, che si dedicano soprattutto alla produzione industriale e con alle spalle un incredibile giro di denaro.\nFu in questo scenario che nel 1989 i cugini Liam La Hart e Oliver Hughes comprarono un edificio in decadenza a Bray, nella Contea di Wicklow, che divenne la prima Porterhouse. Nel 1996, ne fu aperto uno anche nella zona di Temple Bar, nel centro di Dublino.\nBirre.\nLe birre vengono filtrate, messe nei fusti e spillate.\nLe birre regolarmente disponibili sono:\nIn aggiunta ci sono alcune birre stagionali:"}
{"id": "1522762", "revid": "1442080", "url": "https://it.wikipedia.org/wiki?curid=1522762", "title": "Ramiro S\u00e1nchez di Monz\u00f3n", "text": "Origine.\nFiglio del signore di Uncastillo e Sang\u00fcesa, Sancho Garc\u00e9s di Navarra (figlio illegittimo del re di Navarra Garc\u00eda III S\u00e1nchez) e di Costanza S\u00e1nchez, figlia del signore di Mara\u00f1on e della moglie Velasquita (secondo fonti recenti, Costanza sarebbe stata figlia, anzich\u00e9 di Velasquita, della regina Stefania di Foix, moglie di Garc\u00eda III, quindi sorellastra, ma non consanguinea del marito).\nBiografia.\nNel 1076, alla morte dello zio, il re di Navarra, Sancho IV Garc\u00e9s, il regno di Navarra fu diviso tra il re di Le\u00f3n e Castiglia Alfonso VI, che occup\u00f2 la Rioja ed il re d'Aragona, Sancho Ram\u00edrez, che occup\u00f2 tutto il resto del regno.La famiglia reale di Navarra fu divisa tra i due stati e Ramiro Sanchez fu condotto alla corte di Aragona e ricevette in feudo la signoria di Monz\u00f3n nella zona di Huesca, in Aragona.\nRamiro Sanchez, nel 1087, spos\u00f2 Cristina Rodr\u00edguez di Bivar (1075-?), figlia di Rodrigo D\u00edaz de Bivar, noto come il \"Cid Campeador\" (discendente da La\u00edn Calvo, uno dei mitici Giudici di Castiglia) e di Jimena D\u00edaz, cugina del re di Le\u00f3n e Castiglia, Alfonso VI. Ramiro Sanchez mor\u00ec nel 1116 e nella signoria di Monz\u00f3n gli succedette il figlio, Garc\u00eda Ram\u00edrez.\nDiscendenza.\nRamiro Sanchez e Cristina ebbero tre figli:"}
{"id": "1522763", "revid": "124818512", "url": "https://it.wikipedia.org/wiki?curid=1522763", "title": "Societ\u00e0 controllata", "text": "Una societ\u00e0 controllata o societ\u00e0 sussidiaria o societ\u00e0 partecipata (inglese: subsidiary) \u00e8 una societ\u00e0 che \u00e8 di propriet\u00e0 (o controllata) di un'altra societ\u00e0, in quantit\u00e0 sufficiente per esercitare un'influenza dominante sull'amministrazione. Tale societ\u00e0, che possiede le propriet\u00e0 della societ\u00e0 controllata, \u00e8 detta \"societ\u00e0 madre\".\nSono controllate le societ\u00e0 nelle quali:\nCaratteristiche.\nLa ragione per questa distinzione \u00e8 dovuta al fatto che da un punto di vista giuridico un individuo, o persona fisica, non pu\u00f2 essere considerato come \"societ\u00e0 controllata\". Soltanto un'entit\u00e0 dotata di funzione legale come entit\u00e0 separata dalla \"societ\u00e0 madre\", pu\u00f2 essere considerata come, \"societ\u00e0 controllata\". Mentre gli individui sono dotati di una capacit\u00e0 di scelta individuale, un'entit\u00e0 di affari \u00e8 dotata di una capacit\u00e0 di scelta mediata solo attraverso i relativi direttori, funzionari ed impiegati.\nIl controllo di una \"societ\u00e0 controllata\" si realizza attraverso l'acquisizione azionaria di propriet\u00e0 di parti della controllata, da parte di una \"holding\". Queste parti conferiscono alla \"holding\" i voti necessari per determinare la composizione del consiglio di amministrazione della controllata e quindi esercitarne il controllo. Questo induce alla comune convinzione che sia sufficiente acquisire poco pi\u00f9 del 50 % per generare una \"societ\u00e0 controllata\". Vi sono tuttavia altre modalit\u00e0 per acquisire il controllo di una societ\u00e0, ma per come questo pu\u00f2 essere realizzato \u00e8 assai complesso. Per esempio: una \"societ\u00e0 controllata\" pu\u00f2 essa stessa avere a sua volta delle \"societ\u00e0 controllate\", e cos\u00ec via a cascata. Una \"holding\" e le relative controllate formano un \"gruppo\", anche se questo termine pu\u00f2 essere applicato anche alle cooperative e alle loro \"controllate\" con diversi gradi di compropriet\u00e0. Le controllate sono entit\u00e0 legali separate e distinte. Per questo motivo differiscono dalle cosiddette divisioni, in realt\u00e0 \"centri\" completamente integrati all'azienda principale e indistinti da un punto di vista legale.\nLe controllate sono una caratteristica comune della vita economica e sono poche tra le maggiori imprese che non si organizzano in questo modo. Tra gli esempi troviamo holding come, Berkshire Hathaway, Time Warner, o Citigroup, nonch\u00e9 aziende pi\u00f9 specializzate come IBM o Xerox Corporation. Queste, e altre, organizzano le loro imprese in societ\u00e0 controllate per nazione o funzione, a volte con pi\u00f9 livelli di societ\u00e0 controllate.\nControllata operativa \u00e8 un termine d'affari frequentemente usato dall'industria ferrovia negli Stati Uniti . Nel caso di una ferrovia, si riferisce a una \"societ\u00e0 controllata\", ma opera con una propria identit\u00e0, trattando materiale rotabile e locomotive."}
{"id": "1522764", "revid": "1244002", "url": "https://it.wikipedia.org/wiki?curid=1522764", "title": "Societ\u00e0 madre", "text": "Una societ\u00e0 madre (in lingua inglese parent company), nella finanza aziendale, indica una societ\u00e0 che possiede azioni o quote di un'altra societ\u00e0 in quantit\u00e0 sufficiente per esercitare un'influenza dominante sull'amministrazione. Tale societ\u00e0, le cui azioni o quote sono possedute da una societ\u00e0 madre, \u00e8 detta \"societ\u00e0 controllata\". Se pi\u00f9 societ\u00e0 controllate hanno la stessa societ\u00e0 madre, tale societ\u00e0 madre \u00e8 anche detta \"holding capogruppo\"."}
{"id": "1522767", "revid": "271907", "url": "https://it.wikipedia.org/wiki?curid=1522767", "title": "Sussidiaria", "text": ""}
{"id": "1522768", "revid": "819238", "url": "https://it.wikipedia.org/wiki?curid=1522768", "title": "Stazione di Vernio-Montepiano-Cantagallo", "text": "La stazione di Vernio-Montepiano-Cantagallo si trova sulla linea ferroviaria Firenze-Bologna. Si trova nell'abitato di Vernio ma serve comunque anche le localit\u00e0 vicine come Cantagallo e Montepiano.\nLa stazione dispone di 5 binari e di un piccolo deposito. Dal 1\u00b0 al 3\u00b0 sono servite da una piccola pensilina, con sottopassaggio. I binari 4 e 5 invece non dispongono di pensilina classica ma di piccole tettoie di riparo dalla pioggia. Inoltre dispone di alcuni monitor per indicare in tempo reale i treni in partenza e in arrivo a Vernio. Fermano solo treni regionali. \u00c8 l'ultima (o la prima andando verso Firenze) stazione in territorio toscano.\nLa stazione \u00e8 comunque frequentata, perch\u00e9 numerosi studenti si dirigono alle Universit\u00e0 di Firenze o Bologna e numerosi pendolari, oltre che nelle suddette grandi citt\u00e0, si dirigono a Prato per lavoro.\nImmediatamente a nord della stazione si trova l'imbocco meridionale della Grande Galleria dell'Appennino.\nMovimento.\nAl 2007, l'impianto risultava frequentato da un traffico giornaliero medio di circa 240 persone.\nServizi.\nLa stazione dispone di:"}
{"id": "1522772", "revid": "904368", "url": "https://it.wikipedia.org/wiki?curid=1522772", "title": "Diego Fernando P\u00e9rez", "text": "Viene soprannominato \"El Ruso\", soprannome datogli dalla madre poich\u00e9 aveva la pelle molto chiara.\nLe prestazioni con la propria nazionale, della quale \u00e8 stato spesso capitano, e le sue qualit\u00e0 caratteriali e tecniche hanno valso a P\u00e9rez l'ammirazione dei tifosi uruguagi, che gli hanno dedicato un sito, alla stregua dei Chuck Norris facts, con una raccolta delle sue \"imprese\".\nCarriera.\nClub.\nIn patria.\nSi forma nel Defensor Sporting, dove approda all'et\u00e0 di 19 anni e dove rimane per 4 stagioni disputando 95 partite e segnando 8 volte. Passa poi agli storici rivali del Pe\u00f1arol di Montevideo (la squadra pi\u00f9 titolata d'Uruguay) nel 2003.\nQui disputa solamente 13 partite a causa del trasferimento in Europa nelle file del , di cui diventa il regista arretrato.\nIn Francia.\nNel 2004 si trasferisce dunque al Monaco appena reduce dalla sconfitta nella finale della Champions League. Qui si trova a dover contendere la maglia di titolare con centrocampisti quali Lucas Bernardi, Ak\u012bs Z\u012bkos e Gerard L\u00f3pez, riuscendo comunque ad imporsi come titolare fisso a partire dalla stagione 2005-2006, nella quale la squadra \u00e8 allenata da Guidolin. Resta a Monaco per 6 stagioni, nelle quali totalizza complessivamente 181 presenze e 5 goal in Ligue 1, 8 presenze in Champions League e 3 in Europa League.\nBologna.\nIl 31 agosto 2010 viene acquistato a titolo definitivo dal Bologna nelle ultime ore di calciomercato. I termini economici dell'affare non sono mai stati resi pubblici. Il presidente del Palermo Maurizio Zamparini, dopo averlo lungamente inseguito, in un'intervista ha rilevato che \u00e8 stato lo stesso Perez a preferire la destinazione felsinea. Il suo arrivo al Bologna va ad arricchire la colonia di giocatori uruguaiani presente in rossoblu nella stagione 2010-2011, formata da Miguel \u00c1ngel Britos, Henry Gim\u00e9nez, dal diciannovenne trequartista Gast\u00f3n Ram\u00edrez e da Bruno Montelongo nel girone di ritorno.\nIl suo contratto da 1.1 milioni all'anno lo rende il giocatore pi\u00f9 pagato della rosa di quell'anno assieme al capitano Marco Di Vaio. Debutta con la maglia rosso-blu nella partita persa per 3-1 contro la Lazio.\nConclude la sua prima stagione con la maglia del Bologna con 28 presenze in Serie A, dopo aver sofferto anche di alcuni problemi fisici. Nonostante le sue caratteristiche fortemente difensive nel suo primo anno rossoblu riesce a fornire 3 assist Dopo essersi svincolato il 30 giugno 2013 dal Bologna, ritorna il 17 agosto, firmando un biennale. Nella stagione successiva veste i gradi di capitano. A causa di non chiariti problemi fisici, \u00e8 costretto a disertare le ultime partite della stagione, terminata con la retrocessione del Bologna in serie B. Durante l'estate 2014 non viene inserito nella rosa ufficiale e non partecipa al ritiro estivo. Viene reintegrato il 17 settembre dopo 3 giornate di campionato.\nAl termine della stagione 2014-2015 il suo contratto non viene rinnovato, P\u00e9rez si ritrova dunque svincolato.\nL'11 luglio 2015 decide di ritirarsi dal calcio giocato dopo 16 anni di carriera, di cui 11 in Europa.\nNazionale.\n\u00c8 stato un pilastro della Nazionale di calcio dell'Uruguay, nella quale ha esordito nel 2001 a soli 21 anni. ha disputato con la maglia celeste quattro edizioni della Copa Am\u00e9rica, quelle del 2001, 2004, 2007 e 2011, nelle quali la nazionale sudamericana si \u00e8 qualificata rispettivamente quarta, terza, ancora quarta e prima. Ha inoltre partecipato al Mondiale di calcio 2010 svoltosi in Sudafrica, dove l'Uruguay \u00e8 arrivato in semifinale (risultato che non raggiungeva da Messico 1970) venendo eliminato dai Paesi Bassi.\nP\u00e9rez al Mondiale ha disputato tutte e 7 le partite della nazionale uruguaiana, compresa la finale per il terzo-quarto posto persa contro la Germania per 3-2. Ha segnato il suo primo goal in Nazionale nei quarti di finale della Copa Am\u00e9rica 2011 contro l'Argentina, e nella stessa partita \u00e8 stato anche espulso. La partita \u00e8 terminata con la vittoria dell'Uruguay ai rigori dopo che nei tempi regolamentari e supplementari il punteggio era rimasto fermo sull'1-1.\nPerez \u00e8 stato poi schierato come titolare nella vittoriosa finale contro il Paraguay che ha laureato l'Uruguay per la quindicesima volta campione del Sudamerica (una in pi\u00f9 dell'Argentina e sette volte in pi\u00f9 del Brasile). Al termine della competizione Perez pu\u00f2 contare ben 71 presenze, che lo rendono quinto Uruguaiano nella storia come presenze in nazionale, a sole 13 presenze dal primatista Diego Forl\u00e1n. Con 87 collezionate finora e 2 gol realizzati (uno nella Copa America poi vinta nei quarti di finale contro l'Argentina e uno in Confederations Cup), \u00e8 il secondo giocatore in assoluto con pi\u00f9 presenze nell'Uruguay. Nell'edizione 2014 dei Mondiali di calcio disputatisi in Brasile \u00e8 inserito nella rosa dei convocati ma non colleziona nessuna presenza.\nAllenatore.\nNel 2015, subito dopo essersi ritirato, diventa vice allenatore della Primavera del Bologna.\nStatistiche.\nPresenze e reti nei club.\n\"Statistiche aggiornate al 25 marzo 2015\""}
{"id": "1522774", "revid": "466539", "url": "https://it.wikipedia.org/wiki?curid=1522774", "title": "Sam Houston", "text": "Biografia.\nHouston, che divise buona parte della sua esistenza tra la libera vita nel West e l'attivit\u00e0 pubblica, fu eletto al Congresso e divenne governatore del Tennessee dal 1827 al 1829. Trasferitosi nel 1832 in Texas, allora parte del Messico, divenne partecipe degli scontri tra Texani e Messicani, in particolar modo annient\u00f2 l'avanzata delle armate del generale Antonio L\u00f3pez de Santa Anna nella battaglia di San Jacinto il 21 aprile 1836 dopo esser riuscito a dividere l'esercito dell'avversario.\nEletto quindi Presidente del Texas, ne rimase a capo fino al 1845, anno in cui lo stato entr\u00f2 a far parte della Confederazione degli Stati Uniti come 28\u00ba stato. La vittoria sul generale messicano Santa Anna fu talmente rapida e clamorosa (la riproduzione cinematografica \"Alamo - Gli ultimi eroi\" asserisce che l'esercito texano vinse sui messicani in 18 minuti appena) che lo stesso anno (1836) venne fondata la citt\u00e0 di Houston, che fu temporaneamente la capitale del Texas."}
{"id": "1522775", "revid": "1543377", "url": "https://it.wikipedia.org/wiki?curid=1522775", "title": "Angelo da Gualdo Tadino", "text": "Agiografia.\nAngelo nasce a Casale, una piccola frazione in mezzo alle campagne gualdesi, da Ventura e Chiara, umili contadini. Rimane molto presto orfano di padre e quindi la madre \u00e8 costretta a lavorare molto per mandare avanti il piccolo nucleo familiare. Il giovane ragazzo gi\u00e0 di animo dolce e altruista si preoccupa dei ragazzi pi\u00f9 poveri di lui per i quali rinuncia al suo pane per sfamarli.\nLa leggenda racconta che un giorno, dopo un acceso diverbio con la madre, perch\u00e9 il ragazzo sottraeva il pane da casa per darlo ai poveri, Angelo la maledice ed esce di casa per andare a lavorare nei campi. La sera, di ritorno dai campi, sente le campane della chiesa suonare a morto, corre in casa e trova la madre che giace morta sul letto. \nQuesto episodio cambia la vita del giovane Angelo, sopraffatto dal rimorso, sentendosi responsabile di ci\u00f2 che era capitato alla madre, decide di partire come pellegrino verso il monastero di San Giacomo, in Spagna. Di ritorno dal lungo viaggio decide di farsi monaco nella vicina \"Abbazia di San Benedetto\" a Gualdo Tadino, dove rester\u00e0 per qualche tempo. Presto per\u00f2 sente l'esigenza di vivere in stretto contatto con Dio ed ottiene il permesso di condurre una vita eremitica presso l'eremo detto di Capodacqua dove rester\u00e0 fino alla morte. Il 15 gennaio 1324, mentre le campane dell'abbazia di San Benedetto suonavano da sole, Angelo venne trovato morto. Si racconta che al passaggio della salma di Angelo, lungo la strada che conduceva al convento di San Benedetto, le siepi di biancospino e i campi di lino fiorirono miracolosamente.\nCulto.\nIl Martirologio romano fissa la memoria liturgica il 15 gennaio.\nAl beato Angelo sono attribuiti numerosi miracoli, come la guarigione di un indemoniato sulla piazza della citt\u00e0, durante i funerali di Angelo. Il suo ausilio durante l'incursione dei Cappelletti, bande mercenarie slave, a Gualdo nel 1556. Il miracolo delle ciliegie nell'inverno del 1306, che salv\u00f2 un cittadino di Gualdo condannato a morte. Ma il pi\u00f9 noto, che ancora oggi si ripete, \u00e8 la prodigiosa fioritura delle siepi di biancospino che la notte del 14 gennaio si coprono di numerosi germogli nonostante le basse temperature della stagione invernale, ci\u00f2 avviene lungo il percorso effettuato dal feretro del beato durante i funerali, dall'eremo dei cappuccini a Capodacqua, fino al rione Biancospino. Percorso lungo il quale ogni anno i giovani organizzano una fiaccolata."}
{"id": "1522784", "revid": "1543377", "url": "https://it.wikipedia.org/wiki?curid=1522784", "title": "Capitoli di To Love-Ru", "text": "Questa \u00e8 la lista dei capitoli del manga \"To Love-Ru\", scritto da Hasemi Saki e illustrato da Kentar\u014d Yabuki. La serie \u00e8 stata serializzata da Sh\u016beisha sulla rivista \"Weekly Sh\u014dnen Jump\" dal 24 agosto 2006 al 31 agosto 2009. I capitoli sono stati raccolti in 18 volumi formato tank\u014dbon, pubblicati dall'11 novembre 2006 al 2 aprile 2010. In Italia l'opera \u00e8 edita da Star Comics, che ha pubblicato gli albi dal 15 febbraio 2011 al 18 luglio 2012 a cadenza mensile.\nLa storia presenta un finale aperto, ripreso da un nuovo manga intitolato \"To Love-Ru Darkness\"."}
{"id": "1522785", "revid": "153802", "url": "https://it.wikipedia.org/wiki?curid=1522785", "title": "Strada Pandina", "text": ""}
{"id": "1522786", "revid": "99879096", "url": "https://it.wikipedia.org/wiki?curid=1522786", "title": "Piano Terruto", "text": "Piano Terruto \u00e8 un altopiano carsico alto 800 metri sul livello del mare appartenente alla catena montuosa degli Aurunci.\nRaggiungibile a piedi percorrendo il sentiero CAI 54 offre all'escursionista un magnifico colpo d'occhio sul Golfo di Gaeta e sulla citt\u00e0 di Formia. \nNelle limpide giornate di tramontana \u00e8 possibile osservare le vicine Isola di Ponza, Ventotene, Ischia, Capri e il Promontorio del Circeo."}
{"id": "1522787", "revid": "599013", "url": "https://it.wikipedia.org/wiki?curid=1522787", "title": "My Opera", "text": "My Opera \u00e8 stata una comunit\u00e0 multilingua di utenti nata attorno al browser norvegese Opera. Il servizio \u00e8 stato chiuso 3 marzo 2014.\nCaratteristiche.\nLa comunit\u00e0 di My Opera offre ai propri iscritti una serie di servizi improntati al modello dei social network. Ad ogni utente viene attribuito un indirizzo personale del tipo \"my.opera.com/nome\" a cui viene associato uno spazio web personalizzabile di 1 GB. Tra le funzioni attivabili figurano un blog, un raccoglitore fotografico ed una home page personalizzabile.\nLa socializzazione all'interno della comunit\u00e0 \u00e8 favorita dalla presenza di strumenti appositi. In particolare ogni utente pu\u00f2 creare un proprio forum o uno o pi\u00f9 gruppi e pu\u00f2 a sua volta aderire a quelli creati da altri utenti. I gruppi, in particolare, nascono con la finalit\u00e0 di riunire utenti che abbiano interessi comuni.\nIl 18 novembre del 2008 il sito di My Opera \u00e8 stato completamente rivisitato. Al rinnovamento grafico ha fatto seguito un aumento dello spazio assegnato ad ogni utente da 300 Mb ad 1 Gb. Il sito \u00e8 stato inoltre localizzato in altre 4 diverse lingue che si sono aggiunte all'Inglese: Italiano, Norvegese, Cinese, e Spagnolo. Per ogni spazio utente inoltre, la piattaforma di My Opera genera automaticamente una versione ottimizzata per cellulari.\nStoria.\nMy Opera \u00e8 nato nell'agosto del 2001 ed \u00e8 stato progressivamente migliorato negli anni. L'introduzione di molte delle caratteristiche attuali risale al settembre 2005. L'anno successivo anche l'infrastruttura dei server che sostiene il progetto \u00e8 stata ampliata.\nNel settembre del 2007 My Opera ha raggiunto un milione di iscritti. A quella data ospitava gi\u00e0 200\u00a0000 blog e pi\u00f9 di 3 milioni di foto con un traffico mensile di oltre due milioni di visitatori unici al mese ed un tasso di crescita di 1500 iscritti al giorno.\nA novembre 2008 My Opera conta 1,8 milioni di iscritti.\nRelazioni con Opera Browser.\nL'iscrizione a My Opera \u00e8 del tutto libera e non presuppone l'uso dell'omonimo browser. Con il lancio di Opera 9.5 l'attivazione di un account My Opera consente di disporre di nuove funzioni incluse in questa versione e in quelle successive."}
{"id": "1522793", "revid": "1941276", "url": "https://it.wikipedia.org/wiki?curid=1522793", "title": "I Bruise Easily", "text": "I Bruise Easily \u00e8 una canzone della cantante pop Natasha Bedingfield; \u00e8 il quarto singolo estratto dal suo album d'esordio Unwritten, ed \u00e8 stato pubblicato nell'aprile 2005. \u00c8 una malinconica canzone d'amore.\nVideo.\nNel video una Natasha triste e quasi irriconoscibile, vestita da ballerina tipica giapponese, in una camera d'hotel si siede davanti allo specchio ed inizia piano piano a togliersi trucco, parrucca e tutto il resto, fino a far scoprire a tutti il suo vero volto.\nEdizioni e Lista tracce.\nDi seguito sono elencate le principali edizioni pubblicate, con relativa lista tracce, di \"I Bruise Easily\".\nCD singolo UK\nMaxi CD singolo internazionale"}
{"id": "1522794", "revid": "767487", "url": "https://it.wikipedia.org/wiki?curid=1522794", "title": "Superminimo", "text": "Il superminimo nel diritto del lavoro italiano, \u00e8 una voce della retribuzione concordata direttamente tra datore di lavoro e dipendente in sede di assunzione o come integrazione successiva al contratto di lavoro.\n\u00c8 imponibile ai fini contributivi e fiscali, fa parte della retribuzione di calcolo del trattamento di fine rapporto e dev'essere calcolato su tutte le mensilit\u00e0 aggiuntive.\n\u00c8 assorbibile dagli aumenti, salvo diversa indicazione nel contratto e nei seguenti casi:\nIndipendentemente dalla indicazione della sua assorbibilit\u00e0, la legge italiana non tutela il mantenimento del superminimo in tutte le forme in cui l'azienda e i relativi contratti con i dipendenti cambino titolarit\u00e0. In caso di fusione o di esternalizzazione di ramo d'azienda, il lavoratore che si trova a dipendere dall'acquirente perde il superminimo in retribuzione e pu\u00f2 eventualmente contrattarne uno differente con il nuovo datore di lavoro."}
{"id": "1522795", "revid": "2124340", "url": "https://it.wikipedia.org/wiki?curid=1522795", "title": "Luigi Capello", "text": "Durante la Prima guerra mondiale si distinse guidando le sue truppe in una serie di costose offensive sul fronte dell'Isonzo che si conclusero con limitati successi tattici soprattutto a Gorizia e sulla Bainsizza. Assegnato al comando della II Armata, venne sorpreso nelle fasi iniziali della battaglia di Caporetto e non riusc\u00ec a fermare l'avanzata del nemico prima di essere costretto a cedere il comando per seri motivi di salute. Considerato responsabile della disfatta, non ritorn\u00f2 pi\u00f9 in servizio.\nNonostante la sconfitta, Luigi Capello il suo biografo lo presenta come uno dei migliori generali alleati della prima guerra mondiale; dotato di una personalit\u00e0 dominante e di un carattere irrequieto e passionale, il generale dimostr\u00f2 intelligenza e capacit\u00e0 tattica e strategica. Dotato di grande spirito offensivo, ordin\u00f2 una serie di attacchi frontali che costarono elevatissime perdite ai suoi soldati, ma secondo lo scrittore Mario Silvestri egli fu, per perspicacia, spirito d'iniziativa e capacit\u00e0 di analisi, \"di gran lunga il migliore dei comandanti d'armata dell'esercito italiano\".\nDopo la fine della Grande Guerra, si accost\u00f2 in un primo tempo al Fascismo per poi divenirne fermo oppositore ed essere coinvolto nel 1925 nel fallito attentato contro Mussolini organizzato dal deputato social-unitario Tito Zaniboni.\nBiografia.\nDi umili origini, Luigi Capello rivel\u00f2 una fortissima personalit\u00e0 che gli consentir\u00e0 di scavalcare i numerosi pregiudizi sociali. Partecip\u00f2 alla Guerra italo-turca e lo aiut\u00f2 la sua grande ambizione che venne soddisfatta durante la Prima guerra mondiale in seguito alla Sesta battaglia dell'Isonzo, con la conquista della citt\u00e0 di Gorizia, a fianco del generale Luigi Cadorna, col quale condivideva anche la forte personalit\u00e0.\nSottotenente nel 1878, frequent\u00f2 la Scuola di guerra. Divenuto colonnello nel 1910 comand\u00f2 il 50\u00ba Reggimento fanteria. Con il grado di maggior generale comand\u00f2 la Brigata \"Abruzzi\" per poi essere destinato in Libia durante la guerra italo-turca dove ebbe il comando di una brigata inquadrata nella 4\u00aa Divisione speciale del generale Ferruccio Trombi, prendendo parte a combattimenti nel settore di Derna. Promosso tenente generale nel 1914 comand\u00f2 la divisione militare di Cagliari e poi con l'entrata in guerra dell'Italia, avvenuta il 24 maggio 1915, il II Corpo d'armata.\nGrazie alla conquista di Gorizia nella sesta battaglia dell'Isonzo, Capello acquis\u00ec una grande popolarit\u00e0, sia tra i ceti minori sia tra le grandi personalit\u00e0. Da qui la sua carriera conobbe un salto evidente. Dopo un periodo sugli altipiani, gli venne assegnato il comando della 2\u00aa Armata (di stanza nell'Isonzo) che port\u00f2 alla conquista della Bainsizza nell'undicesima offensiva in quel settore. Ottenne il comando di ben 9 corpi di armata (tra il Monte Rombon e Vipacco). Nel contesto della 2\u00aa Armata fu anche favorevole agli innovatori nelle tattiche offensive, e in particolare appoggi\u00f2 gli Arditi, tanto da essere malvisto da altri alti ufficiali, che per denigrarlo insinuavano che gli Arditi fossero i pretoriani di Capello, e che Capello fosse un generale che si circondava da reparti fedeli innanzitutto a lui, creando uno strascico di rivalit\u00e0 che contribuir\u00e0 a isolarlo dopo Caporetto.\nLa sconfitta di Caporetto.\nMa il 24 ottobre 1917 tutto croll\u00f2. Luigi Capello venne messo al fianco \"[non \u00e8 chiaro, sempre al comando della 2 Armata era\"] del Generale Cadorna al fine di respingere l'offensiva austro-tedesca guidata dai generali Otto von Below, Svetozar Borojevi\u0107 von Bojna e Ferdinand Kosak. Secondo lo storico Alessandro Gualtieri, la colpa di questa sonora sconfitta era da attribuire al Comando Generale che non volle lasciare spazio a Capello, probabilmente l'unico che avrebbe realmente potuto scongiurare l'invasione. Al contrario degli avversari, il regio esercito italiano era fortemente impreparato, soprattutto sul piano strategico (in realt\u00e0 era impreparato a condurre una battaglia difensiva, dopo aver condotto tutte le operazioni sino ad allora in chiave fortemente offensiva) poich\u00e9 non era a conoscenza di metodi innovativi che evitavano alle truppe di impantanarsi nella \"terra di nessuno\" (solo la Germania aveva sviluppato tecniche di combattimento innovative quali l'infiltrazione tramite le Stosstruppen). Si scontrarono i due opposti piani strategici dei generali: da una parte Cadorna voleva una difesa a oltranza al fine di non perdere terreno, per poi contrattaccare; dall'altra Capello intendeva lasciar spazio al nemico, senza sacrificare la prima linea, per poi attaccarli ai fianchi[da chiarire meglio, anche Cadorna non voleva sacrificare la prima linea e aveva ordinato il ritiro dalle posizioni pi\u00f9 esposte e un allineamento difensivo sulla destra dell'Isonzo. Gli ordini dettagliati sono illustrati in La disfatta di Caporetto di Saverio Cilibrizzi].\n. \u00c8 il caso di Emilio Lussu che, nel suo \"Un anno sull'Altipiano\", ne traccia un ritratto vivido e acre, criticando la sua distanza dai subordinati e la sua apparente indifferenza per la loro sorte.\nCapello si difese da questa accusa in alcune ricerche da lui stesso fatte. il generale, infatti, in ossequio alla dottrina di Cadorna dell'attacco a tutti i costi, aveva trascurato di organizzare la Seconda armata anche per la difesa, il che port\u00f2 al completo crollo del tratto di fronte che occupava a causa dell'attacco austro-tedesco. Con la disfatta di Caporetto termin\u00f2 la propria carriera militare.\nIl Dopoguerra.\nFu in seguito tra i primi ad aderire ai Fasci italiani di combattimento; fu chiamato a presiederne il Congresso di Roma nel novembre 1921 e nell'ottobre 1922 prese parte alla Marcia su Roma. In seguito al voto del Gran consiglio del fascismo del 13 febbraio 1923 che dichiarava incompatibile l'adesione al Fascismo e alla Massoneria, Capello dichiar\u00f2 apertamente la propria appartenenza massonica e abbandon\u00f2 il PNF; e nel 1924 difese fisicamente dagli attacchi fascisti la sede centrale del Grande Oriente d'Italia, Palazzo Giustiniani. Secondo alcuni storici militari, come Rochat e Schindler, mentre i comandanti italiani della Grande guerra come Diaz e Badoglio furono fatti oggetto di onori da parte del regime, Capello fu emarginato, soprattutto a causa della propria appartenenza alla Massoneria, essendo stato iniziato il 15 aprile 1910 nella loggia \"Fides\" di Torino, avendo poi conseguito il 33\u00b0 e massimo grado del Rito scozzese antico ed accettato.\nL'attentato a Mussolini.\nCapello fu arrestato a Torino con l'accusa di aver preso parte all'organizzazione del fallito attentato contro Mussolini nel 1925 organizzato dal deputato social-unitario Tito Zaniboni. Capello respinse tutte le accuse e dichiar\u00f2 di aver avuto solo un incontro, il 2 novembre, con Carlo Quaglia, inviato da Zaniboni per potergli consegnare un prestito di 300 lire che serviva per finanziare una manifestazione di reduci antifascisti, ma di essere all'oscuro delle reali intenzioni di Zaniboni. Secondo le informative di polizia la somma, giunta da Praga e consegnatagli da Quaglia, era stata elargita da un importante massone, il che fece prendere corpo all'idea che nella vicenda vi fosse uno \"sfondo massonico\", mentre secondo il funzionario di polizia Guido Leto la responsabilit\u00e0 della massoneria italiana, pur data per scontata fin da subito in ambito politico, era stata poi ridimensionata in ambito giudiziario. Ciononostante, essa giustific\u00f2 per il regime fascista il varo delle leggi miranti alla soppressione della massoneria in Italia, varate gi\u00e0 nello stesso anno. Ma le responsabilit\u00e0 di Capello emersero ugualmente, e Zaniboni cerc\u00f2 inutilmente di scagionarlo dal fallito attentato; ammettendone per\u00f2 il coinvolgimento, disse: \"A\"vevo notato la sua avversione alla mia azione e l'intenzione di staccarsi da me\"\". Dal canto suo, Capello si giustific\u00f2 sostenendo che la propria avversione al Regime non si spingeva comunque fino a voler compiere un attentato.\nNel 1927 fu condannato a trent'anni di carcere, ma venne rimesso in libert\u00e0 il 22 gennaio 1936. Secondo Guido Leto la condanna abbreviata fu dovuta alla convinzione di Mussolini che, nonostante le prove, in realt\u00e0 il generale fosse estraneo all'attentato, nonch\u00e9 per il riconoscimento degli importanti meriti di Capello acquisiti nella Grande Guerra; inoltre Mussolini dispose la requisizione di alcuni locali della clinica del dottor Cusumano a Formia, all'interno dei quali (e dell'annesso giardino) Capello ebbe libera circolazione durante la detenzione, seppur sotto vigilanza da parte dei carabinieri.\nScarcerato, trascorse gli ultimi anni di vita in un appartamento in via Stazione San Pietro a Roma e le estati a Grottaferrata.\nCon decreto del 26 dicembre 1947 gli furono restituite tutte le decorazioni militari di cui era insignito, a partire dal 5 agosto dello stesso anno.\nMonumenti.\nLa ventitreesima galleria della strada delle 52 gallerie del Monte Pasubio, scavate in occasione dei combattimenti della prima guerra mondiale, porta il suo nome."}
{"id": "1522797", "revid": "215257", "url": "https://it.wikipedia.org/wiki?curid=1522797", "title": "Porterhouse", "text": ""}
{"id": "1522800", "revid": "44627", "url": "https://it.wikipedia.org/wiki?curid=1522800", "title": "Teorema di Fuchs", "text": ""}
{"id": "1522801", "revid": "6923", "url": "https://it.wikipedia.org/wiki?curid=1522801", "title": "Machaeroides", "text": "Il macheroide (gen. Machaeroides) \u00e8 un piccolo mammifero fossile, appartenente all'ordine dei creodonti. I suoi resti sono stati rinvenuti in Nordamerica, in strati dell'Eocene (circa 50 milioni di anni fa).\nUn creodonte dai denti a sciabola.\nIl macheroide appartiene ai creodonti, un gruppo di mammiferi primitivi che ebbero una notevole espansione all'inizio del Terziario, andando a occupare varie nicchie ecologiche che successivamente sarebbero state appannaggio dei veri carnivori. In modo analogo alle famose tigri dai denti a sciabola, il macheroide svilupp\u00f2 due lunghi canini superiori, adatti a squarciare la carne delle sue prede. I fossili mostrano un allungamento delle zanne superiori e un accenno di flangia ossea nella mandibola, in corrispondenza delle \u201csciabole\u201d. Di dimensioni modeste (non raggiungeva il metro di lunghezza), il macheroide doveva essere un predatore di piccoli animali, come rettili e piccoli mammiferi. \nClassificazione incerta.\nLa classificazione del macheroide nell'ambito dei creodonti non \u00e8 chiara: alcuni studiosi lo avvicinano alla famiglia degli ossienidi, dal cranio simile a quello dei gatti, mentre altri studiosi lo pongono tra gli ienodontidi, caratterizzati da una testa allungata come quella dei cani. Uno stretto parente del macheroide, denominato \"Apataelurus\", aument\u00f2 le dimensioni corporee e la lunghezza dei canini: ci\u00f2 si deduce dall'unico resto fossile conosciuto, una mandibola dotata di flangia ossea molto allungata. "}
{"id": "1522803", "revid": "1305772", "url": "https://it.wikipedia.org/wiki?curid=1522803", "title": "Luigi Corradi (1848-1921)", "text": "\u00c8 stato il fondatore della Sezione industriale ed il preside per numerosi anni del Regio Istituto Tecnico di Terni, che contribu\u00ec in maniera determinante allo sviluppo industriale di questa citt\u00e0 italiana.\nNote biografiche.\nNacque a Senigallia (Provincia di Ancona) in pieno clima risorgimentale il 19 settembre 1848 da Pietro Corradi di nobile famiglia originaria di Urbino e da Teresa Massajoli, vivendo la sua giovinezza nei tumultuosi anni che prepararono l'Unit\u00e0 d'Italia. Il padre Pietro, professore di Matematiche Pure, mor\u00ec nelle epidemie di colera nel 1855 quando era ancora molto giovane e Luigi fu educato dalla madre e dallo zio materno prof. Francesco Saverio Massajoli esponente di spicco del Risorgimento nelle Marche, rappresentante delle Marche al parlamento di Torino, in rapporti di amicizia con Giuseppe Garibaldi.\nTerminati gli studi liceali a Ravenna, Luigi Corradi consegu\u00ec la licenza nella facolt\u00e0 di Matematiche Pure dell'Universit\u00e0 di Urbino nel 1870 e successivamente nel 1872 si laureava ingegnere civile ed architetto nella Regia Scuola d'Applicazione degli ingegneri in Roma. Due anni dopo veniva nominato dal Ministero, in un primo momento professore incaricato di fisica e agronomia, nel Regio Istituto Tecnico di Terni, e, successivamente, sempre nello stesso istituto, insegnante di fisica, storia naturale, geografia fisica e astronomica. In seguito il Comune di Terni lo nomina insegnante di matematiche anche nel Liceo comunale. I Regi Istituti Tecnici erano scuole tecniche, oggi non pi\u00f9 esistenti, per la formazione di ingegneri e tecnici laureati. Nella maggior parte dei casi a seguito della riforma Gentile furono trasformati in Licei Scientifici.\nIl Comune di Terni gli conferisce nel 1877 l'incarico di insegnare agraria, costruzioni ed estimo nella sezione di Agrimensura del Regio Istituto Tecnico di Terni, di cui divenne preside con nomina ministeriale nel 1883. \nIl Corradi, avendo notato come la maggior parte dei tecnici che occupavano posti direttivi nelle industrie italiane avevano compiuto i loro studi all'estero e che in Italia, pur con la riforma del 1876, che istituiva le Scuole Industriali annesse agli Istituti Tecnici, non si raggiungeva il livello delle scuole analoghe esistenti in Francia, Belgio e Germania, come quelle di Ch\u00e2lons-en-Champagne, Angers ed Aix, ne argu\u00ec che ci\u00f2 era dovuto principalmente all'organizzazione delle scuole italiane. In queste non si teneva abbastanza conto dell'applicazione pratica degli studi teorici, venendo a mancare il necessario collegamento tra la scuola e l'officina.\nNello stesso anno in cui fu nominato preside del Regio Istituto Tecnico, Corradi present\u00f2 al Ministro della Pubblica Istruzione on. Michele Coppino un progetto dal titolo \"Della istituzione di una Scuola di Meccanica Industriale e Metallurgia presso il Regio Istituto Tecnico di Terni\", in cui si proponeva di istruire i giovani, oltre che nelle materie teoriche, nella pratica del lavoro manuale, facendo frequentare agli allievi dei primi corsi le piccole officine di cui abbondava la citt\u00e0, e a quelli delle classi superiori i grandi complessi meccanici e metallurgici.\nIl progetto fu approvato da una commissione formata tra gli altri dai signori \u201cDott. Cav. Alessandro Fabri, Sindaco di Terni; On. Col. C. Zanolini, direttore degli Alti Forni e Fonderie di Terni; l'ing. G. Petaut; l'ing. Della Volta, direttore dello Stabilimento della Ferriera; Cav. G. Jacoboni, ingegnere delle Ferrovie Romane; Cav. S. Caraciotti, preside della Giunta di Vigilanza sul Regio Istituto Tecnico\u201d ed inviato al Ministero a Roma.\nCon decreto 8 agosto 1883 il Ministero approvava i provvedimenti presi dal Consiglio Municipale di Terni per l'apertura della sezione industriale. L'istituto, che aveva avuto fino a quel momento in media 15 - 20 alunni, attir\u00f2 giovani da ogni parte ed acquist\u00f2 un notevole prestigio.\nLuigi Corradi partecipava anche in ogni occasione alla vita sociale e politica della citt\u00e0: nel 1885 lo troviamo a far parte, con Ottavio Coletti, Benedetto Faustini e Domenico Dorazi, della commissione edilizia che progetta il Piano regolatore di Terni: nel 1900 si fa promotore della costituzione di un sotto-Comitato della societ\u00e0 \"Dante Alighieri\": nello stesso anno egli e il Regio Istituto Tecnico venivano premiati all'Esposizione Universale di Parigi con la medaglia d'oro. Per molti anni fino alla morte fu tra i soci amministratori della Cassa di Risparmio di Terni e Narni.\nFu collocato a riposo nel 1917 e, successivamente, fu nominato Ufficiale nell'ordine della Corona d'Italia. Mor\u00ec in Terni il 28 febbraio 1921.\nUomo quanto mai versatile, si impegn\u00f2 in moltissime attivit\u00e0 anche lontane dalla professione da lui esercitata nell'ambito della scuola. Partecip\u00f2 infatti con i tecnici del Comune alla elaborazione del Piano regolatore di Terni e contemporaneamente affianc\u00f2 il senatore Paolano Manassei nella gestione del Comizio Agrario tanto da essere inviato in Sicilia a studiare da vicino una malattia della vite.\nDotato di un particolare carisma, che gli aveva procurato la stima e la fiducia degli amministratori dell'epoca, svolse la sua opera in molteplici campi ottenendo spesso ottimi risultati.\nA Terni vi \u00e8 una strada intitolata alla sua memoria."}
{"id": "1522804", "revid": "339392", "url": "https://it.wikipedia.org/wiki?curid=1522804", "title": "Gayal", "text": ""}
{"id": "1522805", "revid": "229617", "url": "https://it.wikipedia.org/wiki?curid=1522805", "title": "Wisent", "text": ""}
{"id": "1522807", "revid": "1543377", "url": "https://it.wikipedia.org/wiki?curid=1522807", "title": "Daniele Bresciano", "text": "Ricordato per la sua partecipazione a diverse America's Cup, con \"Il Moro di Venezia\" e con \"Luna Rossa\" in qualit\u00e0 di grinder."}
{"id": "1522810", "revid": "1699816", "url": "https://it.wikipedia.org/wiki?curid=1522810", "title": "I Wanna Have Your Babies", "text": "I Wanna Have Your Babies \u00e8 una canzone della cantante pop Natasha Bedingfield. Pubblicato ad aprile 2007, \u00e8 il primo singolo estratto dall'album N.B..\nVideo musicale.\nNel video la cantante in alcune situazioni quotidiane si trova accanto un personal trainer, un ricco tennista ed un cantante hip-hop ma proprio quando lei si immagina la vita con ognuno di loro ed un plausibile figlio, si accorge che sono incompatibili. Alla fine del video trova in un semplice barista l'uomo della sua vita, quello adatto per avere dei \"babies\"."}
{"id": "1522812", "revid": "1343317", "url": "https://it.wikipedia.org/wiki?curid=1522812", "title": "Patata novella sieglinde di Galatina", "text": "La patata novella sieglinde di Galatina \u00e8 una variet\u00e0 di patata, coltivata principalmente sulle coste pugliesi dello Ionio e nel Salento.\nI comuni particolarmente interessati sono Racale, Alliste, Taviano, Melissano, Ugento, Matino, Presicce-Acquarica, Galatina.\nEssendo una patata novella, la raccolta avviene precocemente: tra la seconda met\u00e0 di marzo e giugno nel Salento, da maggio a met\u00e0 luglio sulla costa jonica.\nIl tubero non ancora completamente maturo (non c'\u00e8 ancora il completo indurimento della buccia) viene immediatamente destinato al mercato per essere consumato.\nUtilizzi.\nLa patata \u00e8 utilizzata in cucina come patata da fetta o da insalata.\nLa produzione (circa tonnellate l'anno) \u00e8 particolarmente apprezzata sui mercati del nord Europa, e in particolare dalla Germania, che ne \u00e8 il primo importatore.\nRiconoscimenti.\nCon decreto ministeriale del 29 gennaio 2014, il capo dipartimento delle Politiche agricole ha accordato la protezione transitoria di denominazione d'origine protetta (DOP) alla patata novella di Galatina sul territorio nazionale. Per il riconoscimento a livello europeo serviranno ancora alcuni mesi.\nCon decreto ministeriale del 22 luglio 2004, la patata di Galatina \u00e8 stata inserita nell'elenco dei prodotti tradizionali di Puglia."}
{"id": "1522813", "revid": "295921", "url": "https://it.wikipedia.org/wiki?curid=1522813", "title": "Alberto Cavaciocchi", "text": "Fu per alcuni anni apprezzato direttore dell'Ufficio Storico dell'Esercito, dove complet\u00f2 la pubblicazione di numerosi volumi dedicati alle vicende del Risorgimento, come \"Relazione e rapporti finali della campagna del 1848 e del 1849\", \"Completamento della campagna del 1866\" e \"La campagna italiana del 1859\". Partecip\u00f2 alla guerra italo-turca, dove si distinse particolarmente, e in seguito alla prima guerra mondiale. Durante la battaglia di Caporetto comand\u00f2 il IV Corpo d'armata, una delle unit\u00e0 inizialmente travolte dall'attacco austro-tedesco.\nBiografia.\nNacque a Torino il 31 gennaio 1862, e in giovane et\u00e0 entr\u00f2 come allievo nel Collegio di Firenze, passando successivamente a frequentare la Regia Accademia Militare di Artiglieria e Genio di Torino, dalla quale usc\u00ec nel 1881 con il grado di tenente assegnato all'arma di artiglieria. Tra il 1887 e il 1888 frequent\u00f2 con eccellenti risultati la Scuola di guerra dell'esercito e nel 1889 entr\u00f2 nel Corpo di Stato maggiore. Promosso al grado di capitano l'11 ottobre 1888, abbandon\u00f2 l'artiglieria per passare alla fanteria. Promosso maggiore, prest\u00f2 servizio presso il 41\u00ba Reggimento fanteria \"Modena\".\nA partire dal 1903 divenne insegnante di organica presso la Scuola di guerra, rimanendovi fino al giugno 1906, assumendo poi l'incarico di Capo dell'Ufficio Storico dell'Esercito fino al febbraio 1910. In quell'anno, con il grado di colonnello, assunse il comando del 60\u00ba Reggimento fanteria appartenente alla Brigata Calabria. Con lo scoppio della guerra italo-turca avvenuto nel 1911, nel marzo dell'anno successivo part\u00ec per la zona di operazioni alla testa del suo reggimento, rimanendo in Libia fino al giugno 1914. Durante il periodo trascorso in Libia comand\u00f2 la I Brigata mista nelle operazioni per l'occupazione di Zuara e poi la VI Brigata speciale operante nella zona di Tripoli. Nel maggio 1913 pass\u00f2 con la sua Brigata in Cirenaica, prendendo attivamente parte alle operazioni nella zona di Derna e poi di Cirene.\nPer i suoi meriti venne promosso sul campo al grado di maggior generale e insignito della Croce di Ufficiale dell'Ordine militare di Savoia e della Medaglia d'argento al valor militare. Al ritorno in Patria assunse dapprima il comando della Brigata Brescia, e quindi l'incarico di direttore dell'Istituto Geografico di Firenze (agosto 1914). Con l'entrata in guerra del Regno d'Italia, il 24 maggio 1915, divenne Capo di stato maggiore della 3\u00aa Armata, agli ordini di S.A.R. il Duca 'Aosta. Nel luglio dello stesso anno divenne comandante della 5\u00aa Divisione, incaricata della difesa dell'importante settore Valtellina-Val Camonica, e il 1\u00ba ottobre fu elevato al rango di tenente generale. Tra l'aprile e il maggio 1916 condusse con successo il consolidamento della linea italiana, effettuando operazioni offensive ad altissima quota nella zona dell'Adamello.\nNel giugno dello stesso anno assunse il comando del XXVI Corpo d'armata, mantenendo tale incarico fino al mese di novembre, quando fu nominato comandante del IV Corpo d'armata (tale Corpo, che aveva quartier generale a Creda, era forte di tre divisioni e posizionato nella parte pi\u00f9 settentrionale dello schieramento della 2\u00aa Armata comandata dal generale Capello, copriva il fronte dal Monte Rombon all'Isonzo a monte della testa di ponte di Tolmino). Mantenne l'incarico fino al 25 ottobre 1917 quando fu destituito in seguito alla rotta di Caporetto. La sua unit\u00e0 e il contiguo XXVII Corpo d'armata furono investiti in pieno dall'offensiva austro-tedesca, e il IV Corpo d'armata perse gran parte dei propri effettivi nella giornata del 24 ottobre.\nL'ex Capo di Stato Maggiore del Regio Esercito generale Luigi Cadorna, in una confidenza fatta a Versailles al colonnello Angelo Gatti, il 2 febbraio 1918 riconobbe che la sconfitta di Caporetto fu dovuta allo sfondamento effettuato dagli austro-tedeschi sul fronte tenuto dal XXVII Corpo d'armata di Badoglio, ritiratosi in grande disordine, che consent\u00ec l'aggiramento delle posizioni tenute dal IV Corpo di Cavaciocchi, ed alla conseguente ritirata del XXIV Corpo d'armata di Caviglia. Il VII Corpo d'armata di Bongiovanni, posto in posizione di riserva, non riusc\u00ec ad intervenire per turare l'enorme falla apertasi sul fronte italiano. Secondo quanto dichiarato dal senatore Luigi Albertini al direttore del giornale \"La Tribuna\" Olindo Malagodi il 22 aprile dello stesso anno la sconfitta patita dal IV Corpo d'armata era da attribuirsi quasi esclusivamente al comando del XXVII Corpo, che non era intervenuto a coordinare le operazioni appena iniziato l'attacco austro-tedesco. Inspiegabile era il mancato intervento dell'artiglieria in dotazione al XXVII Corpo, che non aveva praticamente sparato un colpo contro le truppe nemiche in avanzata.\nDopo una serie di inchieste interne fu giudicato uno dei responsabili della disfatta da una apposita Commissione d'Inchiesta voluta dal Presidente del Consiglio Vittorio Emanuele Orlando. \nIl 2 settembre 1919, assieme ad altri comandanti (Luigi Cadorna, Luigi Capello, Carlo Porro), venne collocato a riposo d'autorit\u00e0. Trascorse gli ultimi anni della sua vita nel tentativo di riscattare la sua azione di comando durante la battaglia. Si deve a quegli anni la compilazione del memoriale \"Un anno al comando del IV Corpo d'Armata\". Il 1\u00ba dicembre dello stesso anno indirizz\u00f2 al Senato una petizione in cui chiedeva il riesame della sua posizione, L'esame della petizione fu demandato ad una apposita commissione composta dai senatori Oronzo Quarta, Guglielmo Pecori Giraldi e Francesco Pistoia, che nella primavera del 1921 termin\u00f2 il suo lavoro rivedendo parzialmente il giudizio sulle sue responsabilit\u00e0. A causa di ci\u00f2 il Ministero della Guerra tramut\u00f2 il collocamento a riposo in collocamento in ausiliaria. Non ritenendosi ancora soddisfatto si rivolse in successione al Consiglio di Stato, al Ministro della guerra Luigi Gasparotto e infine alla Camera con una petizione del dicembre del 1924, ma senza avere successo.\nDurante la sua vita fu un prolifico autore di opere militari, pubblicando numerosi libri e articoli sulle pi\u00f9 prestigiose riviste come: \"Rivista Militare Italiana\", \"Rivista di fanteria\", \"Rivista di cavalleria\", \"Rivista di Artiglieria e Genio\", \"Memorie Storiche Militari\", \"Nuova Antologia\", \"La vita italiana\", e \"Rivista di Roma\". Si spense improvvisamente nella sua casa a Torino per i postumi di un colpo apoplettico il 3 maggio 1925, lasciando incompiute due importanti opere sulla battaglia di Caporetto: \"Un anno al comando del IV corpo d'armata\" (tale opera in cui accusava della disfatta il generale Badoglio venne nascosta dalla moglie durante gli anni del fascismo presso il Castello Sforzesco di Milano) e \"Il IV corpo d'armata alla battaglia di Caporetto\".\nIl giudizio di Gadda.\nCarlo Emilio Gadda, ufficiale alpino, nel 1915 fece la conoscenza di Cavaciocchi giudicandolo \u00abun perfetto asino\u00bb. Lo stesso Gadda, turbato dalle notizie disastrose provenienti dal fronte orientale con i russi in gravissime difficolt\u00e0 per gli sfondamenti e le pesantissime sconfitte inflitti loro dalla Germania, afferm\u00f2: \"I tedeschi hanno evidentemente dei generali meno Cavaciocchi dei nostri\" (frase in cui, ovviamente, il nome del generale indicava per antonomasia un incompetente o incapace)."}
{"id": "1522836", "revid": "1149807", "url": "https://it.wikipedia.org/wiki?curid=1522836", "title": "Saki Hasemi", "text": "\u00c8 famoso in patria grazie alla sua opera, creata in collaborazione con Kentar\u014d Yabuki, chiamata \"To Love-Ru\", un manga settimanale pubblicato sullo \"Sh\u014dnen Jump\". Da aprile 2008 ne \u00e8 stato ricavato un anime che \u00e8 iniziato il 3 aprile 2008 ed \u00e8 finito il 25 settembre dello stesso anno.\nPrecedentemente a questa serie, Saki ha curato le illustrazioni di vari videogiochi ed anime: un esempio sono il gioco di \"Ojamajo Adventure ~ Naisho no mah\u014d\" o la serie di \"Black Cat\", manga scritto e illustrato da Kentar\u014d Yabuki, con il quale successivamente dar\u00e0 vita a \"To Love-Ru\"."}
{"id": "1522840", "revid": "13223528", "url": "https://it.wikipedia.org/wiki?curid=1522840", "title": "Sovrintendenza", "text": ""}
{"id": "1522845", "revid": "110157", "url": "https://it.wikipedia.org/wiki?curid=1522845", "title": "Flore\u0219ti (Mehedin\u021bi)", "text": "Flore\u0219ti \u00e8 un comune della Romania di 2.804 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 9 villaggi: Cop\u0103cioasa, Flore\u0219ti, G\u00e2rdoaia, Livezi, Mo\u0219neni, Pe\u0219teana, Pe\u0219tenu\u021ba, Stroe\u0219ti, Zegujani."}
{"id": "1522846", "revid": "1573940", "url": "https://it.wikipedia.org/wiki?curid=1522846", "title": "Cappella dell'Istituto San Vincenzo", "text": "La cappella dell'Istituto San Vincenzo de Paoli \u00e8 una piccola chiesa di Cagliari inglobata nell'istituto, fondato nel XIX secolo e gestito dalle figlie della carit\u00e0, ubicato in viale San Vincenzo, a poca distanza dai giardini pubblici.\nLa cappella \u00e8 costituita da un ambiente a pianta rettangolare, con volta a botte e abside semicircolare. Ci\u00f2 che la rende degna di nota \u00e8 la presenza al suo interno di alcuni dipinti firmati da Galep, nome d'arte di Aurelio Galleppini, celebre disegnatore di \"Tex\". La decorazione pittorica della cappella venne commissionata dalle suore a Galleppini, che all'epoca, nell'immediato secondo dopoguerra, viveva a Cagliari, dove insegnava disegno in alcune scuole. Gli affreschi e le tele, sulle quali Galep appose la firma solo nel 1994, hanno come soggetto la \"Via Crucis\" e alcuni episodi della vita di santi vincenziani (santa Caterina Labour\u00e9, santa Luisa de Marillac e lo stesso san Vincenzo)."}
{"id": "1522855", "revid": "22356", "url": "https://it.wikipedia.org/wiki?curid=1522855", "title": "Libycosuchus brevirostris", "text": "Il libicosuco (Libycosuchus brevirostris) \u00e8 un parente estinto dei coccodrilli, vissuto nel Cretaceo superiore (circa 95 milioni di anni fa). I suoi resti sono stati rinvenuti nell'oasi di Baharjia, in Egitto. \nUn coccodrillo - iena.\nLungo meno di un metro, questo piccolo parente dei coccodrilli aveva un aspetto decisamente inusuale: il cranio, infatti, era molto corto e robusto, pi\u00f9 simile a quello di una iena che a quello di un coccodrillo. Anche la dentatura era particolarmente robusta, e fa supporre che il libicosuco fosse un divoratore di carogne. Il paleontologo Eric Buffetaut, nel 1982, ha studiato i resti conosciuti di questo animale e ha dedotto che il suo morso doveva essere estremamente potente e rapido. Il corpo del libicosuco, imperfettamente conosciuto, doveva essere corto e compatto, adatto a una vita sulla terraferma. \nIl libicosuco viveva in un ambiente popolato da dinosauri giganteschi, come i carnivori \"Spinosaurus\" e \"Carcharodontosaurus\" o l'erbivoro \"Paralititan\"; probabilmente questo piccolo animale si specializz\u00f2 nel diventare un carnivoro che si cibava dei resti dei banchetti dei predatori giganti. \nIl regno dei coccodrilli.\nNello stesso giacimento fossile sono state rinvenute altre forme di coccodrilli, notevolmente diverse dal libicosuco: tra queste, da ricordare \"Aegyptosuchus peyeri\", una forma simile al \"Bottosaurus\" nordamericano e soprattutto \"Stomatosuchus\", quest'ultimo fornito di un'enorme apertura boccale simile a quella di un pellicano. \nBibliografia.\nBuffetaut, E (1982), Radiation \u00e9volutive, pal\u00e9o\u00e9cologie et biog\u00e9ographie des crocodiliens M\u00e9sosuchiens, M\u00e9m. Soc. G\u00e9ol. de France, N.S. 60 (dated 1981) No. 142, 88 pp."}
{"id": "1522858", "revid": "167080", "url": "https://it.wikipedia.org/wiki?curid=1522858", "title": "Megalitismo", "text": ""}
{"id": "1522861", "revid": "22356", "url": "https://it.wikipedia.org/wiki?curid=1522861", "title": "Libycosuchus", "text": ""}
{"id": "1522888", "revid": "1776051", "url": "https://it.wikipedia.org/wiki?curid=1522888", "title": "G\u00e2rla Mare", "text": "G\u00e2rla Mare \u00e8 un comune della Romania di 3.278 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 ubicato sulla riva sinistra del Danubio, a circa 80 km da Drobeta Turnu-Severin."}
{"id": "1522889", "revid": "287204", "url": "https://it.wikipedia.org/wiki?curid=1522889", "title": "Garla Mare", "text": ""}
{"id": "1522890", "revid": "1941276", "url": "https://it.wikipedia.org/wiki?curid=1522890", "title": "Soulmate (Natasha Bedingfield)", "text": "Soulmate \u00e8 una canzone della cantante pop Natasha Bedingfield. Pubblicato a luglio 2007, \u00e8 il secondo singolo estratto dal suo cd N.B.\n\u00c8 una malinconica canzone d'amore accompagnata da un'orchestra di archi ed un pianoforte in cui la cantante riflette sull'esistenza di un'anima gemella (\"soulmate\") per ogni persona, e in particolare per s\u00e9 stessa.\nVideo.\nIl video \u00e8 fatto di continui cambiamenti di immagini tra cui scritte (\"Love\",\"Sex\"...) e di scene romantiche (fidanzati con la mano nella mano, cuoricini di plastica etc.) alternate a inquadrature della cantante illuminata da un'unica luce.\nEdizioni e Lista tracce.\nDi seguito sono elencate le principali edizioni pubblicate, con relativa lista tracce, di \"Soulmate\"."}
{"id": "1522897", "revid": "119432826", "url": "https://it.wikipedia.org/wiki?curid=1522897", "title": "Acanthamoeba", "text": "Acanthamoeba \u00e8 un genere di amebe a vita libera. Le cellule sono piccole, di solito di lunghezza tra i 15 e 35 \u00b5m e forma da ovale a triangolare durante il movimento.\nCaratteristiche.\nGli pseudopodi formano un lobo semisferico all'estremit\u00e0 anteriore e dal margine del corpo si estendono varie estroflessioni filamentose. Molte specie sono batteriofaghe, ma alcune sono opportuniste e possono creare infezioni nell'uomo e in altri animali. La tassonomia si basa sulla morfologia del trofozoite e della forma cistica e le 18 specie esistenti sono suddivise in tre gruppi morfologici classificati I, II e III. Le specie non patogene per l'uomo sono classificate nel gruppo I; nel gruppo II \"Acanthamoeba castellanii\", \"Acanthamoeba hatchetti\", \"Acanthamoeba polyphaga\" ed \"Acanthamoeba rhysodes\" sono state riconosciute patogene e nel gruppo III solo \"Acanthamoeba culbertsoni\" \u00e8 nota come agente infettivo.\nCiclo di vita.\nIl loro ciclo di vita \u00e8 molto simile a quello di Naegleria fowleri, salvo che non sono dotate di forme flagellate. I trofozoiti ameboidi a vita libera si trasformano in cisti residenti quando le condizioni ambientali non sono favorevoli: in genere non sopportano bene le acque calde come \"Naegleria\".\nPatologia, diagnosi e controllo.\nLe specie di \"Acanthamoeba\" causano nell'uomo due infezioni di tipo diverso, coinvolgendo il sistema nervoso centrale e la cornea. Causano Encefalite Granulomatosa Amebica (EGA), malattia ad andamento cronico negli immunodepressi (HIV, immunosoppressioni chimica ed alcolismo) ed una cheratite da \"Acanthamoeba\" che si manifesta come infezione grave della cornea. Quest'ultima era pi\u00f9 diffusa quando erano in uso lenti a contatto rigide di lungo utilizzo, la cui manutenzione e sterilizzazione quotidiana non erano rigorosamente rispettate dalla persona, permettendo alle cisti del protozoo (disseminate con la polvere) di raggiungere lo spazio tra la lente e la cornea.\nContro Acanthamoeba sono disponibili ancora meno farmaci che nel caso di Naegleria, per cui la prevenzione risulta la strada pi\u00f9 percorribile.\nStando a recenti studi, essendo l'Acathamoeba un protozoo presente nell'acqua viene sconsigliato l'uso di lenti a contatto durante i bagni al mare, in piscina, nelle saune, ecc., dove diventa probabile la contaminazione.\nInoltre non bisogna risciacquare n\u00e9 i contenitori delle lenti n\u00e9 le stesse lenti a contatto con acqua corrente (neanche quella potabile di casa propria) per il rischio di contaminazione; al contrario, bisogna utilizzare gli appositi liquidi di conservazione e disinfezione."}
{"id": "1522904", "revid": "1941276", "url": "https://it.wikipedia.org/wiki?curid=1522904", "title": "Love Like This (Natasha Bedingfield)", "text": "Love Like This \u00e8 un brano musicale della cantante pop Natasha Bedingfield in duetto con Sean Kingston, pubblicato il 2 ottobre 2007 come primo singolo estratto dall'album \"Pocketful of Sunshine\", uscito a gennaio 2008."}
{"id": "1522908", "revid": "167080", "url": "https://it.wikipedia.org/wiki?curid=1522908", "title": "Sovrintendenze", "text": ""}
{"id": "1522909", "revid": "110157", "url": "https://it.wikipedia.org/wiki?curid=1522909", "title": "Godeanu", "text": "Godeanu \u00e8 un comune della Romania di 677 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 4 villaggi: Godeanu, Marga, P\u0103une\u0219ti, \u0218iroca."}
{"id": "1522915", "revid": "110157", "url": "https://it.wikipedia.org/wiki?curid=1522915", "title": "Gogo\u0219u (Mehedin\u021bi)", "text": "Gogo\u0219u \u00e8 un comune della Romania di 4.430 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 4 villaggi: Balta Verde, Burila Mic\u0103, Gogo\u0219u, Ostrovu Mare."}
{"id": "1522916", "revid": "33277", "url": "https://it.wikipedia.org/wiki?curid=1522916", "title": "Suore del Sacro Cuore di Maria", "text": ""}
{"id": "1522917", "revid": "287204", "url": "https://it.wikipedia.org/wiki?curid=1522917", "title": "Hansi Kursch", "text": ""}
{"id": "1522918", "revid": "110157", "url": "https://it.wikipedia.org/wiki?curid=1522918", "title": "Greci (Mehedin\u021bi)", "text": "Greci \u00e8 un comune della Romania di 1.334 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 6 villaggi: B\u00e2ltanele, Blidaru, Greci, S\u0103l\u0103truc, Valea Petrii, Vi\u0219ina."}
{"id": "1522919", "revid": "56620", "url": "https://it.wikipedia.org/wiki?curid=1522919", "title": "Villadoro (Nicosia)", "text": ""}
{"id": "1522923", "revid": "114448921", "url": "https://it.wikipedia.org/wiki?curid=1522923", "title": "Ecologia del paesaggio", "text": "L'ecologia del paesaggio (in inglese, \"landscape ecology\") \u00e8 una scienza applicata, nata in origine come interfaccia tra geografia ed ecologia.\nCome scienza altamente interdisciplinare in ecologia dei sistemi, l'ecologia del paesaggio integra approcci biofisici e analitici con prospettive umanistiche e olistiche, attraverso le scienze naturali e le scienze sociali. Secondo questo approccio i paesaggi sono aree geografiche spazialmente eterogenee caratterizzate da diverse e interagenti \"patches\" o ecosistemi, che vanno dai sistemi terrestri e acquatici relativamente naturali come le foreste, le praterie e i laghi a ambienti di largo dominio umano, comprese i contesti agricoli e urbani.\nIl paesaggio viene quindi considerato come \"sistema complesso di ecosistemi\", in cui si integrano gli eventi della natura e le azioni della cultura umana.\nL'International Association for Landscape Ecology (IALE) definisce l'ecologia del paesaggio come disciplina che si occupa dello studio della variazione spaziale del paesaggio a diversi livelli di scala. L'importanza della landscape ecology \u00e8 accresciuta dal fatto che gli ecosistemi naturali e quelli antropici si integrano con pari dignit\u00e0 a scale spazio-temporali compatibili fra loro.\nLa teoria dell'ecologia del paesaggio si rinnova, con gli studi di Vittorio Ingegnoli, nel senso di \"bionomia del paesaggio\", proponendo nuovi concetti (ecotessuto, fittest vegetation, habitat standard), mettendo in evidenza inoltre nuovi processi biologici sia nell'ambiente naturale che nell'ambiente antropico, studiandone la formalizzazione matematica e il metodo di misura (per es., capacit\u00e0 biologico-territoriale della vegetazione, capacit\u00e0 portante del territorio), proponendo una nuova metodologia di studio del territorio ed, infine, reimpostando secondo una visione ecologica i principali criteri e metodi di intervento ambientale.\nOrigine della disciplina.\nIl concetto di \"ecologia del paesaggio\" venne utilizzato per la prima volta nella letteratura scientifica dal geografo tedesco Carl Troll nel 1939, nel corso dell'interpretazione di alcune foto aeree di un paesaggio della savana dell'Africa orientale. Egli intu\u00ec per primo alcune propriet\u00e0 degli ecosistemi e la loro evoluzione verso bio-entit\u00e0 superiori che chiam\u00f2 \"paesaggi\". Comprese anche che una nuova disciplina sarebbe stata necessaria per studiare i paesaggi ecologicamente definiti, e le diede tale nome. Nel corso dei suoi studi, dopo il secondo conflitto mondiale, Troll consider\u00f2 \"piccoli paesaggi\", che per lui erano le pi\u00f9 piccole unit\u00e0 dello spazio naturale e si dedic\u00f2 allo studio della geografia vegetazionale: osserv\u00f2 quindi le piante come indicatori delle condizioni di un ecosistema. \nIn un primo tempo l'ecologia del paesaggio si sviluppa in Europa, come scienza applicata alla gestione delle risorse naturali. \u00c8 soltanto per\u00f2 verso la fine degli anni '80 in nord America che acquisisce una vera dignit\u00e0 scientifica, indirizzandosi in particolare verso lo studio dei grandi spazi naturali. Il termine \"Landschafts\u00f6kologie\" fu utilizzato nel mondo scientifico internazionale soltanto a partire dal 1982, con la fondazione della IALE (\"International Association for Landscape Ecology\"). Nel 1987 inoltre avvenne la pubblicazione della prima rivista sulla Landscape Ecology, diretta da Frank Golley. \nUn notevole contributo alla nascita dell'ecologia del paesaggio deriva dagli studi sulla vegetazione e dalla rappresentazione cartografica delle unit\u00e0 vegetazionali. La cartografia della vegetazione pone infatti le basi per una rappresentazione della diversit\u00e0 ambientale degli ecosistemi terrestri. In tale rappresentazione della diversit\u00e0 ambientale, le piante assumono un ruolo di particolare rilievo.\nOggi l'ecologia del paesaggio presenta campi di applicazione sempre pi\u00f9 vasti, che riguardano sia l'ambiente naturale che quello antropizzato. In particolare essa si articola in quattro indirizzi di pensiero principali:\nSintesi dei concetti.\nPer verificare il regime funzionale di base di un sistema ecopaesistico \u00e8 necessaria la distinzione tra l'habitat umano e quello naturale. Tuttavia, nelle macchie e corridoi dominati dall'uomo \u00e8 possibile trovare componenti naturali, come nei paesaggi naturali \u00e8 possibile trovare elementi antropici.\nOgni tipologia di paesaggio pu\u00f2 essere riferita ad un modello (pattern) di base. L'ecologia del paesaggio si occupa appunto dei rapporti tra i pattern che appaiono in un determinato ambiente e i processi che creano tali pattern, o semplicemente ne vengono influenzati. I pattern riguardano fondamentalmente gli aspetti strutturali, e possono assumere configurazioni semplici (patches, ecotopi, corridoi, matrici) o complesse (apparati, ecomosaici, tessuti paesistici).\nLa patch, in particolare, rappresenta l'unit\u00e0 minima strutturale di un paesaggio; la forma della patch riflette il processo che l'ha creata o mantenuta: in genere forme regolari sono di natura antropica, al contrario le patches generate da processi ecodinamici sono di forma irregolare.\nLe patches pi\u00f9 grandi al loro interno possiedono una maggiore eterogeneit\u00e0.\nLe aree di contatto tra patches differenti sono rappresentate dagli \"ecotoni\"; tali strutture condizionano molti processi ecologici quali la diversit\u00e0 biologica, il flusso e l'accumulo dei materiali e lo scambio di energia e la propagazione del disturbo. Secondo Odum (1959) gli ecotoni sono definiti come \u201cZone di transizione fra due o pi\u00f9 comunit\u00e0, con forma generalmente lineare, a volte anche di notevole sviluppo, ma tendenzialmente pi\u00f9 sottile dell'area delle comunit\u00e0 confinanti\u201d. Gli ecotoni in pratica rappresentano le aree di confine o di transizione tra due o pi\u00f9 tipologie di ambiente. \nAl livello gerarchicamente superiore si trova la matrice ambientale: essa \u00e8 costituita dall'elemento - o dall'abbinamento di pi\u00f9 elementi - maggiormente rappresentativo dell'ambito spaziale esaminato. Una delle caratteristiche fondamentali della matrice \u00e8 il suo grado di porosit\u00e0, ovvero il numero di interruzioni - patches, corridoi, ecc. - che sono presenti in essa. Individuare il grado di porosit\u00e0 di una matrice permette di effettuare, ad esempio, delle analisi per individuare il grado di connettivit\u00e0 al suo interno e di poter, quindi, valutare e monitorare le trasformazioni urbane proposte da un piano o da un progetto.\nLa parte funzionale del paesaggio \u00e8 data dai flussi di materia ed energia che si scambiano al suo interno e all'esterno (flussi energetici e di informazione, flussi di materia, movimenti di specie, interazione tra ecotopi), e dai processi che avvengono grazie a questi flussi, allo scorrere del tempo e ai processi di scala superiore che condizionano le dinamiche a livello di paesaggio. Tali flussi sono fortemente condizionati dalle configurazioni paesistiche, un esempio emblematico sono le funzioni specifiche dei corridoi la cui forma privilegia gli spostamenti in senso longitudinale ed impedisce quelli in senso trasversale, oppure le funzioni delle macchie sulla stanzialit\u00e0 e la sosta il cui funzionamento dipende dal tipo biotico, dalla estensione, da fattori temporali e dalla matrice circostante.\nL'ecologia del paesaggio pertanto studia sia la struttura del paesaggio, costituita dalla distribuzione spaziale degli ecosistemi e dalle loro forme, che le funzioni e i flussi biotici, ovvero di specie e popolazioni, ed abiotici, cio\u00e8 di materia ed energia, interni al mosaico ambientale, come le trasformazioni di entrambi gli aspetti nel tempo.\nTutela del paesaggio.\nGli studi di ecologia del paesaggio hanno contribuito a evidenziare quanto sia importante la tutela e la valorizzazione del paesaggio, attraverso un'analisi scientifica dei singoli elementi che lo costituiscono.\nL'interpretazione geografica e soprattutto quella percettiva hanno impedito di far entrare pienamente il concetto di paesaggio nel settore scientifico della biologia, almeno fin quando il geografo Alexander von Humboldt (1846) defin\u00ec il paesaggio come \"insieme di tutti i caratteri propri di un determinato territorio\".\nLa Convenzione europea del paesaggio, tenutasi a Firenze il 20 ottobre 2000 definisce il paesaggio come una determinata parte di territorio, cos\u00ec come \u00e8 percepita dalle popolazioni, il cui carattere deriva sia dall'azione di fattori naturali che umani e dalle loro interrelazioni. Il paesaggio \u00e8 stato perci\u00f2 riconosciuto come un vero e proprio bene, soprattutto culturale, frutto in gran parte della percezione della popolazione. Lo scopo della Convenzione \u00e8 proprio quello di proteggere il paesaggio, coltivarlo e modellarlo, in quanto specchio dell'identit\u00e0 delle popolazioni. La relazione con il luogo infatti forma l'identit\u00e0 personale, il senso dell'appartenenza e la coscienza delle diversit\u00e0 locali, fattori educativi della persona nell'ambito della societ\u00e0.\nAnche il Codice italiano dei Beni Culturali contempla nel \"patrimonio culturale nazionale\" due tipologie di beni: i beni culturali e i beni paesaggistici. In particolare secondo l'articolo 135 comma 1 \"Lo Stato e le regioni assicurano che tutto il territorio sia adeguatamente conosciuto, salvaguardato, pianificato e gestito in ragione dei differenti valori espressi dai diversi contesti che lo costituiscono. A tale fine le regioni sottopongono a specifica normativa d'uso il territorio mediante piani paesaggistici, ovvero piani urbanistico-territoriali con specifica considerazione dei valori paesaggistici, entrambi di seguito denominati: \u00abpiani paesaggistici\u00bb\".\nVi sono comunque numerose definizioni di paesaggio, di stampo pi\u00f9 scientifico, tra le quali possiamo ricordare:\nA queste definizioni \u00e8 comune il fatto che il paesaggio viene visto sempre in funzione di un osservatore. L'uomo perci\u00f2 \u00e8 sempre parte del paesaggio come osservatore, o per quanto riguarda il paesaggio antropizzato, come trasformatore dell'ambiente.\nLa nozione di paesaggio \u00e8 ancor oggi divisa da due orientamenti che riguardano il ruolo assunto dall'uomo nel costruire il paesaggio. Il primo si inserisce nella visione ecologista, che studia e si interroga sulla capacit\u00e0 dell'uomo di modificare e turbare gli equilibri naturali. L'altro orientamento, che mette al centro del paesaggio l'uomo, d\u00e0 molta importanza alla percezione sensoriale attraverso la quale l'uomo si rapporta con la natura. A ci\u00f2 si collega il tema delle forme, per il quale il paesaggio \u00e8 da intendere come visione estetica del mondo in cui viviamo. Questa \u00e8 la visione del paesaggio secondo i pittori e gli artisti, soprattutto nel passato.\nDiversi enti si occupano oggi di problemi ambientali, ma spesso si concentrano prevalentemente sul controllo dell'inquinamento, senza quasi prendere in considerazione i danni dovuti alle disfunzioni strutturali e spaziali dei sistemi ecologici. Non si percepisce quindi che la tutela del paesaggio \u00e8 strettamente correlata con la tutela della salute, sia dei sistemi ecologici che quella dell'uomo, minacciata dalle influenze negative trasmissibili da patologie del paesaggio.\nIl progredire dei paradigmi scientifici negli ultimi decenni ha aiutato a comprendere il paesaggio come sistema biologico, che come tutti i sistemi viventi segue una termodinamica di non-equilibrio. Sistemi di questo genere possono essere definiti come complessi, gerarchici, dinamici, adattativi, dissipativi. Essi seguono il principio delle 'propriet\u00e0 emergenti', per cui un tutto organico \u00e8 maggiore della somma delle sue componenti. Questo approccio sistemico permette di evidenziare un modello generale con le seguenti caratteristiche:\nI limiti di un paesaggio, o delle sue componenti, dipendono dai segni che definiscono il cambiamento nei processi che lo caratterizzano, nel passaggio da una zona dominata da un processo a un'altra dominata da altri processi. La delimitazione pu\u00f2 avere margini netti, oppure gradienti (ecotoni), o entrambi, e non sempre \u00e8 formata da un elemento tangibile. Le delimitazioni possono esprimere anche un grado di barriera o di filtro per certe funzioni del paesaggio. La dinamica di trasformazione dei paesaggi sembra essere regolata almeno da quattro operatori principali: i processi evolutivi e geologici, che operano in tempi molto lunghi, i processi di colonizzazione e riproduzione, che operano in tempi da medi a corti, i processi cibernetici, di adattamento al flusso di informazioni, in tempi medio-brevi e i processi di disturbo locale, in tempi assai brevi.\nObiettivi e campi di applicazione.\nGli obiettivi principali dell'ecologia del paesaggio applicata alla gestione dei sistemi ambientali possono essere schematizzati in breve nei seguenti punti:\nIn Italia i campi di applicazione pi\u00f9 significativi per quanti si occupano di problemi legati al paesaggio e di conseguenza di ecologia del paesaggio sono: pianificazione territoriale, pianificazione ambientale, conservazione della natura, progettazione di reti ecologiche, ripristino di aree estrattive, formazione di parchi urbani, studio di valutazione ambientale, valutazione ambientale strategica e cos\u00ec via.\nNello studio scientifico del particolare sistema ambientale considerato, l'ecologia del paesaggio utilizza dei modelli spaziali che possano riprodurne il funzionamento, tramite una serie di indici di controllo spesso provenienti dall'ecologia, ma applicati ai paesaggi.\nI dati utilizzati nel corso degli studi di ecologia del paesaggio possono essere: fotografie aeree, telerilevamento satellitare, dati e censimenti pubblicati(per quei periodi storici in cui non sono disponibili foto aeree), cartografie tematiche, GIS, modelli di simulazione al computer.\nSecondo Finke il compito centrale dell'ecologia del paesaggio consiste nella ricerca delle intradipendenze tra gli aspetti spaziali e quelli antropici degli ecosistemi. Per questa ragione nell'ecologia del paesaggio, confluiscono studi sulla geomorfologia, sul suolo visto come sottosistema del paesaggio, sul bilancio idrico, il clima, la flora e la fauna che caratterizzano il particolare ecosistema considerato. Fonte di interesse per la disciplina sono soprattutto i fenomeni di erosione del suolo, le interrelazioni dell'acqua con il terreno e il primo strato di sottosuolo, i microclimi, climi locali e le interdipendenze di essi con le altre componenti del sistema ecologico complessivo considerato.\nNello specifico i modelli di simulazione si basano sulla definizione del sistema ambientale come una combinazione di unit\u00e0 di paesaggio differenti per struttura e funzioni, caratterizzate da diversi gradi di connessione e poste fra loro in correlazione da scambi di energia, con processi evolutivi pi\u00f9 o meno veloci.\nLo studio va effettuato a diverse scale per registrare i sintomi di alterazione, collocare il territorio in oggetto nel suo sistema paesistico e individuare i limiti dell'unit\u00e0 di paesaggio in esame. Una volta rilevate le principali componenti di uso del suolo e distinte le caratteristiche ecologiche, si procede alla ricostruzione delle caratteristiche storiche dell'area.\nL'ecologo del paesaggio rappresenta oggi una figura professionale indispensabile per salvaguardare e migliorare l'ambiente secondo i principi della sostenibilit\u00e0."}
{"id": "1522925", "revid": "287204", "url": "https://it.wikipedia.org/wiki?curid=1522925", "title": "Lietuvos Lyga 1995-1996", "text": "L'edizione 1995-1996 della Lietuvos Lyga fu la sesta del massimo campionato lituano dal ritorno all'indipendenza; vide la vittoria finale del Inkaras-Grifas Kaunas, giunto al suo 2\u00ba titolo.\nCapocannoniere del torneo fu Edgaras Jankauskas (\u017dalgiris Vilnius), con 25 reti.\nFormula.\nLa formula cambi\u00f2 radicalmente rispetto alla stagione passata: le squadre salirono da 12 a 15 con la retrocessa Interas e la fallita ROMAR Ma\u017eeikiai sostituite da Mastis Tel\u0161iai, Tauras Taurag\u0117, Lokomotyvas Vilnius, Zalgiris 2 ed Alsa-Panerys Vilnius. Il campionato, inoltre, fu diviso in due fasi, analogamente a quanto avvenne nel 1992-'93: le 15 squadre si incontrarono nella prima fase in turni di sola andata, per un totale di 14 incontri per squadra. Le prime 8 disputarono la poule scudetto, le ultime 7 quella retrocessione.\nIn entrambi i gironi della seconda fase le squadre incontrarono le altre rivali in turni di andata e ritorno: ogni squadra della poule scudetto disput\u00f2 cos\u00ec 28 incontri, mentre quelle della poule retrocessione ne disputarono 26. I punteggi della prima fase, per\u00f2, non furono conservati, ma dimezzati, con arrotondamento per difetto (chi aveva 9 punti nella prima fase, partiva con 4 nella seconda). Per la prima volta furono assegnati tre punti alla vittoria e uno al pareggio.\nL'ultima in classifica retrocesse. Inoltre, per la stagione successiva le prime 7 erano automaticamente qualificate al Girone A - campionato, mentre era previsto un turno di playoff tra l'ottava (l'ultima del Girone A) e la nona (la prima del Girone B) per il passaggio / permanenza al Girone A, con partite di andata e ritorno. Analogamente era previsto un doppio spareggio tra la quattordicesima (la penultima del Girone B) e la seconda dell II Lyga (all'epoca seconda serie lituana) per la permanenza nel Girone B, sempre con turni di andata e ritorno."}
{"id": "1522932", "revid": "110157", "url": "https://it.wikipedia.org/wiki?curid=1522932", "title": "Groze\u0219ti (Mehedin\u021bi)", "text": "Groze\u0219ti \u00e8 un comune della Romania di 2.195 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di quattro villaggi: C\u00e2rceni, Groze\u0219ti, P\u0103s\u0103rani, \u0218u\u0219i\u021ba."}
{"id": "1522935", "revid": "1543377", "url": "https://it.wikipedia.org/wiki?curid=1522935", "title": "Heal the World", "text": "Heal the World \u00e8 una canzone del cantante statunitense Michael Jackson, pubblicata il 23 novembre 1992 ed estratta come settimo singolo dall'album \"Dangerous\" del 1991.\nDescrizione.\nLa canzone fu scritta e composta da Michael Jackson e prodotta da Jackson con la collaborazione di David Foster. Utilizzando il titolo di questa canzone, fond\u00f2 la \"Heal the World Foundation\", un'associazione benefica che fu progettata per migliorare la vita dei bambini in difficolt\u00e0. Tutti i proventi derivanti dal suo \"Dangerous World Tour\" furono devoluti a questa associazione, che per\u00f2 chiuse nel 2004 per violazione delle leggi americane in termini di management ed assetto finanziario. \nNel documentario \"Living with Michael Jackson\" del 2003 Jackson dichiar\u00f2 di aver scritto la canzone seduto sopra il ramo di un enorme albero del Neverland Ranch, che l'artista chiamava \"giving tree\" (l'albero donatore) perch\u00e9 riteneva che tale albero lo ispirasse nello scrivere nuove canzoni. Jackson ha detto di aver scritto anche canzoni come \"Black or White\" e \"Childhood\" seduto su questo albero.\nPromozione.\nJackson ha eseguito la canzone: in tutti i concerti del \"Dangerous World Tour\" del 1992-1993 e dell\"'HIStory World Tour\" del 1996-1997; nell'intervallo del Super Bowl XXVII il 31 gennaio 1993 al Rose Bowl di Pasadena in California davanti ad oltre 90.000 persone e a oltre 133 milioni e mezzo di telespettatori (audience pi\u00f9 alta di sempre nella storia della tv americana); il 20 gennaio al Gal\u00e0 Presidenziale di Bill Clinton; nel 1998 alle Bahamas durante la festa d'inaugurazione di un resort e nel 2002 al Teatro Apollo di Harlem durante uno spettacolo a sostegno del Partito Democratico Americano.\n\"Heal the World\" insieme a \"We Are the World\" ha chiuso il memorial/funerale pubblico dedicato a Michael Jackson allo Staples Center di Los Angeles il 7 luglio 2009. Il cantante l'aveva anche eseguita pi\u00f9 volte, pochi giorni prima della sua morte, durante le prove dello spettacolo \"This Is It\" previsto a Londra e cancellato dopo la morte. La cantante R&amp;B Ciara ha interpretato il brano durante la cerimonia dei BET Awards del 2009 come tributo a Jackson.\nIl video.\nIl video musicale della canzone fu diretto da Joe Pytka e mostra immagini di bambini che vivono in paesi in guerra e in situazioni di povert\u00e0. Nel finale bambini di tutte le nazionalit\u00e0 ed etnie si uniscono in una fiaccolata globale.\n\u00c8 uno dei pochi video da solista in cui il cantante non compare. Gli altri sono quelli di \"Man in the Mirror\" del 1988, \"HIStory\" del 1997 (in questi due in realt\u00e0 appare ma solo in filmati d'archivio) e \"Cry\" del 2001.\nPubblicazione.\nIl video venne pubblicato per la prima volta nel 1993 in VHS (negli anni seguenti anche in DVD) all'interno della raccolta di video dell'album \"Dangerous\" intitolata \"Dangerous: The Short Films\", accompagnato da un'inedita introduzione parlata di Jackson. In seguito venne ripubblicato nella raccolta \"Video Greatest Hits - HIStory\" del 1995, nel 2006 su DualDisc nel cofanetto \"\" e nel 2010 in versione rimasterizzata nella raccolta di video su DVD \"Michael Jackson's Vision\".\nAccoglienza.\n\"Heal the World\" fu il settimo singolo estratto da \"Dangerous\" e quindi ebbe un'accoglienza pi\u00f9 blanda rispetto ai singoli precedenti, dato che era gi\u00e0 stato pubblicato molto materiale dall'album. Il singolo ha ottenuto comunque un buon successo commerciale. Nel dicembre del 1992, ha raggiunto la posizione numero 2 della Official Singles Chart, dietro solamente a \"I Will Always Love You\" di Whitney Houston; in seguito venne certificato disco d'oro e divenne il singolo con maggior successo commerciale nel Regno Unito. Meno successo ha avuto, per\u00f2, negli Stati Uniti, dove ha raggiunto solo la posizione numero 27 della \"Billboard\" Hot 100. L'unica nazione in cui \u00e8 riuscito a raggiungere la vetta delle classifica \u00e8 stata la Spagna, dove \u00e8 stato due settimane consecutive alla posizione numero 1 ad inizio 1993 per poi rientrarvi nell'estate del 2006, a causa della ripubblicazione dei singoli principali di Jackson nel cofanetto \"Visionary\". Il singolo \u00e8 rientrato in tutte le classifiche mondiali nel 2009 dopo la morte di Michael Jackson."}
{"id": "1522936", "revid": "767487", "url": "https://it.wikipedia.org/wiki?curid=1522936", "title": "Gruia", "text": "Gruia \u00e8 un comune della Romania di 3.071 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 3 villaggi: Gruia, Izvoarele, Poiana Gruii."}
{"id": "1522944", "revid": "1305772", "url": "https://it.wikipedia.org/wiki?curid=1522944", "title": "Hinova", "text": "Hinova \u00e8 un comune della Romania di 2.795 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 4 villaggi: Bistri\u021ba, C\u00e2rjei, Hinova, Ostrovu Corbului."}
{"id": "1522949", "revid": "110157", "url": "https://it.wikipedia.org/wiki?curid=1522949", "title": "Husnicioara", "text": "Husnicioara \u00e8 un comune della Romania di 1.467 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 11 villaggi: Aluni\u0219ul, B\u0103di\u021be\u0219ti, Borogea, Celnata, Dumbr\u0103vi\u021ba, Husnicioara, Marmanu, Opr\u0103ne\u0219ti, Peri, Priboie\u0219ti, Seli\u0219teni."}
{"id": "1522951", "revid": "38120", "url": "https://it.wikipedia.org/wiki?curid=1522951", "title": "Love like this", "text": ""}
{"id": "1522953", "revid": "1305772", "url": "https://it.wikipedia.org/wiki?curid=1522953", "title": "Arcimbaldo VIII di Borbone", "text": "Origine.\nArcimbaldo, secondo la \"Chronica Albrici Monachi Trium Fontium\", era il figlio primogenito del connestabile di Champagne, signore di Dampierre e Montlu\u00e7on e signore di Borbone, Guido II e della moglie, la dama di Borbone, Matilde I, che sempre secondo la \"Chronica Albrici Monachi Trium Fontium\", era figlia dell'erede della signoria di Borbone, Arcimbaldo di Borbone e della moglie, che, sia secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", che gli \"Etude sur la chronologie des sires de Bourbon, Xe-XIIIe siecles\", era Alice di Borgogna.&lt;br&gt;Guido II di Dampierre era figlio di Guglielmo I di Dampierre ed Ermengarde de Mouchy, figlia di Dreux de Mouchy.\nBiografia.\nSua madre, Matilde era al suo secondo matrimonio, avendo sposato in prime nozze, Gaucher IV di M\u00e2con, il signore di Salins, al quale aveva dato una figlia:\nSecondo il documento 49A dei \"Titres de la maison ducale de Bourbon, tome premier\", datato tra il 1205 ed il 1206, il re di Francia, Filippo II Augusto, approvava il duplice contratto di matrimonio tra Arcimbaldo e Ghigona di Forez e tra Ghigo di Forez ed una sorella di Arcimbaldo (Filippa); mentre il matrimonio della sorella fu celebrato, nel 1216, del matrimonio di Arcimbaldo non vi \u00e8 nessuna conferma.\nSuo padre, Guido II mor\u00ec il 18 gennaio del 1216 e Arcimbaldo, nel governo della signoria di Borbone, affianc\u00f2 la madre, Matilde, come Arcimbaldo VIII, che in due documenti (65A e 65B) dei \"Titres de la maison ducale de Bourbon, tome premier\", datati febbraio 1216, viene citato come signore di Borbone (\"sire di Bourbon\"); mentre, ancora secondo la \"Chronica Albrici Monachi Trium Fontium\", suo fratello, secondogenito, Guglielmo, succedette al padre come signore di Dampierre e Montlu\u00e7on.&lt;br&gt;Il re di Francia Filippo II Augusto gli conferm\u00f2 la carica che gi\u00e0 deteneva suo padre, connestabile della contea di Alvernia, che suo padre aveva conquistato per il re.\nIl 31 dicembre del 1223, Arcimbaldo era presente, quando suo fratello, Guglielmo stipul\u00f2 un trattato di pace col conte di Champagne, Tebaldo IV, come risulta dal documento 1619 delle \"Layettes du tr\u00e9sor des chartes, tome deuxieme\".\nNel 1226, secondo \"Les anciennes et nouvelles coutumes locales de Berry\", Arcimbaldo stipul\u00f2 un accordo con Rinaldo, signore di Charenton; questo accordo \u00e8 riportato anche dal documento n\u00b0 118B dei \"Titres de la maison ducale de Bourbon, tome premier\".\nArcimbaldo fu attivo nella contea di Champagne, come ci provano i vari documenti dei \"Titres de la maison ducale de Bourbon, tome premier\", a partire dal n\u00b0 60, datato 1217, sino al n\u00b0 222B, datato febbraio 1242.\nArcimbaldo mor\u00ec il 23 agosto 1242 a Cognat, nei suoi feudi; secondo altri mor\u00ec combattendo in Guienna, a Cognac.&lt;br&gt;Nella Signoria di Borbone, gli succedette il figlio primogenito, Arcimbaldo, come Arcimbaldo IX.\nMatrimonio e discendenza.\nVerso il 1215, Arcimbaldo aveva sposato Beatrice di Montlu\u00e7on, figlia di Arcimbaldo signore di Montlu\u00e7on e di una figlia di Dreux di Mello Signore di Saint-Bris. Arcimbaldo da Beatrice ebbe cinque figli:"}
{"id": "1522955", "revid": "1718925", "url": "https://it.wikipedia.org/wiki?curid=1522955", "title": "Val di Peio", "text": "La Val di Peio, scritto a volte impropriamente \"Val di Pejo\", chiamata anche \"la Val\u00e9ta\" in dialetto solandro, \u00e8 una valle alpina del Trentino, laterale della Val di Sole. Ha un andamento da nord-ovest a sud-est e la classica conformazione a \"V\" tipica delle valli fluviali. \u00c8 infatti percorsa dal torrente Noce che nasce dall'unione di due rami distinti che si incontrano a Cogolo e conferiscono alla valle un disegno a \"Y\". Le biforcazioni vallive sono rispettivamente la Val de la Mare a nord e la Val del Monte a est.\nGeografia.\nIl territorio della \"val\u00e9ta\", come viene dialettalmente identificata, corrisponde quasi totalmente a quello del comune di Peio, una minima parte si espande nel comune di Ossana, proprio dove, presso la frazione di Fucine, la valle confluisce nella Val di Sole. Nella zona della Val del Monte, per\u00f2 si estende anche una ridotta porzione di superficie del comune di Pellizzano, propriet\u00e0 della frazione di Termenago, contenente una malga (Malga Fratas\u00e9ca) e bosco soggetto all'amministrazione d'uso civico. \u00c8 vicina al gruppo delle Dolomiti di Brenta e al gruppo Adamello-Presanella.\nLa valle conta circa 1.900 abitanti, tutti residenti nel comune di Peio. Il capoluogo (sede del Comune) \u00e8 Cogolo, altre frazioni della valle sono: Celledizzo, Celentino, Comasine, Peio Paese, cui si aggiungono le localit\u00e0 di Peio Fonti e Strombiano. \"Cogolo\" \u00e8 un piccolo paese montano a 1170\u00a0m, localit\u00e0 turistica adatta agli amanti della montagna e della natura. Immerso nel Parco nazionale dello Stelvio e ai piedi del Gruppo montuoso Ortles-Cevedale con le famose 13 cime. Raggiungibile in giornata \u00e8 il monte Vioz a 3645\u00a0m, grazie alla presenza di impianti di risalita che partendo da Peio Fonti risalgono fino al Doss dei Cembri a quota 2350\u00a0m. Da qui parte un sentiero classificato per escursionisti esperti.\nStoria.\nLa Val di Peio \u00e8 nota per le acque minerali e per le miniere di ferro magnetite. Gi\u00e0 i Romani e prima di essi i Galli sfruttarono forse queste miniere. I documenti affermano che nel febbraio del 1398 il principe vescovo di Trento Giorgio I concesse il diritto di cercare e di scavare metalli in Val di Sole. La Val di Peio risulta essere quindi terra di antica colonizzazione, dovuta alle risorse del sottosuolo. Era terra di passaggio verso la Lombardia attraverso il valico del Montozzo e verso la Valtellina, Bormio e la Svizzera attraverso il valico della Sforzellina. Era anche zona di passaggio di contrabbandieri.\nLa conformazione geologica dei monti di Peio \u00e8 la principale responsabile di una certa floridezza economica nell'epoca dal 500 - 600 fino alla met\u00e0 dell'800, grazie alle estrazioni minerarie. La Valletta \u00e8 stata terra di immigrazione ed emigrazione. L'attivit\u00e0 mineraria fu monopolio di diverse famiglie lombarde, bergamasche e comasche, che si erano insediate in passato. La presenza del ferro \u00e8 anche responsabile della mineralizzazione delle sorgenti d'acqua, la cui scoperta risale al XVI secolo. L'immigrazione fu di tale portata che ebbe una notevole influenza anche sulle condizioni glottologiche dei paesi di Ossana e Pellizzano, luoghi dove i minatori vivevano con le famiglie.\nLa ricchezza di corsi d'acqua ha permesso l'avvio, negli anni venti del XX secolo, di un intensivo sfruttamento idroelettrico con la costruzione di bacini artificiali e di centrali di trasformazione dell'energia idraulica in elettrica. Per le tecniche costruttive del tempo, l'imponenza dei lavori e le quote di realizzazione, le due dighe del \"Careser\" (2600\u00a0m) e del \"Pal\u00f9\" (1800\u00a0m) possono essere considerate opere grandiose. Forte \u00e8 stato l'impulso economico portato da queste opere alle modeste condizioni delle famiglie locali impegnate nei lavori. Nei cantieri lavoravano oltre 1000 operai. Tipica della zona, in particolare di Celledizzo, era l'emigrazione stagionale dei \"parol\u00f2ti\", i ramai e calderai ambulanti che numerosi in autunno lasciavano il paese per percorrere le strade di citt\u00e0 e di paesi nelle provincie padane.\nEconomia.\nLa vocazione della valle \u00e8 prettamente turistica, anche se permane ancora una minima attivit\u00e0 agricola di allevamento delle vacche e, in ambito industriale, lo stabilimento di imbottigliamento della rinomata \"Acqua Pejo\".\nSia in estate, sia in inverno, sono molte le attivit\u00e0 che si possono praticare. In inverno: sci alpino, snowboard, scialpinismo, sci di fondo, escursioni con le racchette da neve, pattinaggio su ghiaccio.\nIn estate: escursioni accompagnate e non nel Parco Nazionale dello Stelvio, trekking, attraversate, arrampicata sportiva, mountain bike, tennis, nordic walking e pesca nel torrente Noce e nel lago di Pian Pal\u00f9. \nSport d'aria: parapendio, deltaplano."}
{"id": "1522957", "revid": "26601", "url": "https://it.wikipedia.org/wiki?curid=1522957", "title": "Val di Pejo", "text": ""}
{"id": "1522959", "revid": "767487", "url": "https://it.wikipedia.org/wiki?curid=1522959", "title": "Ilov\u0103\u021b", "text": "Ilov\u0103\u021b \u00e8 un comune della Romania di 1.314 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 6 villaggi: Bud\u0103ne\u0219ti, Cracu Lung, D\u00e2lboci\u021ba, Firizu, Ilov\u0103\u021b, Racova."}
{"id": "1522960", "revid": "287204", "url": "https://it.wikipedia.org/wiki?curid=1522960", "title": "Ilovat", "text": ""}
{"id": "1522965", "revid": "1924342", "url": "https://it.wikipedia.org/wiki?curid=1522965", "title": "Think (Aretha Franklin)", "text": "Think \u00e8 una canzone di Aretha Franklin uscita come singolo nel 1968, apparso nell'album Aretha Now. La canzone \u00e8 un inno femminile sulla libert\u00e0. Ha raggiunto la posizione numero 7 su Billboard Hot 100 in USA, al quarto posto in Francia, al sesto in Canada, al nono nei Paesi Bassi, il numero 1 sul giornale Hot Rhythm &amp; Blues Singles. La canzone \u00e8 stata scritta dalla stessa Aretha e da suo marito Ted White. La canzone \u00e8 stata incisa una seconda volta nell'album del 1989 Through the Storm. \u00c8 stata inserita da Pitchfork al posto numero 15 della sua lista \"The 200 Greatest Songs of the 1960s\".\nIn Italia la canzone ha raggiunto il quarantottesimo posto della hit parade.\nParticolare fama ha ottenuto la versione ripresa nella colonna sonora del film \"The Blues Brothers\" di John Landis nel 1980.\nAnalisi della canzone.\nLa canzone \u00e8 un rhythm'n'blues energetico e ritmato. L'arrangiamento prevede una cantante principale, cori di background, una sessione di fiati, organo, piano, due chitarre elettriche, basso e batteria. La versione originale ha visto Aretha Franklin al piano, Wayne Jackson alla tromba, Andrew Love e Charles Chalmers al sassofono tenore, Floyd Newman e Willie Bridges al sassofono baritono, Spooner Oldham all'organo, Jerry Jemmott al basso, Tommy Cogbill e Jimmy Johnson alle chitarre e Roger Hawkins alla batteria.\nVersione del 1980.\nNel film \"The Blues Brothers\" Jake ed Elwood, determinati a rimettere insieme la band, cercano di convincere a ritornare a suonare Matt \"Guitar\" Murphy, che lavora in un fast food insieme alla moglie, impersonata da Aretha Franklin. Nella canzone Aretha Franklin cerca di intimidire il marito e di farlo \"pensare (think)\" alle conseguenze delle sue azioni se dovesse andarsene. A sostenere le ragioni di Aretha subito intervengono tutte le donne del locale, che nella canzone cantano i cori. Nel frattempo entra in scena il sassofonista Lou Marini ad accompagnare le voci suonando direttamente in piedi sul bancone del fast food. La scena continua creando un forte contrasto tra le donne (tutte impegnate a dire la loro sulla situazione) e gli uomini (Jake, Elwood e Matt sempre muti, Lou a suonare) e porta ad uno scatenato ballo in cui intervengono tutti i partecipanti.\nAlla fine della canzone, Jake, Elwood, Matt e Lou escono dal locale senza proferire parola lasciando interdetta Aretha Franklin.\nCover.\nAntonella Tersigni ha realizzato una cover del brano nella compilation \"Non \u00e8 la Rai 2\" del 1993.\nJoan Osborne ha dato una sua personale lettura del brano nell'album \"How Sweet It Is\" del 2002."}
{"id": "1522968", "revid": "767487", "url": "https://it.wikipedia.org/wiki?curid=1522968", "title": "Ilovi\u021ba", "text": "Ilovi\u021ba \u00e8 un comune della Romania di 1.362 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 3 villaggi: Bahna, Ilovi\u021ba, Moise\u0219ti."}
{"id": "1522969", "revid": "287204", "url": "https://it.wikipedia.org/wiki?curid=1522969", "title": "Ilovita", "text": ""}
{"id": "1522973", "revid": "547034", "url": "https://it.wikipedia.org/wiki?curid=1522973", "title": "Battle Beast", "text": "I Battle Beast (Transformer Beast Formers) sono degli action figures prodotti in Giappone dalla Takara e importati in Italia dalla statunitense Hasbro nel 1984.\nSi tratta di guerrieri animali antropomorfi muniti di armature robotiche, armi a una mano (come mazze e asce) e ologrammi sul petto, di tre tipi: fuoco, legno, acqua.\nI Battle Beast nascono come spin-off dei famosi robot Transformers, ma finiscono per vivere di vita propria, anche se in Italia non hanno il successo sperato.\nLa prima serie comprende 76 personaggi. La seconda serie, denominata Laser Beast non giunse mai in Italia dal Giappone."}
{"id": "1522974", "revid": "125486910", "url": "https://it.wikipedia.org/wiki?curid=1522974", "title": "David Icke", "text": "\u00c8 uno dei maggiori promotori e teorici delle teorie del complotto; ha pubblicato numerosi libri riguardo alla teoria della cospirazione globale, agli alieni mutaforma (da lui chiamati \"rettiliani\") e al complotto giudaico. Tiene spesso anche diverse tourn\u00e9e in tutto il mondo, in cui illustra le sue teorie ma anche gli aspetti pi\u00f9 \"giornalistici\" di esse, discutendo dell'attuale situazione mondiale e dei suoi retroscena, dal disastro degli attacchi dell'11 settembre 2001 alla guerra d'Iraq del 2003, dal conflitto israelo-palestinese alla crisi economico-petrolifera del XXI secolo.\nBiografia.\nDavid Vaughan Icke nasce a Leicester il 29 aprile 1952 da una famiglia originaria delle Midlands inglesi, da Beric Vaughan Icke, un impiegato di Gents &amp; Company Limited ed ex-pilota della Royal Air Force (decorato nel 1943 con la British Empire Medal durante la seconda guerra mondiale), e da Barbara J. Cooke Icke, sposatisi nel 1951. Fu il secondo di tre fratelli maschi: il maggiore \u00e8 nato nel 1945 mentre il pi\u00f9 giovane \u00e8 nato nel 1959. All'et\u00e0 di 3 anni David trascorse la sua giovinezza in una casa popolare, in condizioni disagiate. Ha frequentato la Whitehall Infant School e poi la Whitehall Junior School. Il medico di famiglia ha suggerito ai suoi genitori di rivolgersi ad uno psicologo infantile, ma il padre rifiut\u00f2.\nDopo aver fallito il suo esame di ammissione nel 1963, fu inviato al Crown Hills Secondary Modern School, ma decise di ritirarsi all'et\u00e0 di 15 anni per giocare a calcio (passione maturata dall'et\u00e0 di 9 anni) per il Coventry City e successivamente con lo Hereford United, in cui ottenne il ruolo di portiere. Il 30 settembre 1971 Icke sposa Linda Atherton, conosciuta nel maggio dello stesso anno ad un ballo al Chesford Grange Hotel di Leamington Spa. Insieme hanno avuto tre figli: Kerry (nata nel marzo 1975), Jaymie (nato nel dicembre 1981) e Gareth (nato nel novembre 1992). Nel 1973 fu costretto a ritirarsi dall'attivit\u00e0 sportiva a causa dell'artrite reumatoide e di alcuni infortuni.\nTrovato lavoro in un giornale locale a Leicester divenne giornalista, per poi trasferirsi dapprima in una radio locale, poi in una rete televisiva regionale e infine in una nazionale. Chiamato alla BBC come telecronista calcistico, lavor\u00f2 per diversi anni nella redazione sportiva dell'emittente. Lasciata la BBC, divenne attivista e oratore del Partito Verde Britannico, raggiungendo in breve la posizione di portavoce nazionale. Nel marzo del 1990 disse di aver ricevuto un messaggio dal mondo spirituale attraverso una medium. Questa gli disse che egli era un guaritore mandato a sanare la Terra, che era stato scelto per il suo coraggio e che era stato indirizzato allo sport per imparare la disciplina. Secondo il messaggio, avrebbe lasciato la politica e sarebbe divenuto famoso, scrivendo cinque libri in tre anni, finch\u00e9 un giorno ci sarebbe stato un grande terremoto in cui \u00abil mare reclamer\u00e0 la terra\u00bb, a causa del cattivo comportamento degli esseri umani che starebbero abusando delle risorse terrestri. Intanto, nel corso del primo matrimonio Icke ebbe un'altra figlia, Rebecca (nata nel dicembre 1991), frutto di una relazione extraconiugale con una psicologa di nome Deborah Shaw, che aveva incontrato nell'agosto 1990.\nQuando Icke disse alla dirigenza del partito quel che aveva sentito, venne immediatamente espulso. In un'intervista nello show di Terry Wogan nel 1991, questi gli imped\u00ec di completare le sue risposte, prima impedendogli di chiarire la sua affermazione di essere \"Figlio di Dio,\" inteso come totalit\u00e0 e quindi la paternit\u00e0 intesa come esistenza; successivamente quella dell'avvento di cataclismi naturali come l'uragano Katrina . suscitando le risa del pubblico, che Icke accett\u00f2 sostenendo la positivit\u00e0 della risata e dimostrando di non voler obbligare a capire le sue tesi. Dopo esser stato ampiamente ridicolizzato, scomparve dalla vita pubblica per un breve periodo, per documentare ampiamente le sue tesi. Icke scrisse che per diversi anni non pot\u00e9 camminare lungo la strada senza venire additato e deriso dalla gente, e che tale esperienza lo aiut\u00f2 a trovare il coraggio di sviluppare le sue idee, poich\u00e9 non temeva pi\u00f9 quello che la gente pensava di lui. A proposito di tali episodi afferm\u00f2:\nHa vissuto con la Atherton dal 1982 a Ryde (Isola di Wight), divorziando nel 2001 e mantenendo con lei rapporti amichevoli. Il 20 settembre 2001 sposa in seconde nozze Pamela Leigh Richards, conosciuta per la prima volta nell'agosto 1997 in Giamaica e da cui divorzier\u00e0 nel 2008.\nIl pensiero.\nPunto meno accettato del suo pensiero \u00e8 l'idea che l'universo sia in realt\u00e0 una matrice olografica e che un gruppo segreto di umanoidi rettiliani, riuniti nella \"Fratellanza Babilonese\" (\"Babylonian Brotherhood\"), detta anche \"Fratellanza del Serpente\", controlli l'umanit\u00e0 attraverso altre dimensioni; e che molte figure di primo piano della politica e dello spettacolo - fra cui Barack Obama, George W. Bush, la Regina Elisabetta II, Bill Clinton, Tony Blair, Kris Kristofferson, Bob Hope e il cantante country Boxcar Willie - siano dei rettiliani, principalmente a causa di testimoni quali Christina Fitzgerald, amica della Principessa Diana Spencer, e parecchi uomini precedentemente abusati da pedofili o estratti dal proprio nucleo familiare.. La soluzione da lui proposta consiste nell'analisi di ogni informazione ricevuta oltre qualunque pregiudizio, nella selezione di sentimenti altruistici e umanitari indipendentemente dalle provocazioni a emozioni opposte che vengono tentate dagli Arconti (tramite la forma fisica dei rettiliani) in occasioni quali falsi attentati, false crisi economiche e allarmi d'inquinamento ambientale.\nGli illuminati.\nIcke a partire dagli anni novanta propugna la sua teoria, secondo cui il mondo sarebbe dominato da una ristretta cerchia di \"eletti\", gli \"illuminati di Baviera\", legati ai protocolli dei Savi di Sion, pubblicato nel 1905.\nI rettiliani.\nNel 1999 Icke scrisse e pubblic\u00f2 \"The Biggest Secret: The Book That Will Change the World\", nel quale afferm\u00f2 che il pianeta sarebbe controllato da un Nuovo ordine mondiale, manovrato da una razza di umanoidi rettiliani chiamati la \"Fratellanza Babilonese\" (\"Babylonian Brotherhood\"). Secondo Icke, come affermato in una intervista del 1999, gli umanoidi rettiliani sarebbero una presunta forza occulta che manipolerebbe e controllerebbe l'umanit\u00e0. La razza sarebbe costituita da esseri alti 2,13\u00a0m e bevitori di sangue e proverrebbe dal sistema stellare Alpha Draconis.\nEgli afferm\u00f2 anche che Christine Fitzgerald, una confidente della Principessa Diana, rivel\u00f2 a lui che Diana stessa credeva che la famiglia reale inglese fosse collegata ai rettiliani e che loro stessi fossero in grado di trasformarsi. Icke da allora ha pubblicato un gran numero di altri testi sugli stessi temi. I suoi ultimi lavori vedono in George W. Bush, anch'egli un rettiloide, uno dei ruoli centrali in quella che Icke definisce la cospirazione dell'11 settembre (\"9/11 conspiracy\"). Ad essa apparterrebbero molti leader mondiali, tra cui la famiglia reale inglese, e alcuni presidenti statunitensi come George W. Bush e Barack Obama.\nScrisse in proposito:\nSecondo Icke, il DNA \"ibrido rettile-umano\" dei rettiliani permetterebbe loro di cambiare dalla forma originaria a quella umana se questi sono sottoposti a emozioni che ne alterano la frequenza energetica. Icke stese un parallelo con la miniserie TV degli anni ottanta \"V - Visitors\" in cui la Terra \u00e8 conquistata da rettiloidi alieni che assumono sembianze umane grazie alla loro capacit\u00e0 di alterare le nostre percezioni, portando le vibrazioni di energia emotiva a condizioni pi\u00f9 dense. Il gruppo rettiliano comprenderebbe molti personaggi importanti e in pratica ogni leader mondiale: Elizabeth Bowes-Lyon, George H. W. Bush, Bill Clinton, Harold Wilson, Tony Blair, e persino Bob Hope. Queste persone o sono essi stessi rettiliani, o lavorano per loro in quella che Icke chiama \u00absindrome dalla personalit\u00e0 multipla simile a schiavit\u00f9\u00bb:\nIcke ha scritto che la famiglia Rothschild avrebbe pianificato l'ascesa al potere di Adolf Hitler per puntare al controllo di Israele, terra considerata energeticamente proficua per gli Illuminati. Questa posizione ha portato ad Icke accuse di antisemitismo.\nI personaggi-rettiliani, secondo le testimonianze riportate da Icke, sarebbero dediti a sacrifici umani, avidi di sangue umano e di violenze carnali su minorenni e manipolerebbero la gente con riti satanisti e con l'ingegneria sociale. Icke descrisse lo \"shape-shifting\" come un \u00abfenomeno riportato da testimoni che hanno visto persone (molto spesso in posizioni di potere) trasformarsi di fronte ai loro occhi, da una forma umana a una forma rettiliana e poi ritornare a quella originale\u00bb.\nLa cospirazione globale.\nAltro caposaldo delle teorie di Icke \u00e8 l'idea che il mondo sia sotto il controllo di un governo segreto. Icke ha pubblicato sedici libri esponendo le sue opinioni, che sono in genere considerate un insieme di New Age (malgrado le sue smentite), cospirazionismo politico ed apocalittico, mescolate con quello che alcuni considerano una visione antisemita.\nNel 1996, nel suo libro \"... and the truth will set you free\" (\"e la verit\u00e0 vi render\u00e0 liberi\"), afferm\u00f2 che questo governo era finanziato da banchieri e affaristi come i Rothschild e Rockefeller, sebbene in seguito abbia chiarito che considera gli ebrei membri della classe dirigente non \"ebrei\", ma \"lucertole\". Secondo il giornalista inglese Simon Jones, Icke afferm\u00f2 che:\nL'aspetto New Age della filosofia di Icke, scrisse Jones, prevede che la gente viva in una \"coscienza multidimensionale\" e che si dovrebbe abbandonare la falsa esistenza fornita dal governo mondiale, che porter\u00e0 la gerarchia al collasso. Egli crede alla reincarnazione e alla legge dell'attrazione. Icke cita nelle sue opere in particolare la prima guerra mondiale e seconda guerra mondiale, l'Olocausto, l'attentato di Lockerbie, l'attentato di Oklahoma City, il conflitto serbo-bosniaco, gli attacchi terroristici dell'11 settembre 2001 e la pandemia di COVID-19 del 2019-2021 come esempi di eventi causati dal \"governo segreto\", arrivando a teorizzare un controllo e una responsabilit\u00e0 da parte di esso sulla maggior parte degli eventi negativi degli ultimi tre secoli. Michael Barkun, nel suo studio del 2003 sulla sottocultura della cospirazione, \"A Culture of Conspiracy: Apocalyptic Visions in Contemporary America\", scrive che Icke \u00e8 \u00abil pi\u00f9 fluente degli autori cospirazionisti, e d\u00e0 ai suoi scritti una chiarezza raramente trovata in testi del genere\u00bb.\nLe accuse di antisemitismo.\nLe teorie di Icke sono state attaccate come antisemite in quanto i suoi argomenti sulla presa del potere rettiliana e i riferimenti a noti banchieri ebrei richiamerebbero le teorie sulle cospirazioni giudaiche. Icke ha fermamente negato che i suoi \"rettili\" rappresentino gli ebrei. \u00abNon sono un antisemita!\u00bb, ha dichiarato al \"The Guardian\", \u00abHo grande rispetto per il popolo ebraico\u00bb.\nEgli ha affermato che i rettiliani non sarebbero umani, e quindi nemmeno ebrei, ma \"entit\u00e0 extradimensionali\" che prendono il controllo delle menti umane. La sua teoria prevede che la \"razza bianca\" sia la pi\u00f9 suscettibile all'influenza rettiliana e in particolare le persone bianche con gli occhi azzurri. Ci\u00f2 nonostante, le affermazioni di Icke a proposito di una organizzazione di banchieri ebrei che avrebbe pianificato l'Olocausto e finanziato l'ascesa di Hitler, sebbene non elogiative del Terzo Reich sono viste come antisemite, non solo dai gruppi ebraici, e gli hanno fatto guadagnare anche il sostegno di alcuni gruppi affini al neonazismo, in particolare quello di Combat 18, un movimento skinhead di portata mondiale.\nIcke ha citato numerose pubblicazioni neonaziste e di estrema destra nelle sue pubblicazioni. Simon Jones fa notare che la bibliografia di \"... and the truth will set you free\" contiene \"The Spotlight\", pubblicato originariamente dalla disciolta Liberty Lobby, che Icke definisce \"eccellente\" e \"On Target\", pubblicato dalla Australian League of Rights, che ha organizzato le conferenze per il negazionista dell'Olocausto David Irving. Jones scrive:\nNel rispondere ad una domanda fattagli durante una delle sue conferenze, Icke disse a Jones:\nNel 1999 i libri di Icke vennero rimossi dai negozi Indigo in tutta la provincia canadese dell'Ontario, e diverse date del suo tour di conferenze vennero annullate per le proteste del Consiglio Ebraico Canadese. La University of Toronto concesse di tenere la conferenza programmata, nonostante la presenza di 70 contestatori, tra cui i rappresentanti del Partito dei Verdi dell'Ontario, esternamente al Hart House Theatre. Un docente di legge della University of Toronto, il Professor Edward Morgan scrisse il 30 settembre 1999 al rettore dell'universit\u00e0 Robert Pritchard:\nSumari Communications, che organizz\u00f2 il tour, neg\u00f2 le accuse:\nIl giornalista inglese Louis Theroux, recensendo il lavoro di Jon Ronson \"Them: Adventures with Extremists\", ha chiesto cautela nelle accuse di antisemitismo ad Icke:"}
{"id": "1522976", "revid": "110157", "url": "https://it.wikipedia.org/wiki?curid=1522976", "title": "Prva Liga 1953-1954", "text": "La Prva savezna liga FNRJ 1953-1954, conosciuta semplicemente come Prva liga 1953-1954, fu la 25\u00aa edizione del campionato jugoslavo di calcio, l'ottava dopo la fine della seconda guerra mondiale. La vittoria finale fu appannaggio della , al suo secondo titolo.\nRisultati.\nCalendario.\nFonte: "}
{"id": "1522978", "revid": "13224647", "url": "https://it.wikipedia.org/wiki?curid=1522978", "title": "Lcd soundsystem", "text": ""}
{"id": "1522979", "revid": "110157", "url": "https://it.wikipedia.org/wiki?curid=1522979", "title": "Isverna", "text": "Isverna \u00e8 un comune della Romania di 2.369 abitanti, ubicato nel distretto di Mehedin\u021bi, nella regione storica dell'Oltenia.\nIl comune \u00e8 formato dall'unione di 8 villaggi: Buse\u0219ti, Cerna-V\u00e2rf, Dr\u0103ghe\u0219ti, Giurgiani, Isverna, Nadanova, Seli\u0219tea, Turtaba."}
{"id": "1522983", "revid": "110157", "url": "https://it.wikipedia.org/wiki?curid=1522983", "title": "Prva Liga 1952-1953", "text": "La Prva savezna liga FNRJ 1952-1953, conosciuta semplicemente come Prva liga 1952-1953, fu la 24\u00aa edizione del campionato jugoslavo di calcio, la settima dopo la fine della seconda guerra mondiale. La vittoria finale fu appannaggio della , al suo secondo titolo.\nCon questa stagione il torneo passa alla cadenza dall'anno solare primavera-autunno a quella autunno-primavera (pi\u00f9 consona alla latitudine della Jugoslavia). Con la stagione successiva \u00e8 previsto un aumento dell'organico da 12 a 14 squadre.\nRisultati.\nCalendario.\nFonte: rsssf.com\nSquadra campione.\ngiocatori (presenze/reti): &lt;br&gt;Miljan Zekovi\u0107 (22/0)&lt;br&gt;Todor \u017divanovi\u0107 (21/17)&lt;br&gt;Branko Stankovi\u0107 (21/1)&lt;br&gt;Predrag \u0110aji\u0107 (21/1)&lt;br&gt;Sini\u0161a Zlatkovi\u0107 (21/0)&lt;br&gt;Rajko Miti\u0107 (18/8)&lt;br&gt;Tihomir Ognjanov (17/3)&lt;br&gt;Milorad Diski\u0107 (17/0)&lt;br&gt;Branislav Vukosavljevi\u0107 (13/8)&lt;br&gt;Kosta Toma\u0161evi\u0107 (9/3)&lt;br&gt;Dimitrije Tadi\u0107 (7/0)&lt;br&gt;Jovan Coki\u0107 (6/2)&lt;br&gt;Bela Palfi (6/1)&lt;br&gt;Vasilije \u0160ijakovi\u0107 (6/1)&lt;br&gt;Ljuba Spaji\u0107 (6/0)&lt;br&gt;Dragoljub \u017dupac (3/0)&lt;br&gt;Milivoje \u0110ur\u0111evi\u0107 (2/0)&lt;br&gt;Branko Ne\u0161ovi\u0107 (1/0)&lt;br&gt;Svetislav Mili\u0107 (1/0)&lt;br&gt;Miodrag Petrovi\u0107 (1/0)&lt;br&gt;Miroslav Lazi\u0107 (1/0)"}
{"id": "1522985", "revid": "1305772", "url": "https://it.wikipedia.org/wiki?curid=1522985", "title": "Izvoru B\u00e2rzii", "text": "Izvoru B\u00e2rzii \u00e8 un comune della Romania di 2.913 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 7 villaggi: Balote\u0219ti, Hal\u00e2nga, Izvoru B\u00e2rzii, Pu\u021binei, R\u0103scole\u0219ti, Schinteie\u0219ti, Schitu Topolni\u021bei."}
{"id": "1522987", "revid": "287204", "url": "https://it.wikipedia.org/wiki?curid=1522987", "title": "Izvoru Barzii", "text": ""}
{"id": "1522994", "revid": "125133252", "url": "https://it.wikipedia.org/wiki?curid=1522994", "title": "Team Galaxy", "text": "Team Galaxy (\"The Far Out Adventures of Team Galaxy\") \u00e8 una serie animata televisiva francese prodotta dalla compagnia francese Marathon Group e coprodotta da France 3, Jetix, Rai Fiction, YTV e Mystery Animation Inc.. La serie miscela animazione tradizionale con elementi di grafica computerizzata. Stilisticamente la serie \u00e8 molto simile a \"Totally Spies! - Che magnifiche spie!\" e \"Martin Myst\u00e8re\", altre due serie create dallo stesso studio.\n\"Team Galaxy\" vede protagonisti tre adolescenti Josh, Yoko e Brett alle prese con la normale vita studentesca al liceo \"Galaxy High\" e i loro allenamenti per diventare \"Space Marshals\", per difendere la galassia dai crimini intergalattici."}
{"id": "1522996", "revid": "110157", "url": "https://it.wikipedia.org/wiki?curid=1522996", "title": "Jiana", "text": "Jiana \u00e8 un comune della Romania di 4.859 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 5 villaggi: Cioroboreni, D\u0103nceu, Jiana, Jiana Mare, Jiana Veche."}
{"id": "1523001", "revid": "1653437", "url": "https://it.wikipedia.org/wiki?curid=1523001", "title": "Policromia", "text": "Policromia (dal greco , = \"molto\", e = \"colore\") \u00e8 il termine utilizzato per descrivere l'uso di molti colori su un supporto di vario materiale.\nDescrizione.\nComunemente il termine indica una tecnica artistica usata in architettura, nella ceramica e nella scultura.\nNell'antichit\u00e0 vi sono molti esempi di decorazione policroma come nel caso del Partenone sull'Acropoli di Atene e delle statue crisoelefantine.\nNel Medioevo la policromia fu anche utilizzata in oreficeria ed in metallurgia prevalentemente dai longobardi mediante l'inserimento di granati e almandini su lamine d'oro dentro castoni rilevati. Tecniche affini sono la damaschinatura e l'ageminatura."}
{"id": "1523004", "revid": "167080", "url": "https://it.wikipedia.org/wiki?curid=1523004", "title": "Palazzi del Laterano", "text": ""}
{"id": "1523005", "revid": "37401", "url": "https://it.wikipedia.org/wiki?curid=1523005", "title": "Quinto Muzio Scevola", "text": ""}
{"id": "1523007", "revid": "111892", "url": "https://it.wikipedia.org/wiki?curid=1523007", "title": "Quinto Muzio Scevola (pretore 215 a.C.)", "text": ""}
{"id": "1523010", "revid": "1372005", "url": "https://it.wikipedia.org/wiki?curid=1523010", "title": "Guy II di Dampierre", "text": "Origine.\nGuido era figlio del connestabile di Champagne e signore di Dampierre, Guglielmo I di Dampierre e di Ermengarde de Mouchy, figlia di Dreux de Mouchy.&lt;br&gt;Guglielmo I di Dampierre era figlio del visconte di Troyes e signore di Dampierre, Guido I di Dampierre e di Helvide di Baudement (+1165), figlia di Andrea di Baudement.\nBiografia.\nGuido, dopo la morte del padre, Guglielmo, verso il 1175, gli succedette nel titolo di signore di Dampierre e gli fu conferita la carica di connestabile di Champagne, che era stata di suo padre.&lt;br&gt;Guido fu al servizio dei conti di Champagne, prima di Enrico di Blois-Champagne, detto il Liberale, poi dei figli, Enrico e Tebaldo ed infine della moglie di quest'ultimo, Bianca.\nNel 1189, al seguito di Enrico II di Champagne, partecip\u00f2 alla terza crociata, nell'esercito francese del re, Filippo II Augusto, rimanendo in Terra Santa sin verso la fine del 1192 e partecipando alla cerimonia di incoronazione di Enrico II che aveva sposato la regina di Gerusalemme, Isabella d'Angi\u00f2.\nNel mese di giugno del 1196, Guido spos\u00f2 la Signora di Borbone, Matilde I, divenendo signore di Borbone.\nNel 1202, il re di Francia, Filippo II Augusto, per la fedelt\u00e0 di Guido II, concesse ai Signori di Borbone il feudo di Montlu\u00e7on.\nNel 1210, Guido II, ricevette dal re Filippo II l'incarico di fare guerra al Conte d'Alvernia, Guido II, che, in tre anni, riusc\u00ec a conquistare ed una parte fu annessa alla signoria di Borbone; nel 1210, l'esercito reale al comando del Signore di Borbone, Guido II di Dampierre, invase la contea d'Alvernia, conquistandola; la conquista termin\u00f2 nel mese di dicembre del 1213, con l'assedio e la caduta del castello di Tourno\u00ebl, nei pressi di Riom, l'Alvernia era divenuta, per la quasi totalit\u00e0, una propriet\u00e0 del re di Francia.\nGuido, fu ancora attivo nella signoria di Borbone negli anni seguenti: infatti viene citato in sei documenti (59B, 59C, 59D, 59F, 60 e 61A) dei \"Titres de la maison ducale de Bourbon, tome premier\", inerenti a rapporti col re Filippo II Augusto, la contessa di Champagne, Bianca ed i monaci di Souvigny.\nGuido mor\u00ec il 18 gennaio del 1216 e la sua vedova, Matilde, fu affiancata, nel governo della signoria di Borbone dal figlio maschio primogenito, Arcimbaldo, che in due documenti (65A e 65B) dei \"Titres de la maison ducale de Bourbon, tome premier\", datati febbraio 1216, viene citato come signore di Borbone (\"sire di Bourbon\").\nMatrimonio e discendenza.\nGuido nel 1196 aveva sposato Matilde di Borbone, che, sia secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", che gli Etude sur la chronologie des sires de Bourbon, Xe-XIIIe siecles, era figlia dell'erede della Signoria di Borbone, Arcimbaldo di Borbone il Giovane e della moglie, Alice di Borgogna&lt;. Guido da Matilde ebbe cinque figli:"}
{"id": "1523012", "revid": "210951", "url": "https://it.wikipedia.org/wiki?curid=1523012", "title": "Nuova primavera", "text": ""}
{"id": "1523013", "revid": "339392", "url": "https://it.wikipedia.org/wiki?curid=1523013", "title": "New Spring", "text": ""}
{"id": "1523014", "revid": "834", "url": "https://it.wikipedia.org/wiki?curid=1523014", "title": "A Memory of Light", "text": ""}
{"id": "1523021", "revid": "167080", "url": "https://it.wikipedia.org/wiki?curid=1523021", "title": "Renovatio carolina", "text": ""}
{"id": "1523023", "revid": "31886", "url": "https://it.wikipedia.org/wiki?curid=1523023", "title": "Sindrome di Richter", "text": " \nPer sindrome di Richter in campo medico si intende un linfoma a grandi cellule, costituisce una complicanza che nasce in persone affette da leucemia linfatica cronica, che viene evidenziata per la comparsa improvvisa dei sintomi. \nIl linfoma \u00e8 spesso di tipo B, raramente di tipo T.\nEpidemiologia.\nComprende una piccola percentuale delle persone affetta dalla leucemia.\nSintomatologia.\nI sintomi e i segni clinici che si riscontrano sono febbre, sudorazione, calo ponderale, linfoadenopatia, epatosplenomegalia. \nTerapie.\nla terapia \u00e8 su base di chemioterapia, anche se la risposta positiva \u00e8 rara.\nPrognosi.\nLa prognosi \u00e8 nefasta: la sopravvivenza media, nonostante il trattamento, non supera gli otto mesi."}
{"id": "1523024", "revid": "1354421", "url": "https://it.wikipedia.org/wiki?curid=1523024", "title": "I turbamenti del giovane T\u00f6rless", "text": "I turbamenti del giovane T\u00f6rless (\"Die Verwirrungen des Z\u00f6glings T\u00f6rle\u00df\") \u00e8 l'esordio letterario dello scrittore austriaco Robert Musil, pubblicato per la prima volta nel 1906: si tratta di un romanzo di formazione, che racconta la storia di un giovane cadetto militare disorientato, alla ricerca di valori morali sicuri all'interno del sistema sociale in cui si trova a vivere ed il significato che questi assumono per lui.\nNel 1966 il regista Volker Schl\u00f6ndorff ha trasposto la storia in un film in cui il giovane T\u00f6rless \u00e8 interpretato da Mathieu Carri\u00e8re.\nTrama.\nL'opera racconta le esperienze di T\u00f6rless, proveniente da un'ottima famiglia dell'impero austro-ungarico; ci\u00f2 gli permette di studiare in un rigido ed esclusivo collegio militare, dove si trova a vivere con i suoi amici esperienze sia eterosessuali che omosessuali, nonch\u00e9 compiere atti di forza e brutalit\u00e0 virile (con atteggiamenti anche di pesante bullismo) nei confronti di un altro giovane, un ragazzo loro compagno di studi di nome Basini. Questi subisce sevizie varie e viene ricattato per un furto commesso, di cui i commilitoni Beineberg e Reiting sono venuti a conoscenza; se fosse arrivato alle orecchie dei superiori ci\u00f2 l'avrebbe portato alla sicura immediata espulsione dal collegio. Invece di andare a denunciarlo all'autorit\u00e0 degli adulti scelgono di farsi giustizia da s\u00e9; le torture si fanno cos\u00ec via via che passa il tempo sempre pi\u00f9 spietate fino a sfiorar il sadismo.\nGli abusi, da psicologici che erano all'inizio, si fanno un po' alla volta fisici e finanche ferocemente sessuali (seppur mai esplicitamente descritti, ma sempre solo allusi). Basini masochisticamente sembra voler continuare a sopportare tutto in silenzio anche quando, dopo essere stato privato d'ogni dignit\u00e0, si \u00e8 screditato di fronte all'intera classe. Comincia cos\u00ec ad essere periodicamente violentato; si rivela sempre pi\u00f9 un omosessuale esplicito, in un qualche modo addirittura complice lui stesso degli abusi subiti, come quando pare provare piacere davanti alle aggressioni sessuali ripetute di Beineberg e ai \"giochini\" di Reiting. I due aggressori compensano l'attrazione fisica che provano per Basini degradandolo moralmente.\nIl giovane T\u00f6rless sembra esprimere inizialmente il giudizio pi\u00f9 duro nei confronti dell'effeminato, privo di forza di volont\u00e0 e vizioso, Basini (si sente difatti interiormente attratto ma anche respinto da lui); ci\u00f2 lo porta presto ad unirsi ai due persecutori: egli osserva i fatti quasi fosse uno scienziato alle prese con un esperimento che tenta di comprendere, cercando di capire dentro di s\u00e9 la differenza sussistente tra il suo esteriore \"io razionale\" che vuole giudicare con impassibilit\u00e0 e la parte pi\u00f9 oscura e nascosta della sua anima, quella che intimamente partecipa allo stupro. Ma questo crescente disgusto provato dal ragazzo di fronte alla passivit\u00e0 fisica e morale di Basini lo rende infine incapace di proseguire oltre in questo gioco tra schiavo e carnefici: quando il tormento diviene per lui insopportabile arriva a consigliare segretamente a Basini di andare presto a costituirsi dal preside, uscendo cos\u00ec dalla situazione di vicolo cieco in cui s'\u00e8 cacciato.\nT\u00f6rless ad un certo punto capisce che non vuole pi\u00f9 farsi complice di tali atti e giunge ad accusare gli altri due aguzzini di comportarsi inutilmente in modo brutale. Reiting e Beineberg allora se la prendono a male per gli insulti pubblici ricevuti da parte di T\u00f6rless davanti al loro capro espiatorio e decidono cos\u00ec per vendetta di rivelare a tutti il furto commesso, per coprire dei debiti contratti, da Basini; lo denunciano all'intera compagnia e lasciano poi che i compagni di classe facciano il resto. T\u00f6rless \u00e8 sempre pi\u00f9 contrariato ed infine Basini preferisce andare a costituirsi dal direttore piuttosto che subire ulteriori umiliazioni: ottiene in tal modo l'espulsione dalla scuola. In conclusione i suoi persecutori Reiting e Beineberg vengono percepiti come degli eroi il cui solo intento era quello di redimere il \u201cpeccatore\u201d. T\u00f6rless, dopo aver fatto uno strano discorso \"filosofico\" davanti alle autorit\u00e0 scolastiche riunite per dibattere sull'accaduto (si mette a discettar del divario che esiste tra razionale ed irrazionale), viene richiamato dai responsabili dell'istituto i quali decidono che quel ragazzo \u00e8 troppo intellettualmente raffinato e giungono a suggerire alla famiglia che sia istruito privatamente. T\u00f6rless cos\u00ec abbandona la scuola quasi in una fuga precipitosa.\nIl significato dell'opera.\nUn esame pi\u00f9 accurato deriva dalla traduzione del titolo: \"Die Verwirrungen des Z\u00f6glings T\u00f6rle\u00df\", che non pu\u00f2 essere limitato a \u201cIl giovane T\u00f6rless\u201d comune ad alcune traduzioni italiane; ci\u00f2 sminuirebbe l'importanza di focalizzarsi sull'intimo dei sentimenti ben descritti da Musil. \"Turbamento\": tale parola \u00e8 una chiave dell'intero libro che contiene in s\u00e9 una filosofia densa di richiami, da Jean-Jacques Rousseau ad Immanuel Kant ed Arthur Schopenhauer.\nIn Italia l'opera \u00e8 anche conosciuta col titolo \"I turbamenti del giovane T\u00f6rless\", mentre in realt\u00e0 la traduzione migliore del titolo sarebbe \"I turbamenti dell'allievo T\u00f6rless\". Quest'ultima infatti renderebbe pi\u00f9 chiaro un aspetto sicuramente non tralasciato da Musil, cio\u00e8 il fatto che il giovane sia allievo della sua stessa vita: ovvero, il tema della crescita con le conseguenti esperienze emotive che essa comporta (dalla nostalgia dei genitori al vuoto interiore, l'esperienza col principe, la conclusione di tale rapporto di amicizia, per poi colmare il vuoto con degli amici pi\u00f9 \u201cirrequieti\u201d essendone in un certo qual modo anche affascinato, fino alla fuga finale come simbolo di piena presa di coscienza).\nIl romanzo, forse in modo un po' riduttivo, potrebbe essere definito come la lotta di un adolescente per capire cosa \u00e8 bene e cosa \u00e8 male. Torless conosce il male e capisce come evitarlo. Infatti, dopo essere stato ammaliato dagli istinti animali e primordiali insiti in ogni uomo, riconosce che diventare un vero uomo significa proprio saper convivere con tali istinti tenendoli a freno.\nIl personaggio, va pure detto, \u00e8 allievo di una accademia militare. La scelta di una accademia di tipo militare potrebbe anche non essere casuale, ma richiamare invece alla mente una atmosfera prebellica, simile a quella percepita da Musil: \u201cturbata\u201d, o, per usare le parole di Freud, \u201c\"unheimlich\"\u201d (perturbante). Tale ambientazione, chiusa al suo interno \u00e8 ottima per una buona riflessione. Si noti infatti come l'hic et nunc che costituiscono la causa stessa dell'infelicit\u00e0 umana narrata nel racconto arrivano ad una svolta quando il giovane lascia l'istituto, quasi come simbolo di maturazione. Il concetto dell'ottuso accademismo dell'epoca \u00e8 ripreso dall'enorme razionalismo adottato dal personaggio, incapace di accettare argomenti astratti come la religione (motivo questo che lo porta ad un diverbio acceso con l'amico principe), oppure l'incapacit\u00e0 di comprendere i numeri immaginari.\nAltre considerazioni.\nI \"turbamenti\" sono percepiti sia dall'autore che dal personaggio. Prendiamo come esempio la scelta dei nomi: il cognome \"T\u00f6rless\" viene etimologicamente interpretato come \"senza porta\", ossia chiuso e riservato, blindato (senza porta ma murato) fino all'eccesso, tale da non permettere a nessuno, genitori inclusi, lettore escluso, di forzare il suo essere introverso. In questo un merito speciale va sicuramente all'abilit\u00e0 descrittiva di Musil, che evita a tale fine di esplicitare il nome di battesimo.\nPer quanto riguarda Basini, la scelta di un cognome italiano per il cadetto pi\u00f9 \u201cdebole\u201d, tormentato e seviziato, lascia intendere una presunta inferiorit\u00e0 di alcuni popoli da soggiogare e da dominare. Quest'affermazione \u00e8 comunque non confermata dall'obiettiva valutazione dell'epoca in questione. Infatti gli Italiani d'Austria-Ungheria non erano una minoranza soggiogata; erano pienamente partecipi dell'amministrazione e della cultura mitteleuropea. L'esercito asburgico aveva molti generali di lingua italiana, ed all'armistizio di Villa Giusti l'impero fu rappresentato anche dal Tenente Ruggera, di lingua italiana."}
{"id": "1523027", "revid": "287204", "url": "https://it.wikipedia.org/wiki?curid=1523027", "title": "MS (sigarette)", "text": "MS \u00e8 un marchio di sigarette prodotte a partire dal 1969 su idea dei Monopoli di Stato.\nIl nome \u00e8 un acronimo e significa Messis Summa (il migliore raccolto, in latino), oltre che a richiamare gli allora monopoli.\nSono state a lungo le sigarette pi\u00f9 fumate in Italia, in particolare nel periodo dagli anni 70 agli anni 2000. Ancora oggi sono tra le marche di sigarette pi\u00f9 popolari in Italia vista l'elevata percentuale di abitanti sopra i 50 anni e un gusto simile alle sigarette di un tempo.\nLe MS erano prodotte da E.T.I. ente controllato dai Monopoli di Stato, poi privatizzato e acquistato dalla BAT Italia (British American Tobacco).\nStoria.\nL'idea di lanciare il marchio MS, da parte dei Monopoli di Stato, venne sul finire degli anni 60, esattamente nel 1969, dal momento che il mercato delle sigarette nazionali veniva sempre pi\u00f9 insidiato dalla concorrenza estera, americana in primis. Serviva una sigaretta dal sapore moderno e di nuova concezione che superasse l'immagine antiquata delle vecchie e tradizionali sigarette nazionali senza filtro per ridare lustro al mercato nazionale dei tabacchi. In breve tempo MS divent\u00f2 la sigaretta leader del mercato italiano.\nSponsorizzazioni.\nMS \u00e8 stato anche sponsor dell'Aprilia nel Motomondiale, partnership conclusasi a fine 2005 a causa delle sempre pi\u00f9 restrittive leggi anti-tabacco. Tra i piloti sponsorizzati MS si possono citare Marco Melandri, Poggiali, Harada, Locatelli, Battaini, De Angelis, Laconi, McWilliams e (attraverso il brand Sax) Edwards e Haga.\nIn tempi pi\u00f9 lontani, MS \u00e8 stato lo sponsor principale della scuderia Osella Corse, quando esord\u00ec nel 1980 in Formula 1 con Eddie Cheever al volante.\nLe varianti in commercio.\nSono molte le varianti di MS reperibili in Italia a seconda del sapore e dell'aroma; le MS, prodotte a Lecce fino al 1 gennaio 2011, poi delocalizzate in Romania, vengono anche esportate in gran parte dei paesi europei, come l'Austria e la Spagna. \nLe varianti di MS disponibili sono pi\u00f9 di trenta, tra cui:"}
{"id": "1523030", "revid": "37401", "url": "https://it.wikipedia.org/wiki?curid=1523030", "title": "Publio Muzio Scevola", "text": ""}
{"id": "1523034", "revid": "111892", "url": "https://it.wikipedia.org/wiki?curid=1523034", "title": "Publio Mucio Scevola (console 133 a.C.)", "text": ""}
{"id": "1523035", "revid": "697352", "url": "https://it.wikipedia.org/wiki?curid=1523035", "title": "Matilde I di Borbone", "text": "Origine.\nMatilde, sia secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", che gli Etude sur la chronologie des sires de Bourbon, Xe-XIIIe siecles, era figlia dell'erede della Signoria di Borbone, Arcimbaldo di Borbone il Giovane e della moglie, Alice di Borgogna&lt;, che, secondo il \"Gaufredi Prioris Vosiensis, Pars Altera Chronici Lemovicensis XXI\", era figlia del duca di Borgogna, Oddone II, e della moglie Maria di Blois, che, rimasta vedova, in seconde nozze, spos\u00f2 Oddone di D\u00e9ols.&lt;br&gt;Arcimbaldo di Borbone il Giovane, secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", era l'unico figlio maschio del Signore di Borbone, Arcimbaldo VII e della moglie, Agnese di Savoia, figlia di Umberto II, il sesto Conte di Savoia e Conte d'Aosta e Moriana e marchese d'Italia.\nBiografia.\nMatilde, ancora bambina, rimase orfana del padre, Arcimbaldo; il \"Chronicon Cluniacense\" riporta la morte di Arcimbaldo (\"Archimbaudus VII, filius sequentis Archimbaudi\") nel 1169 (MCLXIX).\nSuo nonno, Arcimbaldo VII mor\u00ec nel 1171; anche il \"Chronicon Cluniacense\" riporta la morte di Arcimbaldo VII (\"Archimbaudus VI, filius Aymonis\") nel 1171 (MCLXXI). Essendogli premorto il suo unico figlio maschio, Arcimbaldo, nella signoria, gli succedette la nipote, Matilde la figlia di Arcimbaldo, sotto tutela della madre, Alice di Borgogna, e della nonna, Agnese di Savoia, come riportano gli \"Etude sur la chronologie des sires de Bourbon, Xe-XIIIe siecles\".\nMatilde prima del 1183, spos\u00f2 Gaucher IV di M\u00e2con, il signore di Salins.&lt;br&gt;Nel documento n\u00b0 4337 del \"Recueil des chartes de l'abbaye de Cluny. Tome 5\", Gaucher si cita come signore di Borbone (\"Dominum Gaucherium de Borbonio, dominamque Matildem uxorem meam\"), Lo stesso documento si trova anche nelle \"Preiuves de l'Histoire g\u00e9n\u00e9alogique des sires de Salins au comt\u00e9 de Bourgogne\".\nMatilde e Gaucher, che aveva preso parte alla terza crociata (1189-1191), non riuscirono ad aver un buon rapporto matrimoniale: Matilde non era irreprensibile, tanto da essere scomunicata dal vescovo di Bourges, mentre Gaucher maltrattava la moglie sino metterla in una cella, tanto che Matilde temette per la sua vita; nell'aprile 1195, da papa Celestino III, fu nominata una commissione di inchiesta per indagare la situazione matrimoniale di Matilde e Gaucher, come da documento n\u00b0 26 dei \"Titres de la maison ducale de Bourbon\"; il risultato dell'indagine, verso la fine del 1195, prendendo atto dell'avvenuta separazione, pronunci\u00f2 una sentenza di divorzio, causa parentela (\"pour cause de parent\u00e9\").&lt;br&gt;Matilde e Gaucher furono costretti a separarsi, causa consanguineit\u00e0, da una Bolla pontificia di papa Celestino III.\nMatilde, anche per proteggersi da l'ex marito, nel mese di giugno del 1196, spos\u00f2 uno dei migliori generali del re di Francia (Filippo II Augusto), Guido II, signore di Dampierre; all'atto del matrimonio, Guido e Matilde (\"Guido de Donopetro tunc dominus de Borbonio et Mahaut uxor mea\") confermarono i privilegi alla citt\u00e0 di Souvigny che erano stati concessi dal padre e dai nonni (\"Archinbaudi de Borbonio et Agnetis uxoris sue et Archinbaudi eorundem filii\"), come da documento n\u00b0 27A, datato 1196, dei \"Titres de la maison ducale de Bourbon, tome premier\".\nNel 1202, Filippo II Augusto, per la fedelt\u00e0 di Guido II, concesse ai signori di Borbone il feudo di Montlu\u00e7on.\nNel 1210, suo marito, Guido, ricevette dal re Filippo II l'incarico di fare guerra al Conte d'Alvernia, Guido II, che, in tre anni, riusc\u00ec a conquistare ed una parte fu annessa alla signoria di Borbone.\nSuo marito, Guido, fu ancora attivo nella signoria di Borbone negli anni seguenti: infatti viene citato in sei documenti (59B, 59C, 59D, 59F, 60 e 61A) dei \"Titres de la maison ducale de Bourbon, tome premier\", inerenti a rapporti col re Filippo II Augusto, la contessa di Champagne, Bianca ed i monaci di Souvigny.\nNel gennaio del 1216, Matilde rimase vedova e fu affiancata, nel governo della signoria dal figlio maschio primogenito, Arcimbaldo, che in due documenti (65A e 65B) dei \"Titres de la maison ducale de Bourbon, tome premier\", datati febbraio 1216, viene citato come signore di Borbone (\"sire di Bourbon\").\nMatilde mor\u00ec il 18 giugno 1228, a Montlaux.\nFigli.\nAl primo marito Gaucher IV di M\u00e2con, Matilde diede una sola figlia:\nAl secondo marito, Guy II di Dampierre, Matilde diede cinque figli:"}
{"id": "1523036", "revid": "2074498", "url": "https://it.wikipedia.org/wiki?curid=1523036", "title": "Guglielmo di Svezia", "text": "Biografia.\nGuglielmo fu il secondogenito di re Gustavo V di Svezia (1858-1950) e della sua consorte Vittoria di Baden (1862-1930), al momento della sua nascita principi ereditari di Svezia e Norvegia. I suoi nonni paterni furono re Oscar II di Svezia (1829-1907) e la regina Sofia di Nassau (1836-1913); quelli materni il granduca Federico I di Baden (1826-1907) e la granduchessa Luisa di Prussia (1838-1923).\nDurante la sua giovinezza Guglielmo ricevette un'educazione di tipo militare all'interno dell'armata svedese. Eredit\u00f2 dal padre la passione per i viaggi e partecip\u00f2 a numerose spedizioni scientifiche, etnografiche e archeologiche. Visit\u00f2 il Siam, l'Africa e l'America centrale. Collabor\u00f2 alla realizzazione di numerosi documentari naturalistici e scrisse numerose novelle e poemi in relazione ai suoi viaggi.\nIl 3 maggio 1908, a San Pietroburgo, spos\u00f2 la granduchessa Marija Pavlovna (1890-1958), figlia del granduca Pavel Aleksandrovi\u010d Romanov e della granduchessa Alessandra Giorgievna, nata principessa di Grecia.\nDal loro matrimonio, che venne poi annullato dalla Chiesa ortodossa nel 1914, nacque un figlio:\nPochi mesi dopo l'annullamento del suo matrimonio Guglielmo inizi\u00f2 una relazione, durata per quasi quarant'anni anni, con Jeanne Leocadie Tramcourt, una ballerina francese. Jeanne mor\u00ec nel 1952 in un incidente automobilistico.\nIl principe visse gran parte della sua vita nel Palazzo di Stenhammar, nella citt\u00e0 di Flen, dove mor\u00ec il 5 giugno 1965. Fu un apprezzato scrittore, conosciuto con il nome d'arte di Prins Wilhelm."}
{"id": "1523037", "revid": "37401", "url": "https://it.wikipedia.org/wiki?curid=1523037", "title": "Publio Mucio Scevola", "text": ""}
{"id": "1523045", "revid": "502284", "url": "https://it.wikipedia.org/wiki?curid=1523045", "title": "Diagramma commutativo", "text": "In matematica, un diagramma commutativo \u00e8 un diagramma comprendente vari oggetti e morfismi tra essi tale che, per ogni coppia di oggetti, ogni percorso che li collega produce la stessa applicazione finale (in termini di composizione di funzioni). I diagrammi commutativi giocano in teoria delle categorie il ruolo che hanno le equazioni in algebra.\nEsempio.\nPrendendo la definizione di prodotto tensoriale di due spazi vettoriali sintetizzata nell'immagine\nsi ha per definizione di formula_1 che formula_2, cio\u00e8 componendo l'applicazione formula_3 dopo formula_4 otteniamo esattamente formula_5: per questo motivo tale diagramma \u00e8 commutativo.\nUn esempio che coinvolge pi\u00f9 di tre oggetti, sempre riguardante il prodotto tensoriale, \u00e8 il seguente:\nQuesto diagramma \u00e8 commutativo poich\u00e9 formula_6 e formula_7 (da cui abbiamo anche formula_8).\nOvviamente tale propriet\u00e0 deve valere per ogni possibile \"percorso\" contenuto nel diagramma: se per esempio ogni funzione nel diagramma sopra ammettesse un'inversa, allora affinch\u00e9 tale diagramma fosse stato commutativo sarebbe dovuto valere anche formula_9, formula_10 e cos\u00ec via."}
{"id": "1523047", "revid": "599013", "url": "https://it.wikipedia.org/wiki?curid=1523047", "title": "Doriano Pozzato", "text": "Carriera.\nPozzato inizi\u00f2 la sua carriera nel Sant'Angelo Lodigiano in Serie D all'et\u00e0 di 18 anni. Con lui in squadra ci sono due giovani che in seguito sarebbero diventati pi\u00f9 famosi: Luigi Danova e Renzo Garlaschelli.\nDopo solo un anno al Sant'Angelo Lodigiano venne acquistato dal che prefer\u00ec per\u00f2 darlo in prestito al Seregno per poi riprenderlo la stagione successiva.\nPer cinque stagioni \u00e8 stato un giocatore importante della squadra, risultando determinante per la risalita del Como in Serie A. Dopo la stagione 1975-1976 pass\u00f2 al Bologna, e dopo una stagione la societ\u00e0 rossoblu lo cedette al in Serie B e da l\u00ec il ritorno al Como in Serie C1.\nMa nella squadra lariana torn\u00f2 ai livelli di rendimento di inizio carriera e da l\u00ec ripart\u00ec per una nuova scalata verso la massima serie che ebbe il suo compimento al termine del campionato 1979-1980.\nRimase a Como anche per il campionato 1980-1981 in massima serie e concluse la sua carriera nelle serie maggiori nel in Serie B nel 1981-1982.\nGioc\u00f2 due stagioni a Seregno e disput\u00f2 a Ravenna, contribuendo alla promozione dall'Interregionale alla Serie C2, la stagione 1984-85."}
{"id": "1523049", "revid": "26601", "url": "https://it.wikipedia.org/wiki?curid=1523049", "title": "Eccellenza Regionale", "text": ""}
{"id": "1523052", "revid": "28026", "url": "https://it.wikipedia.org/wiki?curid=1523052", "title": "Patata americana", "text": ""}
{"id": "1523055", "revid": "110157", "url": "https://it.wikipedia.org/wiki?curid=1523055", "title": "Quinto Mucio Scevola (pretore 215 a.C.)", "text": "Biografia.\nCarriera politica.\nEletto pretore nel 215 a.C., divenne poi governatore della Sardegna. Tale carica venne riconfermata in un primo tempo per quattro anni, quindi per un altro anno. Muzio, giunto in Sardegna, si ammal\u00f2 probabilmente di malaria dalla descrizione che ne fece Tito Livio. E quando si venne a sapere della sua malattia a Roma, gli vennero inviati dei rinforzi (pari a 5.000 fanti e 400 cavalieri), posti sotto il comando di Tito Manlio Torquato. Nel 214 a.C. gli venne prorogato il comando in Sardegna come propretore, cos\u00ec pure nel 213 a.C. e nel 212 a.C..\nSappiamo da Tito Livio che nel 209 a.C., una volta morto Muzio Scevola, fu nominato al suo posto come addetto ai sacri riti, Gaio Letorio.\nDiscendenza.\nPublio Mucio Scevola e Quinto Mucio Scevola, entrambi divenuti consoli rispettivamente nel 175 a.C. e nel 174 a.C., furono con molta probabilit\u00e0 suoi figli. Per questa ragione Publio Licinio Crasso Muciano e Publio Mucio Scevola, entrambi divenuti \"pontifex maximus\", potrebbero essere suoi nipoti da parte di Publio, mentre Quinto Mucio Scevola Augure da parte di Quinto."}
{"id": "1523060", "revid": "116576663", "url": "https://it.wikipedia.org/wiki?curid=1523060", "title": "Hon (Libia)", "text": "Hon, (meno correttamente Hun e Houn) , \u00e8 una citt\u00e0 della Libia centrale, nella regione del Fezzan, capoluogo del distretto di Giofra.\nGeografia.\nLa citt\u00e0 si trova al centro di una oasi, circa a meta strada tra Sebha e Sirte sulla costa mediterranea. La citt\u00e0 moderna risale a circa 150 anni fa. Il nome originale della citt\u00e0 era \"Miskan\", che si trova a 4 km a sud-est della citt\u00e0 moderna, e risale a circa 500 anni fa. \nGli insediamenti abitati pi\u00f9 vicino sono i paesi di Ueddan e Socna che sono rispettivamente 20 km a est e 15 km a ovest. Nel paese di Ueddan vi \u00e8 un ksar in rovina e un paio di moschee. Tutte queste tre citt\u00e0 sono caratterizzate da abbondanza di sorgenti d'acqua e palme.\nIl paesaggio intorno Hon consiste principalmente di montagne di basalto nero.\nA Hon si trova la Base aerea di Al Jufra.\nStoria.\nDurante il periodo di occupazione italiana della Libia, nel 1930 operava la 12\u00aa Squadriglia della Regia Aeronautica e fu costituito (1934) il Governatorato Generale della Libia formato dalla Tripolitania e dalla Cirenaica che successivamente (1939) fu annesso al Regno d'Italia. La parte a sud (Fezzan) non faceva parte del Regno d'Italia, ma formava un territorio detto \"Territorio del Sahara Libico o Territorio Militare del Sud\" che aveva in Hun il suo capoluogo, nonch\u00e9 sede di un comando militare del Regio Esercito che aveva il compito di governare la regione.\nAl 10 giugno 1940 era sede dell'Aviazione Sahariana della Regia Aeronautica (tra cui la 26\u00aa Squadriglia che vi operava nel luglio 1942).\nHON HON 106"}
{"id": "1523061", "revid": "339392", "url": "https://it.wikipedia.org/wiki?curid=1523061", "title": "Houn", "text": ""}
{"id": "1523075", "revid": "1305772", "url": "https://it.wikipedia.org/wiki?curid=1523075", "title": "You Are Not Alone", "text": "You Are Not Alone \u00e8 una canzone del cantante statunitense Michael Jackson scritta da R. Kelly e pubblicata dalla Sony Music il 15 Agosto 1995 come secondo singolo estratto dall'album \"\". \nLa maggioranza della critica nei confronti della canzone \u00e8 stata positiva, infatti ricevette diverse nomination tra le quali due ai Grammy e agli American Music Awards. Il video musicale, con Jackson e la sua allora moglie, Lisa Marie Presley, fece scalpore per le sue scene di semi-nudit\u00e0.\nDal lato commerciale, la canzone ha avuto un significativo successo. Detiene, infatti, il primato nel \"Guinness dei primati\" come la prima canzone in quasi 35 anni di storia della \"Billboard Hot 100\" ad aver esordito direttamente in prima posizione. Successivamente fu certificata Disco di platino dalla RIAA. La canzone ebbe molto successo anche in tutti gli altri principali mercati musicali del mondo. \nNel 2006 \u00e8 stata ripubblicata nella raccolta ', rientrando anche in alcune classifiche, mentre nel 2011 \u00e8 stata inserita una nuova versione remixata della canzone nell'album \"Immortal\", colonna sonora del ' del Cirque du Soleil.\nDescrizione.\nLa canzone \u00e8 una ballata di genere R&amp;B sull'amore e sull'isolamento, scritta da R. Kelly in risposta alla perdita di persone a lui molto care. Jackson aveva contattato R. Kelly per vedere se questi aveva materiale a disposizione e quest'ultimo gli invi\u00f2 alcune demo, tra le quali vi era \"You Are Not Alone\" (nella demo Kelly cantava la canzone emulando Jackson), la quale piacque molto a Jackson che decise cos\u00ec di produrla assieme a Kelly. \nKelly era felice ed entusiasta di lavorare con il suo idolo ed ebbe a dichiarare:\nJackson ha spiegato che la canzone gli \u00e8 piaciuta subito, ma l'ha ascoltata due volte prima di prendere la decisione finale. Anche se la canzone \u00e8 stata scritta da Kelly, Jackson riteneva che la produzione sarebbe dovuta essere uno sforzo collaborativo tra i due musicisti. Il nastro inviato a lui non aveva n\u00e9 armonia n\u00e9 modulazioni, per questo motivo Jackson miglior\u00f2 la canzone aggiungendo un coro nella parte finale e conferendo alla canzone finale un senso del climax. I due trascorsero l'ultima settimana di novembre del 1994 in studio lavorando sulla canzone.\nAccusa di plagio.\nNel 2007 un tribunale di Bruxelles ha stabilito che la canzone \u00e8 un plagio di una canzone belga intitolata \"If We Can Start All Over\", composta dai fratelli Danny e Eddy Van Passel. La querela era in corso da oltre dieci anni. Si \u00e8 conclusa decidendo che, solo nel paese, gli incassi del brano devono andare ai fratelli Van Passel. La sentenza non ha effetto fuori dal Belgio.\nQuesto caso \u00e8 diverso rispetto a quello del brano \"Will You Be There\", quando Jackson venne accusato dal cantante italiano Al Bano Carrisi di aver plagiato la sua \"I cigni di Balaka\", in quanto \"You Are Not Alone\" \u00e8 stata scritta e composta solo da R. Kelly (Michael Jackson l'ha solo interpretata e prodotta), e pertanto Jackson era all'oscuro del plagio.\nAccoglienza.\nJames Hunter di \"Rolling Stone\" not\u00f2 come \u00abl'eccellente singolo \"Scream\" o la ballata R&amp;B \"You Are Not Alone\" cercano di collegare le vicende infami recenti riguardanti Jackson con concetti come ingiustizia o isolamento\u00bb. John Pareless del \"New York Times\" disse che \"You Are Not Alone\" era l'unica canzone d'amore convenzionale in \"\", confrontandola con la canzone \"Hero\" di Mariah Carey. Fred Shuster del \"Daily News of Los Angeles\" ha dichiarato che la canzone \u00ab\u00e8 la migliore dell'album\u00bb. Al contrario Steve Holsey, pur dando all'album una valutazione positiva, ha descritto la canzone come \u00abla peggiore dell'album\u00bb, definendo il testo \u00abbanale\u00bb e sotto gli standard di Jackson. \nIn tempi pi\u00f9 recenti Stephen Thomas Erlewine di Allmusic ha espresso l'opinione che \"You Are Not Alone\" era tra le migliori canzoni che Jackson avesse pubblicato, giudicando la canzone \u00abseducente\u00bb. Il critico R&amp;B Nelson George ha definito invece la canzone come \u00abamorevole\u00bb. Lo scrittore, giornalista e biografo di Jackson, J. Randy Taraborrelli ha dichiarato che la canzone \u00abrimane una delle canzoni migliori di Michael ... Durante l'ascolto di \"You Are Not Alone\", ci si chiede quante volte Michael ha cercato di dire a se stesso, durante i suoi momenti pi\u00f9 disperati e angoscianti, che era aiutato nella sua vita, da una grande potenza, o dagli amici e famiglia, se effettivamente ci ha creduto o meno\u00bb.\n\"You Are Not Alone\" ha ricevuto una nomination agli American Music Awards e una nomination ai Grammy Awards contemporaneamente per la \"Migliore performance vocale\".\nVideo musicale.\nIl videoclip del brano \u00e8 stato diretto da Wayne Isham e inizia con dei paparazzi che scattano foto a Jackson. Il resto del video \u00e8 ambientato principalmente in due luoghi: un tempio dove Jackson appare in una scena di semi-nudo assieme all'allora consorte, Lisa Marie Presley (tale scena \u00e8 ispirata al dipinto \"Daybreak\" di Maxfield Parrish) e un teatro vuoto (il Pantages Theatre di Hollywood, Los Angeles) dove Jackson canta gran parte della canzone. Jackson appare da solo in altri luoghi come deserti e cime di montagne. \u00c8 il secondo video in cui Jackson appare coi capelli corti e lisci, dopo \"Childhood\". La versione estesa, presente solo nella VHS e nel DVD \"HIStory on Film, Volume II\", \u00e8 nota per alcune scene aggiuntive dove Jackson appare come un angelo con tanto di ali bianche, incluse alcune scene ambientate in un piccolo lago sotto ad una cascata, in cui il cantante appare nudo con le parti intime coperte dall'acqua.\nIn una scena in seguito censurata del video, mostrata inizialmente da alcune televisioni dell'epoca, era possibile intravedere alcune parti intime del cantante sotto al drappo bianco che avrebbe dovuto nasconderle, ma poco dopo venne sostituita con una nuova versione dove vennero usati degli effetti speciali per coprire tali parti intime.\nMalgrado diede alla canzone una recensione positiva, il biografo Taraborelli disse del video \u00abl'unico problema di \"You Are Not Alone\" \u00e8 il bizzarro video, nel quale Michael e Lisa Marie salterellano seminudi contro un etereo sfondo... La semi-nudit\u00e0 non aveva senso ed era un po' sconcertante; si avvertiva il desiderio che si rivestissero\u00bb. Successivamente la Presley espresse dei rimpianti per essere apparsa seminuda nel video, ammettendo per\u00f2 \u00abEra fantastico essere in un video di Michael Jackson\u00bb.\nSuccesso commerciale.\n\"You Are Not Alone\" rimane uno dei singoli di maggiore successo di Michael Jackson in termini di vendite. Esso appare nel Guinness dei primati come la prima canzone di sempre ad esordire alla prima posizione sulla Billboard Hot 100. Le vendite negli Stati Uniti superarono il milione di copie in pochi mesi, pertanto il singolo venne certificato platino dalla RIAA nel 1995. Il singolo infranse il record detenuto dal precedente singolo di Michael e Janet Jackson, \"Scream/Childhood\", il quale fu il primo singolo a debuttare direttamente alla posizione numero 5.\nEsso ha raggiunto la posizione uno nel Regno Unito dopo un esordio alla posizione 3 nella prima settimana. La canzone ha raggiunto la posizione 1 in Vallonia, Francia, Nuova Zelanda, Spagna e Svizzera.\nCover.\nCover dei finalisti di X Factor UK 2009.\nI finalisti della sesta edizione di The X Factor (Regno Unito) hanno pubblicato una cover della canzone in aiuto al Great Ormond Street Hospital. I finalisti hanno pubblicizzato la canzone dal vivo durante la puntata del 15 novembre; il singolo era disponibile per il download digitale lo stesso giorno e una versione in supporto il giorno dopo. La pubblicazione della canzone segue un fatto avvenuto lo scorso anno, quando i finalisti hanno pubblicato una cover di \"Hero\" di Mariah Carey in aiuto del Help of Heroes ed hanno ricavato oltre 1 milione di sterline."}
{"id": "1523079", "revid": "125389405", "url": "https://it.wikipedia.org/wiki?curid=1523079", "title": "Rodomonte", "text": "Rodomonte (o Rodamonte) \u00e8 un personaggio dell\"Orlando innamorato\" di Matteo Maria Boiardo e successivamente dell\"Orlando furioso\" di Ludovico Ariosto.\nRodomonte \u00e8 il re di Sarza, figlio di Ulieno re d'Algeri di cui ha preso il posto.\nIl personaggio.\nRodomonte viene introdotto, insieme alla corte d'Africa, nel secondo libro dell\"'Orlando innamorato\". Essendo saraceno \u00e8 alleato del re di Biserta Agramante e con lui invade la Francia di Carlo Magno. Innamorato della bella Doralice, figlia del re moro di Granada Stordilano, si rivela, nonostante la sua bravura in armi quasi senza pari e il suo coraggio, un amante inesperto (questo contrasto non \u00e8 nel poema un caso isolato, ma ricorrente, come per lo stesso Orlando). Per gelosia combatte prima con Ferra\u00f9 e in seguito anche con Mandricardo figlio di Agricane. Doralice finisce col preferire quest'ultimo lasciando Rodomonte senza il coraggio di alzare neppure la fronte. Egli inizia cos\u00ec a maledire le donne. A questo punto (canto XXVIII) l'Ariosto ci pone innanzi una divertente novella misogina, raccontata al re di Sarza da un oste. Essa riguarda il fatto che, secondo l'oste, l'infedelt\u00e0 \u00e8 un carattere intrinseco femminile (il poeta si scusa scherzosamente pi\u00f9 volte di questo fatto con le donne, anche nei \"Cinque Canti\", giustificandosi dicendo che sono parole dell'oste e lui la pensa in modo diverso).\nSuccessivamente Rodomonte volge le sue attenzioni alla casta Isabella, amata dall'ormai morto Zerbino. Per preservare la sua fedelt\u00e0 all'amante e raggiungerlo nella tomba, ella escogita un piano in modo da far s\u00ec che il pagano colposamente l'uccida, senza averne intenzione. Egli rimane tanto scosso dall'accaduto che (ricalcando un canto boiardesco) costruisce un sepolcro per lei e vi sta a guardia, fin quando Bradamante con la lancia magica di Argalia non lo sconfigge, costringendolo ad andarsene per un anno, un mese e un giorno e a liberare i suoi prigionieri avuti in queste giostre (tra cui Brandimarte e Oliviero).\nDopo il tempo prescritto il moro fa irruzione al matrimonio di Bradamante e Ruggiero per sfidare quest'ultimo a duello, ma viene da lui ucciso e la sua anima s'invola bestemmiando e fuggendo quindi \"\"alle squalide ripe d'Acheronte\" dell'Inferno. Cos\u00ec si chiude il \"Furioso\".\nDifferenze tra Rodomonte boiardesco e Rodomonte ariostesco.\nIl personaggio descritto da Boiardo incarna il valore, la superbia e il coraggio, tant'\u00e8 che anche tra i mori, ci dice il poeta, \"ognuno n'ha paura\". Ariosto lo connota invece pi\u00f9 negativamente, facendogli conservare le sopraccitate qualit\u00e0, ma portando il pagano ad essere un attaccabrighe e un violento, che non rifiuta mai una battaglia, per il solo gusto di combattere. Per questo basta leggere la parte dell'assalto moro alle porte di Parigi, dove il pagano si avventa anche su gente civile e inerme, senza distinzione di et\u00e0 o sesso, arrivando a non curarsi degli stessi mori in difficolt\u00e0.\nNon avendo rispetto per nessuno, anche fuggendo all'inferno bestemmia. Forse nessun altro verso mai ha potuto connaturarlo meglio che gli ultimi due versi del \"Furioso\"\nche quasi ricalcano la fine dell\"'Eneide\" virgiliana descriventi la morte di Turno nel duello con Enea (con la differenza che nell'esalare l'anima Turno non bestemmia ma emette un gemito atroce).\nInfluenza sulla lingua italiana.\nDal carattere del personaggio di Rodomonte derivano i termini italiani \"rodomontata\" e \"rodomonteria\", che stanno a significare \"millanteria\", \"fanfaronata\"\"."}
{"id": "1523082", "revid": "1305772", "url": "https://it.wikipedia.org/wiki?curid=1523082", "title": "Charles Stuart William Palmer", "text": "Palmer fu istruttore di j\u016bd\u014d, Presidente del Budokwai, Presidente dell'Associazione Britannica Judo (1961-1985), Presidente della Federazione Internazionale di Judo (1965-1979) e presidente dell'Associazione Olimpica Britannica (1983-1988). Palmer come judoka raggiunse il pi\u00f9 alto grado di cintura nera 10\u00ba dan.\nCharles Palmer si interess\u00f2 al judo a 14 anni alla Drayton Manor County School. Ader\u00ec all'Ealing Judo Club dichiarando l'et\u00e0 di 16 anni. Nel 1948, sotto l'insegnamento di Gunji Koizumi e Trevor Leggett del Budokwai, raggiunse la cintura nera primo dan.\nA diciotto anni prest\u00f2 il servizio militare nella \"Reale Polizia Militare\" insegnando judo. Nel frattempo ottenne licenze per combattere in tornei internazionali e raggiunse il secondo dan.\nNel 1951 Palmer si rec\u00f2 in Giappone per migliorare i suoi studi. Vi riusc\u00ec lavorando intanto come guardia di sicurezza all'ambasciata britannica di Tokyo e fu uno studente speciale (\"kenshusei\") al K\u014dd\u014dkan Judo Institute dove gli fu attribuito il 3\u00ba Dan nel 1953 e il 4\u00ba Dan nel 1955.\nAl ritorno in patria, Charles Palmer entr\u00f2 nella nazionale britannica e partecip\u00f2 al Campionato europeo di judo 1957. Fece lo stesso anche nel 1958 e nel 1959 e in questi casi fu anche capitano. In tutte e tre le edizioni la Gran Bretagna vinse la manifestazione.\nAl suo ritiro si dedic\u00f2 alla carriera di dirigente. Nel 1961 divenne presidente dell'Associazione Britannica Judo di cui rimase a capo 24 anni. Al congresso del 1965 della Federazione Internazionale di Judo, tenutosi a Rio de Janeiro, Charles Palmer ne fu eletto presidente succedendo a Risei Kan\u014d.\nConvinse il Comitato Olimpico Internazionale a dare regolarmente spazio al judo nel programma olimpico a partire da Monaco 1972. Nel 1973 fu insignito dell'Ordine dell'Impero Britannico. Nel 1975 fu membro fondatore dell'Assemblea Generale delle Federazioni Sportive Internazionali e ne fu presidente per dodici anni.\nNel 1983 Charles Palmer fu eletto presidente dell'Associazione Olimpica Britannica, a capo della quale si trov\u00f2 ad affrontare numerosi problemi politici, a cominciare da quello del boicottaggio occidentale alle Olimpiadi di Mosca 1980."}
{"id": "1523085", "revid": "767487", "url": "https://it.wikipedia.org/wiki?curid=1523085", "title": "Ian Ure", "text": ""}
{"id": "1523086", "revid": "92723", "url": "https://it.wikipedia.org/wiki?curid=1523086", "title": "Alexander Suvorov", "text": ""}
{"id": "1523089", "revid": "110242604", "url": "https://it.wikipedia.org/wiki?curid=1523089", "title": "Paul Durand-Ruel", "text": "Fu tra i pi\u00f9 fervidi sostenitori dei pittori impressionisti come Monet, Renoir, Pissarro, Moret e Sisley. Apr\u00ec una galleria d'arte a Parigi (16 rue Laffitte) e Londra.\nBiografia.\nIl padre, Jean Durand, e la madre, Marie Ruel, possedevano un negozio a Parigi, dove venivano esposti disegni tra cui quelli di Eug\u00e8ne Delacroix. Jean Durand si occupava della vendita. Il loro negozio divent\u00f2 rapidamente un punto di incontro per artisti e collezionisti, trasformandosi poi in una vera e propria galleria d'arte. Fu il primo a credere nelle opere degli impressionisti (fino ad allora ridicolizzate e screditate dall'arte accademica).\nDall'ottobre 2014 al febbraio 2015, il Museo del Lussemburgo (Parigi) gli ha dedicato la grande mostra \"Paul Durand-Ruel. Le pari de l'impressionnisme\"."}
{"id": "1523091", "revid": "599013", "url": "https://it.wikipedia.org/wiki?curid=1523091", "title": "Alex Forbes", "text": "Caratteristiche tecniche.\nGiocava nel ruolo di mediano laterale."}
{"id": "1523101", "revid": "599013", "url": "https://it.wikipedia.org/wiki?curid=1523101", "title": "James Jackson", "text": "Milit\u00f2 nelle file di Rangers, Newcastle United, Woolwich Arsenal, Leyton, West Ham United, Greenock Morton.\nCarriera.\nJackson nacque a Cambuslang, nel Lanarkshire, in Scozia, ma la sua famiglia emigr\u00f2 in Australia quando lui aveva solo due anni. Jackson crebbe in Australia, prima di tornare in Scozia nel 1893, all'et\u00e0 di 18 anni. Cominci\u00f2 a giocare nelle giovanili del Newton Thistle, prima di firmare per i Rangers nel 1894, rimanendo comunque una riserva.\nNell'agosto 1897 venne ceduto al Newcastle United, squadra inglese per cui Jackson gioc\u00f2 due anni, raggiungendo la promozione in First Division nel 1897-1898. Nel 1899 si trasfer\u00ec al Woolwich Arsenal. Fece il suo debutto il 2 settembre 1899 contro il Leicester Fosse; nelle successive sei stagioni fu membro titolare della squadra, ricoprendo alternativamente i ruoli di terzino sinistro e di mezzala sinistra. Nei sei anni ai \"Gunners\" arrivarono la storica promozione in First Division, e, per Jackson, la fascia di capitano nella stagione 1904-1905. In totale gioc\u00f2 204 partite per l'Arsenal, segnando una rete.\nJackson lasci\u00f2 l'Arsenal nel 1905 per assumere la carica di giocatore-allenatore al Leyton (squadra neopromossa in Southern League). Tuttavia rimase molto poco e nello stesso anno firm\u00f2 per il West Ham United, prima di tornare ai Rangers, suo vecchio club, nel 1906. Si ritir\u00f2 dal calcio giocato per intraprendere l'attivit\u00e0 di fabbro, pur tornando a giocare per un breve periodo (nel 1911) al Morton.\nDue dei figli di Jimmy Jackson diventarono calciatori; il pi\u00f9 grande, James, prese parte ad oltre 200 gare con la maglia del Liverpool, ricevendo in seguito l'Ordine e diventando prete; il pi\u00f9 giovane, Archie, vest\u00ec le divise di Sunderland e Tranmere Rovers."}
{"id": "1523102", "revid": "110157", "url": "https://it.wikipedia.org/wiki?curid=1523102", "title": "Museo civico di Sulmona", "text": "Il museo civico di Sulmona \u00e8 il maggiore museo artistico-archeologico della Valle Peligna.\nLe sale sono ospitate nei 10 locali del Complesso della Santissima Annunziata. Nelle prime 4 sale vi sono reperti archeologici di grande importanza e nell'ultima sala si possono ammirare i resti di una ricca domus romana. Le sale dalla 5 alla 10 ospitano la Pinacoteca, con opere che vanno dal XIII al XVIII secolo.\nTra le opere da segnalare quelle di Giovanni da Sulmona, il Maestro del Trittico di Beffi, Giuseppe Simonelli, Giuseppe Crescenzio, Giovanni Conca, Raffaello Mengs e inoltre oreficerie, tessuti, opere pittoriche di ignoti, opere scultoree del XV e XVI secolo, armadi e leggii lignei.\nNegli stessi locali del palazzo sono ospitati il Museo dei Costumi Abruzzesi e Molisani, dal 1800 al 1900.\nDescrizione.\nIl museo \u00e8 allestito dentro il palazzo, con l'ex ospedale della congrega della Santissima Annunziata, accanto alla chiesa. \nPrima sezione: Museo archeologico.\nLa collezione storica \u00e8 stata composta dal filologo sulmonese Antonio De Nino, alla fine dell'Ottocento.\nNel 2011, con la scoperta di nuovi materiali, la nuova sezione archeologica del circondario sulmonese \u00e8 stata inaugurata. Il percorso archeologico affonda con i reperti le radici nel Paleolitico, passando poi al Neolitico, all'Et\u00e0 del Rame, del Bronzo e del Ferro. Dalla statuetta di Fonte San Callisto presso Popoli (PE) \u00e8 l'elemento pi\u00f9 antico, risalente al Neolitico. Successivamente vi sono materiali e monili per le celebrazioni funebri, rinvenute presso Navelli e l'altopiano delle Cinque Miglia. Molte statue votive sono state rinvenute invece, nel periodo italico (III secolo a.C) nei siti del tempio di Ercole Curino e a \"Ocriticum\".\nLa sezione romana possiede monete italiche datate III secolo a.C del popolo peligno. Il territorio abruzzese \u00e8 molto ben inquadrato nella \"Tabula Peutingeriana\", proposta in una copia per descrivere il territorio sulmonese durante il dominio romano. Di interesse il Rilievo Dragonetti su un frammento funerario della gens Peticia. Segue una sala ricca di corredi funebri rinvenuti a Fonte d'Amore (IV secolo a.C). Lacerti di pietra e pavimenti delle antiche domus della citt\u00e0 romana sono nella collezione De Nino. \nLa sezione di \u00e8 arricchita di una nuova mostra che raccoglie alcuni oggetti di tre museo archeologici d'Abruzzo (Teramo, L'Aquila, Chieti), che testimoniano i contatti commerciali e non solo tra la citt\u00e0 e i popoli del resto del mondo; l'esempio pi\u00f9 importante \u00e8 il \"rilievo Dragonetti\", un frammento di monumento funerario del I secolo d.C., che ritrae un dromedario carico di vino, prodotto esportato verso l'Oriente, della gens Peticia. Non mancano tracce di diffusione dei culti nilotici nell'area, come alcuni bronzetto di Iside-Fortuna, e una lapide funebre dedicata a Ortensia Tartulla, sacerdotessa di Iside nel I secolo a.C.\nSi conservano anche gli oggetti egizi della \"collezione Pansa\", che provengono dal mercato antiquario ottocentesco. Lo storico Giovanni Pansa a Sulmona raccolse centinaia di antichit\u00e0, che passarono allo Stato nel 1954, esposte in maggior parte nel museo archeologico di Sulmona e di Villa Frigerj a Chieti. A Sulmona si conservano i 33 pezzi della vetrinetta dedicata all'egittomania, una serie di amuleti in faience che ritraggono gli dei Hathor, Anubi, Bes, Bastet, Shi, Tueris, e altri soggetti religiosi come il Sole nascente dal loto. In faience c'\u00e8 anche un pendente con il trittico Iside-Horus-bambino Nefti, e tre piccole stele, e alcuni shabti e una statuetta di Iside \"del Latte\", che porge il seno a Horus.\nDi interesse anche la \"domus romana\" rinvenuta sotto la basilica della Santissima Annunziata, e compresa nel percorso archeologico. Si trova presso il Museo Civico della Santissima Annunziata. Fu rinvenuta nel 1991, e risale al II secolo d.C.: l'ambiente si identifica attorno allo spazio meglio conservato dell'impluvium, sopra cui furono costruite le strutture medievali. Notevoli sono degli affreschi del terzo stile pompeiano, ritraenti la Hierogamia tra Dioniso e Arianna, e la disputa di Eros e Pan. Tale domus \u00e8 stata inclusa nella sezione \"Archeologica\" dei Musei Civici.\nSeconda sezione: Medioevo ed Et\u00e0 moderna.\nLe 5 sale sono precedute dalla scala del Cavaliere, dove vi \u00e8 un'armatura originale della Giostra cavalleresca sulmonese. Successivamente nelle sale sono esposti vari parametri liturgici e una testa coronata di Ovidio. Poi statue di San Celestino V e Santa Caterina in estasi del tardo gotico.\nIl '400 abruzzese \u00e8 rappresentato dal Trittico di Beffi del 1435, opere di Silvestro dell'Aquila, la Cappella Caldora con il Dittico di Sant'Onofrio e la Maddalena presso il Crocifisso. La Sala degli Affreschi offre la famosa \"Vetrina dell'Orefice\", e statue lignee del XV-XVII secolo. Di produzione napoletana il Tesoro della Casa Santa Annunziata (XVI secolo). La Sala dei Catasti custodisce volumi manoscritti con un catasto onciario tra questi, del 1376. Vi \u00e8 anche un leggio in noce della chiesa di Santa Chiara. Ritratti di abati e cori lignei invece provengono dalla Badia Morronese. Della Sala Celestina sono i dipinti di \"San Benedetto che scrive la regola\" e l\"'Apoteosi di San Pietro Celestino\" di Giovanni Conca.\nTerza sezione: Museo del costume locale d'Abruzzo e Molise.\nOspitato nel Palazzo della Casa della Santissima Annunziata sul Corso Ovidio, conserva circa 160 stampe settecentesche della collezione Accardo (1790) con riproduzioni del costume popolare abruzzese maschile e femminile per comune o villaggio. Nella seconda met\u00e0 del Settecento re Ferdinando IV di Napoli ordin\u00f2 la rilevazione dei costumi tradizionali per regione del regno tutto, per realizzare la sua personale Real Fabbrica di Porcellane (1771) con i disegni dei costumi. In Abruzzo il lavoro and\u00f2 avanti dal 1790 al '93, ma vennero realizzate anche incisioni, xilografie, litografie, acquarelli, molti dei quali ospitati nel museo di Sulmona. La pi\u00f9 antica raccolta di stampe riguarda le n. 1-2: Pastore e donna d'Isernia (1791-90), mentre l'ultima opera in ordine cronologico \u00e8 il disegno di Francesco Paolo Michetti della donna in costume di Pietraferrazzana (CH).\nOltre ai disegni, si conservano dei manichini con i costumi tipici, in gran parte ricostruzioni filologiche, ad eccezione degli esemplari di Scanno e Pettorano, in cui sono evidenti le differenze stilistiche, soprattutto tra i costumi delle genti di montagna (appunto questi due esemplari) e di quelle del mare e della collina: il panno di lana nero per attrarre i raggi del sole, usato nell'entroterra, non \u00e8 rispettato dai costumi della costa, che hanno la lana a tinte chiare. Alla raccolta Fulgensi appartengono gli oggetti legati alla pastorizia, come la transumanza, bastoni con manico a uncino, ombrelli, fucili, strumenti tipici dei guardiani di pecore, ma anche campanacci, attrezzi per marchiare il gregge, corni per la polvere da sparo, lampade, bottiglie, scodelle."}
{"id": "1523103", "revid": "287204", "url": "https://it.wikipedia.org/wiki?curid=1523103", "title": "Monchengladbach", "text": ""}
{"id": "1523107", "revid": "181699", "url": "https://it.wikipedia.org/wiki?curid=1523107", "title": "Willy signori e vengo da lontano", "text": ""}
{"id": "1523110", "revid": "599013", "url": "https://it.wikipedia.org/wiki?curid=1523110", "title": "Billy Blyth", "text": "Giocava nel ruolo di ala."}
{"id": "1523124", "revid": "767487", "url": "https://it.wikipedia.org/wiki?curid=1523124", "title": "La fonte meravigliosa (film)", "text": "La fonte meravigliosa (\"The Fountainhead\") \u00e8 un film drammatico del 1949 diretto da King Vidor e basato sul romanzo omonimo di Ayn Rand. Protagonista del film \u00e8 Gary Cooper nel ruolo dell'architetto Howard Roark, Patricia Neal nel ruolo di Dominique Francon, Raymond Massey nel ruolo di Gail Wynand, Robert Douglas nel ruolo di Ellsworth Toohey e Kent Smith nel ruolo di Peter Keating. La figura dell'architetto Howard Roark \u00e8 liberamente ispirata a quella dell'architetto Frank Lloyd Wright.\nTrama.\nHoward Roark, un geniale architetto dalle grandi idee moderne, vive e lavora a New York in un periodo dove tutti gli edifici in costruzione, come i grattacieli, somigliano a templi greci o a cattedrali gotiche. Dopo essergli stata affidata la costruzione di un grattacielo dove per\u00f2 le sue idee cozzano contro la committenza, che in fase di attuazione gli rovina il suo progetto originale, si riduce a lavorare in una cava di marmi pur di non scendere a compromessi. Qui incontra la figlia del proprietario della miniera, Dominique, e tra i due scoppia un grande amore. L'integrit\u00e0 nei suoi ideali, la sua moralit\u00e0 e la scelta di costruire solo per chi comprende le sue idee e la natura dei suoi lavori integri nel loro essere, lo portano ad essere accusato di offendere l'arte e l'incolumit\u00e0 pubblica. Abbandonato da Dominique, che torna a New York e si sposa con il suo editore, dopo duri sacrifici riesce ad affermare le sue idee architettoniche. Tempo dopo il marito Wynand, direttore dell'editoriale The Banner che tanto contribu\u00ec alla sua rovina, lo apprezzer\u00e0 diventandone amico, e gli affider\u00e0 il compito di disegnare una casa che sia un tempio dedicato a sua moglie.\nPeter, un vecchio amico architetto in difficolt\u00e0 con il progetto delle case popolari, chiede aiuto proprio ad Howard che rinuncia a figurare come autore ma pone una sola condizione: il progetto non dovr\u00e0 essere modificato. Concluso l'accordo parte in crociera con Wynand.\nTornato a New York scopre che il suo progetto \u00e8 stato rimaneggiato e decide freddamente di far saltare l'edificio a suo dire rovinato. Peter viene costretto a rivelare la verit\u00e0 sull'autore del progetto cos\u00ec Howard viene scoperto e citato in giudizio. \nDurante il processo Dominique e suo marito mettono al suo servizio i giornali dell'editore, uniche voci a difesa della libert\u00e0 di espressione anche architettonica. Ma durante il processo, Wynland cede alle pressioni colpevoliste di Roark e lo attacca. L'architetto invece viene assolto. Il marito di Dominique per la vergogna fugge dal tribunale; poi lo chiama, gli affida la costruzione di un grande edificio in sua memoria, estrae dal cassetto la pistola, e si suicida.\nNella scena finale del film Dominique, ormai ufficialmente signora Roark, si reca al cantiere dell'Edificio Wynand e raggiunge il marito che l'attende guardandola (e guardando metaforicamente tutti coloro che nella sua vita l'hanno ostacolato) dalla sommit\u00e0 del grattacielo pi\u00f9 alto della citt\u00e0, dall'alto in basso.\nProduzione.\nIl film venne girato in California, a Fresno e negli studios di Burbank della Warner Bros., che aveva prodotto il film."}
{"id": "1523125", "revid": "167080", "url": "https://it.wikipedia.org/wiki?curid=1523125", "title": "XII Tavole", "text": ""}
{"id": "1523127", "revid": "256896", "url": "https://it.wikipedia.org/wiki?curid=1523127", "title": "IUGS", "text": ""}
{"id": "1523129", "revid": "1573940", "url": "https://it.wikipedia.org/wiki?curid=1523129", "title": "Concattedrale dei Santi Pietro, Lorenzo e Colombano", "text": "La concattedrale dei Santi Pietro, Lorenzo e Colombano \u00e8 un luogo di culto cattolico situato nel comune di Brugnato, in provincia della Spezia. La chiesa \u00e8 sede della parrocchia omonima del vicariato di Brugnato della diocesi della Spezia-Sarzana-Brugnato.\nStoria.\nSecondo alcune fonti, supportate da alcuni ritrovamenti nelle fondamenta della chiesa il primo edificio di culto sarebbe stato edificato nel VII secolo sull'area di un'antica necropoli paleocristiana, dipendente dall'abbazia di San Colombano di Bobbio.\nFu riedificata tra l'XI e il XII secolo passando ai monaci benedettini e divenendo sede dal 1133 della diocesi di Brugnato (suffraganea dell'arcidiocesi di Genova) che ebbe potere spirituale su quasi tutta la media ed alta val di Vara.\nCon l'avvento dei ghibellini, nel corso del XIV secolo, e il conseguente abbandono del vescovo brugnatese che trov\u00f2 rifugio nella citt\u00e0 di Pontremoli, la cattedrale cominci\u00f2 a perdere di importanza. \nLa diocesi, nel 1820, fu poi unita alle altre due comunit\u00e0 della Spezia e di Sarzana-Luni in un'unica diocesi, con sede alla Spezia, lasciando all'antica abbazia di Brugnato il titolo di concattedrale.\nNegli anni cinquanta del Novecento alcuni lavori di restauro hanno portato al ritrovamento dei resti della chiesa originaria romanica che sono stati oggetto di studio nel 1994 quando gli scavi archeologici, condotti dalla Soprintendenza archeologica della Liguria, hanno riportato alla luce gli antichi muri perimetrali, la pavimentazione in cotto ed un fonte battesimale sotto la navata centrale.\nNel 2009 ha ospitato il \"Meeting internazionale delle comunit\u00e0 di San Colombano\".\nDescrizione.\nL'architettura della struttura \u00e8 caratterizzata da un impianto a due navate parallele separate tra loro da colonne; questo schema planimetrico \u00e8 assai diffuso tra gli edifici di culto della Lunigiana e meno presente in altre chiese del circondario ligure. Dalle massicce colonne in pietra s'innalzano arcate a tutto sesto di forte spessore.\nVi sono differenze tra le due navate: quella sinistra e maggiore \u00e8 coperta da una volta a botte ed \u00e8 conclusa da un'abside semicircolare nella quale si aprono tre monofore a doppia strombatura; la navata destra, pi\u00f9 piccola, si presenta invece con campate a crociera e termina con una parete piana all'interno che nasconde l'abside curva visibile esternamente.\nL'altare maggiore, in marmi colorati, \u00e8 in stile barocco.\nL'interno - molto sobrio e con pochi elementi decorativi - conserva tracce e reperti scultorei dell'antica chiesa primitiva, nonch\u00e9 alcuni affreschi tra i quali, nella seconda colonna di destra, uno raffigurante \"San Colombano benedicente\" e databile al XV secolo.\nUn altro affresco, riportato alla luce dagli interventi di restauro del 1994, \u00e8 dipinto sulla parete della navata minore e riproduce \"La presentazione di Ges\u00f9 al tempio\"; vi si riconoscono - oltre al sacerdote, Ges\u00f9, Giuseppe e Maria - i santi Francesco d'Assisi e Lorenzo.\nil rosone, realizzato nel 2007 \u00e8 opera dell'artista Barbara Ferabecoli.\nSulla parete absidale della navata destra \u00e8 conservato un polittico con \"Scene della passione di Ges\u00f9\".\nUna tela del pittore Vincenzo Comaschi, datata al 1821, raffigura la \"Vergine Maria con in grembo Ges\u00f9 Bambino\" tra angeli e i santi Lorenzo e Francesco."}
{"id": "1523133", "revid": "177531", "url": "https://it.wikipedia.org/wiki?curid=1523133", "title": "White Knight Story", "text": ""}
{"id": "1523138", "revid": "986213", "url": "https://it.wikipedia.org/wiki?curid=1523138", "title": "Marija Pavlovna Romanova (1890-1958)", "text": "Biografia.\nSua madre, Aleksandra Georgievna, mor\u00ec dopo aver dato alla luce il suo secondo figlio, Dmitrij, quando Maria aveva due anni: il loro padre fu talmente sconvolto al funerale della moglie da dover essere tenuto fermo dal fratello, il granduca Sergej Aleksandrovi\u010d, quando venne chiuso il coperchio della bara. Sergej diede al neonato prematuro i bagni prescritti dai medici, coprendolo con ovatta e mantenendogli la culla riempita di bottiglie di acqua calda perch\u00e9 rimanesse ad una temperatura costante: \"Mi sto godendo il far riprendere Dmitri\", scrisse nel suo diario Sergej..\nDopo che Pavel si riprese, i bambini tornarono a vivere con lui, ma passarono il Natale e poi le vacanze estive con gli zii Sergej ed Elizaveta F\u00ebdorovna, che non avevano figli. La coppia prepar\u00f2 una stanza da gioco e da letto per i giovani nipotini nella propria abitazione, Palazzo Beloselsky-Belozersky.. Fino ai sei anni Maria non parl\u00f2 una parola di russo perch\u00e9 le sue governanti erano tutte di madrelingua inglese; solo in seguito ebbe un'altra governante, mademoiselle H\u00e9l\u00e8ne, che le insegn\u00f2 anche il francese e che rimase con lei fino alle sue nozze.\nVita con gli zii.\nNel 1902 suo padre spos\u00f2 a Livorno la borghese Ol'ga Valerianovna Karnovic, con cui da anni viveva a Parigi: ci fu grande scandalo e riprovazione a corte e lo zar Nicola II lo esili\u00f2. Maria e Dimitri furono addolorati dalla perdita del padre e scrissero all'imperatrice vedova Marija F\u00ebdorovna per chiederle di persuadere lo Zar a tornare sulla propria decisione. \"Siamo cos\u00ec tristi e addolorati che il nostro caro pap\u00e0 non possa ritornare\", scrissero la dodicenne Maria e l'undicenne Dmitri, che vennero affidati agli zii Sergej ed Elizaveta.\n\"Verso Dmitrij e me [lo zio] dimostr\u00f2 una tenerezza quasi femminile -scrisse Maria nelle sue memorie- ma a dispetto di questo pretendeva da noi un'obbedienza esatta e immediata \u2026 A suo modo ci am\u00f2 profondamente. Gli piaceva averci vicini e passava con noi gran parte del suo tempo. Ma era sempre geloso di noi. Se avesse conosciuto la reale dimensione della nostra devozione al nostro padre sarebbe impazzito\". Maria ebbe invece un rapporto piuttosto formale con sua zia, che era l'unica madre che mai avesse realmente conosciuto: scrisse nelle sue memorie che sua zia era in qualche modo fredda con lei durante la sua infanzia. Maria da adolescente era \"piena di vita e molto allegra\" disse di lei la sua zia, sorella di sua madre, la granduchessa Maria Georgievna, \"ma portata ad essere impaziente ed egoista ed era piuttosto difficile trattare con lei\".\nNel 1905 il granduca Sergej, allora governatore di Mosca, venne assassinato dall'anarchico Ivan Platonovi\u010d Kaljaev durante la Rivoluzione del 1905: l'attentatore in un primo momento si era trattenuto dal gettare le proprie bombe perch\u00e9 aveva visto che sulla carrozza con il Granduca c'erano anche sua moglie e i nipoti, la quindicenne Maria ed il tredicenne Dimitri, ed egli non voleva uccidere donne o bambini.\nIn un secondo tentativo, alcuni giorni dopo, riusc\u00ec ad uccidere il Granduca, e Maria dalla finestra con la zia e il fratello, vide il corpo fatto a pezzi dello zio, che cos\u00ec descrisse nelle sue memorie:\nDopo l'assassinio, entrambi i bambini erano profondamente colpiti, specialmente Dimitri, terrorizzato anche dal dover tornare a vivere col padre, a quanto scritto dalla granduchessa Elizaveta. \"Dmitrj piange semplicemente e mi abbraccia. Il suo intenso timore era l'idea di dovermi lasciare. Ha deciso che deve proteggermi adesso che lo zio non c'\u00e8 pi\u00f9 e l'arrivo di suo padre \u00e8 pi\u00f9 un'angoscia che un piacere\". Lo Zar fece della cognata la tutrice dei nipoti e diede il permesso al granduca Pavel di poter fare ritorno, di tanto in tanto, in Russia, ma non di soggiornarvi. Pavel Aleksandrovi\u010d non volle togliere i bambini a Elizaveta, secondo quanto riportato nel diario del granduca Konstantin Konstantinovi\u010d\nMatrimonio.\nUn anno dopo Maria si fidanz\u00f2 con il principe Guglielmo di Svezia, duca di S\u00f6dermanland (1884-1965), figlio secondogenito del re Gustavo V di Svezia (1858-1950) e della regina Vittoria (1862-1930), del casato di Baden.\nMaria scrisse poi che, a sua opinione, fu la zia ad accelerare le nozze, ma in ogni caso in quel periodo della sua vita fu contenta dell'attenzione di cui era oggetto ed era desiderosa di lasciare la casa cui era cresciuta e diventare indipendente. Scrisse al fidanzato: \"Allora noi potremo viaggiare insieme. E vivere proprio come noi desideriamo e ci piace. Non vedo l'ora di avere una vita meravigliosa - una vita piena di felicit\u00e0, proprio come quella che mi hai descritto nell'ultima lettera\". Il padre di Maria dapprima rifiut\u00f2 di assistere alla cerimonia nuziale, che avvenne a Carskoe Selo il 3 maggio 1908, a causa del divieto dello Zar Nicola II di partecipare con la seconda moglie e perch\u00e9 perdurava la tutela sui suoi figli. Il granduca Pavel scrisse al nipote Nicola II il 12 maggio 1907: \"Per quanto riguarda il principe svedese, che cosa posso dire di lui? Poich\u00e9 i bambini sono minorenni, il padre non ha l'occasione n\u00e9 di incontrare il fidanzato n\u00e9 di esprimersi a favore o contro, o di esprimere la propria opinione che una ragazza di diciassette anni sia troppo giovane per sposarsi. Il tutore ha deciso cos\u00ec tante cose senza di me che alla fine i ragazzi sono stati allontanati da me quanto pi\u00f9 possibile\". Alla fine a Pavel Aleksandrovi\u010d venne permesso di tornare in Russia e incontrare Guglielmo, che rese Maria \"felice in maniera delirante\".\nEbbero un solo figlio:\nAll'inizio, l'unione sembrava riuscire. Maria compr\u00f2 una casa, \"Oak Hill\", in Svezia, aggiunse lo svedese alle altre cinque lingue che parlava e divenne popolare con gli svedesi, che credevano lei si applicasse ai suoi doveri regali pi\u00f9 del marito. Piaceva al suocero re Gustavo V, che ne apprezzava \"l'effervescenza, il fascino e il non essere convenzionale\". Talvolta giocava col figlio, che si ricordava di quando le sedeva sulle ginocchia e su un grosso vassoio d'argento scivolavano gi\u00f9 lungo una scalinata del palazzo reale; per lui scrisse un libro illustrato dell'alfabeto, che poi venne pubblicato.\nTuttavia, il matrimonio inizi\u00f2 a naufragare quando Maria comprese che c'erano altrettante limitazioni dettate dall'etichetta alla corte svedese quanto in quella russa e che suo marito Guglielmo, come ufficiale di marina, aveva poco tempo da passare con lei.Inizi\u00f2 a trovarlo \"freddo, timido e negligente\" e quando lui nel 1912 stette via cinque mesi per presenziare all'incoronazione del re del Siam, Maria ebbe occasione di incontrare altri uomini e flirtare con loro, cosa che apprezz\u00f2.\nDurante un altro viaggio, in Germania nel 1913, Maria disse al marito che voleva il divorzio. Il padre la prese in casa con lui e scrisse allo Zar il 21 ottobre 1913: \"Se soltanto potessi vedere come la povera ragazza era ridotta quando \u00e8 arrivata da noi! Stava perdendo i sensi ogni minuto, era bianca come un cencio, non poteva mangiare o dormire, tossiva terribilmente e le dolevano i reni. Sta cominciando a riprendersi soltanto qui, tra il nostro amore e le nostre carezze. \u00c8 impensabile che debba tornare in Svezia e io chiedo il tuo permesso per cominciare a negoziare un divorzio\". La coppia divorzi\u00f2 nel 1914 e Maria lasci\u00f2 il figlio alla custodia paterna, che crebbe con la nonna Vittoria e vide ben poco la madre da allora in poi. In un'intervista da adulto, Lennart disse che sua madre ebbe un rapporto distante con lui e che non sapeva neppure bene come relazionarsi con i propri nipoti. Nel 1914 la Chiesa ortodossa russa giudic\u00f2 sciolto il matrimonio.\nIl ritorno in Russia.\nMaria torn\u00f2 in Russia e and\u00f2 a vivere vicino a suo fratello Dmitrij Pavlovi\u010d, cui era molto legata: ad un ballo a Mosca i due ballarono sette danze di seguito e fu lo Zar ad intervenire perch\u00e9 si permettesse anche ad altre dame (Dimitri era scapolo) di ballare con il giovane Granduca. Preoccupato dall'intensit\u00e0 del bisogno di lui che Maria dimostrava, Dimitri si allontan\u00f2 da lei, addolorandola terribilmente. Durante la Prima guerra mondiale Maria prest\u00f2 servizio come infermiera militare a Pskov e riallacci\u00f2 i legami con suo padre e la sua seconda famiglia, quindi anche con il fratellastro e le due sorellastre, e ristabil\u00ec buoni rapporti con la zia Elizaveta, che andava a visitare regolarmente nel convento in cui si era stabilita.\nQuando seppe che Dimitri aveva partecipato all'omicidio di Grigorij Efimovi\u010d Rasputin il 17 dicembre 1916, tenendola all'oscuro, rimase sconvolta; scrisse: \"Per la prima volta nella mia vita, mio fratello mi parve una persona lontana da me, e questa sensazione di separazione mi fer\u00ec profondamente\". Maria firm\u00f2 una lettera con gli altri membri della famiglia imperiale per supplicare Nicola II di revocare l'ordine con cui mandava Dimitri ad espiare le sue colpe come soldato sul fronte persiano: lo Zar non cedette ma in questo modo il giovane Granduca, lontano dalla capitale, non fu arrestato dai bolscevichi e ucciso, come invece capit\u00f2 a suo padre e al fratellastro Vladimir Pavlovi\u010d Paley.\nMaria spos\u00f2 in seconde nozze \"Sua Altezza Illustrissima\" il principe Sergej Michajlovi\u010d Putjatin il 6 settembre 1917, con cui ebbe un figlio, il principe Roman Sergejevi\u010d Putiatin (17 luglio 1918 - maggio 1919): il padre di Maria, il granduca Pavel, fece da padrino di battesimo il 18 luglio 1918, nello stesso giorno in cui - bench\u00e9 nessuno lo sapesse - i bolscevichi massacravano suo figlio Vladimir Paley e altri membri della famiglia imperiale, compresa sua cognata Elizaveta. Pochi giorni dopo veniva arrestato lo stesso Pavel che, imprigionato, sarebbe stato ucciso senza processo il 30 gennaio 1919. Maria e il marito lasciarono il piccolo Roman ai nonni paterni e fuggirono lontano dalla Russia per salvarsi, prima rifugiandosi in Romania, alla corte della cugina della Granduchessa, la regina Maria, e poi a Parigi e a Londra.\nL'esilio.\nNel 1919 ricevette una lettera dai suoceri, in cui le comunicavano che il piccolo Roman era morto di disordini intestinali: sentendosi colpevole per non averlo portato con s\u00e9 durante la fuga, evit\u00f2 di rivelare agli amici della sua esistenza. A Londra si riun\u00ec con suo fratello Dimitri e per alcuni anni visse dei proventi dei propri gioielli, che aveva mandato di contrabbando in Svezia prima della fuga. In seguito cre\u00f2 un'azienda tessile, la \"Kitmir\" a Parigi, che ne fece una figura importante del mondo della moda parigino, portandola a collaborare anche con Coco Chanel, che present\u00f2 al fratello. In questo periodo scrisse le proprie memorie e divorzi\u00f2 dal principe Putiatin per \"insanabili divergenze comportamentali\" bench\u00e9 in seguito continu\u00f2 ad aiutare finanziariamente lui e la sua famiglia.\nVisse per molto tempo in Germania, in Svezia, a Biarritz e, su invito della cugina, la regina Vittoria Eugenia di Battenberg, in Spagna. Si trasfer\u00ec successivamente a New York, dove lavor\u00f2 come fotografa per la rivista Vogue: vi rimase per dodici anni, lasciando poi quel paese perch\u00e9 aveva riconosciuto l'Unione Sovietica. Da l\u00ec si spost\u00f2 negli anni 1950 a Buenos Aires lavorando per il cinema d'animazione e come decoratrice di interni.\nMaria disse a suo figlio Lennart, in una delle rare conversazioni avute con lui, che si era sentita sola per tutta la vita a causa della sua infanzia triste e tribolata e che aveva passato gran parte della sua vita adulta nel cercare l'amore, magari con relazioni, ma trovando sempre duro riempire il vuoto che sentiva dentro di s\u00e9.\nSoffr\u00ec molto per la morte del fratello Dimitri, l'unica persona che realmente aveva amato, nel 1942. Negli ultimi anni della sua vita torn\u00f2 a vivere con il figlio Lennart nel suo castello sull'Isola di Mainau, dove mor\u00ec nel 1958. \u00c8 sepolta nella cappella del castello a fianco del fratello Dimitri.\nMaria scrisse due volumi di memorie: \"Educazione di una principessa\" e \"Una principessa nel destino\"."}
{"id": "1523143", "revid": "92723", "url": "https://it.wikipedia.org/wiki?curid=1523143", "title": "Ol'ga Konstantinovna Romanova", "text": "Ol'ga Konstantinovna era la seconda figlia e la figlia maggiore del granduca Konstantin Nikolaevi\u010d Romanov e di sua moglie, la principessa Alessandra di Sassonia-Altenburg, divenuta, dopo la sua conversione alla religione ortodossa, la granduchessa Aleksandra Iosifovna di Russia. Da parte di padre, Ol'ga era la nipote dello zar Nicola I di Russia e della zarina nata Carlotta di Prussia mentre, da parte di madre, aveva per nonno il duca Giuseppe Federico di Sassonia-Altenburg. La Granduchessa aveva la particolarit\u00e0 genealogica di essere una discendente, in linea materna, dell'imperatrice bizantina Eufrosina Ducena Camatera (v. 1155-1211) e di suo marito Alessio III Angelo.\nIl 27 ottobre 1867, spos\u00f2, a San Pietroburgo, il re Giorgio I di Grecia (1845-1913), figlio del re Cristiano IX di Danimarca (1818-1906) e di sua moglie la principessa Luisa d'Assia-Kassel (1817-1898). Attraverso i suoi figli, Ol'ga possiede attualmente una numerosa discendenza europea, ma la sovrana \u00e8 anche l'antenata di numerose personalit\u00e0 americane come l'anziano sindaco di Palm Beach Paul Ilyinsky, l'ex ufficiale della CIA David Chavchavadze o l'attrice Catherine Oxenberg.\nBiografia.\nGranduchessa di Russia.\nInfanzia.\nOl'ga Konstantinovna trascorse un'infanzia dorata tra la regione di San Pietroburgo e la Crimea, dove suo padre possedeva numerose residenze, tra cui il palazzo di Pavlovsk, dove lei nacque nel 1851. I suoi genitori, il granduca Konstantin Nikolaevi\u010d e la granduchessa Alexandra Iosifovna, formavano una delle coppie pi\u00f9 brillanti della famiglia imperiale di Russia: sua madre era in effetti considerata una delle donne pi\u00f9 intelligenti ed eleganti della Corte mentre suo padre un consigliere ascoltato dello zar Alessandro II detto \"il Liberatore\".\nOl'ga \u00e8 descritta come una bambina semplice e paffuta, che possiede un viso grande illuminato da grandi occhi blu. Contrariamente alla sorella minore, la granduchessa Vera Konstantinovna, aveva un temperamento molto calmo ma si mostrer\u00e0 estremamente riservata. Cos\u00ec, \u00e8 riportato che quando i suoi istitutori la interrogavano durante le sue lezioni, scoppiava frequentemente in lacrime e fuggiva dalla sala adibita a classe in lacrime. All'interno della famiglia, Ol'ga era particolarmente vicina a suo padre e a suo fratello maggiore, che l'idolatrava. Dopo l'esilio del granduca Nikolaj Konstantinovi\u010d Romanov a Tashkent, Ol'ga fu una dei pochi membri della famiglia imperiale a rimanere in contatto con lui.\nNel 1862, il granduca Konstantin Nikolaevi\u010d fu nominato da suo fratello, vicer\u00e9 di Polonia. Dopo il Congresso di Vienna, il paese era diviso tra la Prussia, l'Austria e la Russia. Quest'ultima, che ne occupava la parte pi\u00f9 grande, vide il suo potere contestato dai nazionalisti polacchi. Konstantin Nikolaevi\u010d era una personalit\u00e0 liberale, Alessandro II lo giudic\u00f2 incapace di attrarre il cuore della popolazione. Il granduca s'install\u00f2 dunque a Varsavia con sua moglie e i suoi figli. Ma il soggiorno dei Konstantinovi\u010d in Polonia fu difficile e il granduca fu vittima di un tentativo d'assassinio il giorno dopo il suo arrivo nella capitale. Finalmente, l'insurrezione dei Polacchi nel gennaio 1863 e la radicalizzazione degli indipendentisti spinse lo Zar a richiamare suo fratello a San Pietroburgo in agosto. Dopo questi avvenimenti, Ol'ga aveva circa undici anni e quest'esperienza difficile la segn\u00f2 profondamente.\nIncontro con Giorgio I e fidanzamento.\nLa granduchessa Ol'ga incontr\u00f2 per la prima volta il suo futuro marito, il re Giorgio I di Grecia, nel settembre 1863. Egli stava facendo visita allo zar Alessandro II a San Pietroburgo, per ringraziarlo di averlo sostenuto in occasione della sua elezione come re degli Ellenici. Il giovane sovrano ne approfitt\u00f2 per incontrare il granduca Konstantin e la sua famiglia, al palazzo di Pavlovsk. Ma il soggiorno di Giorgio I in Russia non dur\u00f2 che sei giorni e Ol'ga, che allora aveva dodici anni, non sembr\u00f2 essere molto interessata al sovrano.\nNel 1867, i due giovani si ritrovarono nella capitale imperiale dopo che il re degli Ellenici, inviato per molti mesi da Alessandro II, rese visita a sua sorella, la \"zarevna\" Maria Feodorovona, e suo cognato, lo \"zarevic\" Alessandro. In quest'epoca, Giorgio I era deciso a trovarsi una sposa e l'idea di maritarsi con una granduchessa russa, nata nella religione ortodossa, non fu per lui un dispiacere. Nel palazzo di Marmo e a Pavlovsk, Giorgio conobbe Ol'ga e la giovane ragazza non tard\u00f2 ad innamorarsi di lui. Ma rimase molto angosciata all'idea di lasciare la Russia e pass\u00f2 notti intere a piangere nella sua stanza durante tutto il periodo del suo fidanzamento.\nSostenuto da sua sorella, Giorgio I fin\u00ec per chiedere la mano di Ol'ga a suoi genitori. Ma, di fronte a questa possibile unione, Konstantin Nikolaevi\u010d si mostr\u00f2 all'inizio riluttante. Molto vicino a sua figlia, il granduca consider\u00f2 che in effetti, a quindici anni, lei fosse ancora troppo giovane per sposarsi. Si preoccup\u00f2 inoltre dell'enorme distanza che separa la Grecia alla Russia. Dal canto suo, la granduchessa Alexandra si mostr\u00f2 molto pi\u00f9 entusiasta di suo marito e, mentre alcuni membri della famiglia imperiale le facevano notare l'estrema giovinezza di sua figlia, lei rispondeva che ella non sarebbe stata sempre cos\u00ec giovane.\nLa ragione di Stato fin\u00ec dunque per vincere e si decise che il matrimonio di Ol'ga e di Giorgio non avrebbe avuto luogo fino a quando la granduchessa avrebbe compiuto sedici anni. Nel frattempo, la ragazza raddoppi\u00f2 lo studio al fine di proseguire la sua formazione e fu deciso che lei avrebbe continuato i suoi studi fino al giorno del suo matrimonio.\nRegina degli Elleni.\nMatrimonio.\nLa granduchessa Ol'ga Konstantinovna e re Giorgio I si sposarono nella cappella del Palazzo d'Inverno, a San Pietroburgo, il 27 ottobre 1867 e le celebrazioni che seguirono al loro matrimonio durarono cinque giorni. Durante la cerimonia, Ol'ga port\u00f2 l'abito da sposa tradizionale dei Romanov: abito cucito di fili d'argento, taglio alla moda di Caterina II, con enormi cascate di diamanti con una cappa d'armellino e di velluto rosso. La principessa port\u00f2 ugualmente un diadema di diamanti di forma \"koko\u010dnik,\" rialzato da una corona imperiale in miniatura e tre ciocche di capelli le ricadevano sulle spalle.\nDopo le celebrazioni, Olga e Giorgio passarono la luna di miele al palazzo di Rop\u010da, ad una cinquantina di chilometri da San Pietroburgo. Poi la coppia part\u00ec per la Grecia e la ragazza scopr\u00ec il suo nuovo paese. Ma, prima di lasciare la Russia, Ol'ga rese un'ultima volta visita a suo zio, l'imperatore Alessandro II che le chiese di amare \u00abil suo nuovo paese il doppio di quanto amava il suo\u00bb.\nDifficile adattamento.\nL'adattamento di Ol'ga alla sua nuova patria non fu cosa facile. Quando lasci\u00f2 la Russia e la sua famiglia era ancora una bambina e, tra i suoi bagagli, port\u00f2 un baule pieno di bambole e di giochi. La sovrana era cosciente della sua giovinezza e scelse di partire per Atene con la sua governante, al fine di proseguire con lei la sua educazione.\nQuando Ol'ga e Giorgio arrivarono al Pireo, dopo il loro viaggio in nave, la giovane regina portava un vestito blu e bianco, i colori nazionale della Grecia e la folla l'acclam\u00f2. Sulla strada per la capitale, l'agitazione popolare fu tale che Ol'ga, non abituata a tali dimostrazioni, era in lacrime. Pertanto, la ragazza non ebbe il tempo di riposarsi che il valzer delle rappresentazioni ufficiali l'occuparono per molti giorni e lei ancora non parlava il greco. Per la sovrana, lo \"shock\" fu cos\u00ec grande che, qualche giorno dopo il suo arrivo nel regno, la si trovava singhiozzante sotto una scala con il suo orso di peluche preferito tra le braccia mentre era attesa per un evento ufficiale.\nNonostante tutto, Ol'ga era una ragazza diligente e fece del suo meglio per imparare il suo ruolo di regina. Pare che abbia imparato in meno di un anno il greco e l'inglese. Impar\u00f2 inoltre a comportarsi in modo regale e a ricevere i visitatori in udienza. Pertanto, i suoi primi passi furono esitanti e, se le parve fare grande impressione dopo il suo primo ricevimento ufficiale, fu a causa del rispetto che lei riusc\u00ec ad imporre ai fedeli venuti ad incontrarla poich\u00e9 la sorpresero poco dopo domandare e Giorgio I se si era comportata bene.\nPer imparare il suo ruolo di regina, Ol'ga poteva contare sui consigli di suo marito e della sua famiglia. La sovrana intratteneva in effetti un'importante corrispondenza con i Konstantinovi\u010d e fu sua madre, la granduchessa Alessandra, che le consigli\u00f2 di interessarsi di pi\u00f9 all'archeologia e al passato della Grecia al fine di lusingare l'amor proprio del suo popolo e di attirarsi le loro grazie.\nVita privata.\nDurante tutto il loro matrimonio, Giorgio I ed Ol'ga formarono una coppia molto unita, malgrado le infedelt\u00e0 occasionali del sovrano, comunque accettate dalla regina. Contrariamente al costume dell'epoca, la coppia pass\u00f2 molto tempo con i loro numerosi figli, i quali crebbero in un'atmosfera calorosa. Ma, invecchiando, Giorgio I si mostr\u00f2 spesso tirannico con i suoi figli e Ol'ga si lament\u00f2 che ci\u00f2 divideva periodicamente la famiglia reale.\nIn privato, la regina Ol'ga e il re Giorgio I parlavano in tedesco, che era l'unica lingua che entrambi parlavano quando si erano conosciuti. Di fatto, all'epoca, il sovrano parlava male il francese e assolutamente malissimo il russo, mentre sua moglie non parlava n\u00e9 il danese, n\u00e9 il greco, n\u00e9 l'inglese. Tuttavia, la situazione cambi\u00f2 da quando nacquero i figli di Ol'ga e Giorgio I. Cos\u00ec, i monarchi utilizzavano con i loro figli la lingua di Shakespeare, anche se esigevano che i loro figli parlassero tra di loro il greco.\nIn Grecia, la vita della famiglia reale era relativamente tranquilla e ritirata. La corte ateniese era lontana dall'essere brillante e fastosa come quella di San Pietroburgo e le giornate, nella capitale greca, erano spesso monotone per i membri della famiglia reale. In primavera e in inverno, si dividevano tra il palazzo reale in piazza Syntagma (ad Atene) a quello di Tatoi (ai piedi del Parnete). Poi, durante i quattro mesi estivi, si spostavano al palazzo del Mon Repos (a Corf\u00f9) e all'estero: ad Aix-les-Bains (in Francia), a Fredensborg (in Danimarca) o nella capitale russa. I parenti stranieri di Ol'ga e di Giorgio (l'imperatrice di Russia, lo zarevic, la princiessa del Galles, etc..) andavano molto spesso in Grecia.\nQuando si trovava nella capitale greca, non era raro che la famiglia reale si recasse, la domenica, a Falero, per camminare vicino alla spiaggia. Ol'ga, Giorgio e i loro figli prendevano la carrozza a cavallo, davanti al palazzo nel quale uno scompartimento era riservato loro. La carrozza si fermava, le trombe del palazzo suonavano e la famiglia reale usciva rapidamente, al fine di dimostrare il suo desiderio di non fare attendere troppo tempo gli altri passeggeri. Ci\u00f2 avvicin\u00f2 la famiglia reale alla popolazione e le fece avere una popolarit\u00e0 spesso vacillante. Giorgio I aveva l'abitudine di ripetere spesso ai suoi figli: \u00abNon dimenticare mai che voi siete degli stranieri tra i Greci, e fate in modo che non se lo ricordino mai\u00bb.\nOl'ga aveva pi\u00f9 difficolt\u00e0 di suo marito a lasciare il suo temperamento originale e prese a mostrarsi nostalgica della sua vita in Russia. La camera della regina era piena di icone che la riportavano nel suo paese natale e, nella cappella del palazzo, c'erano sempre dei canti slavi che lei intonava con i suoi figli. Soprattutto, quando dei marinai russi erano di passaggio nella capitale, la sovrana rendeva loro visita e non esitava ad invitarli nel palazzo reale. Dopo il suo matrimonio nel 1867, Ol'ga aveva la particolarit\u00e0 di essere l'unica donna della storia a portare il titolo di ammiraglio della flotta imperiale e non era senza ragione che lei desiderava mostrarsi amabile di fronte ai marinai russi di passaggio ad Atene.\nQuando il principe Cristoforo di Grecia, ottavo ed ultimo figlio di Ol'ga e di Giorgio, nacque nel 1888, la sovrana decise di farne il suo \"piccolo russo\". Mentre ciascuno dei suoi precedenti figli era nato in Grecia, la regina partor\u00ec il piccolo al palazzo di Pavlovsk. Il bambino ebbe per padrino e madrina rispettivamente il cognato e la cognata di Ol'ga, l'imperatore Alessandro III e l'imperatrice Maria Feodorovna di Russia. Negli anni a venire, la sovrana ebbe la soddisfazione di maritare tre dei suoi figli, il principe Nicola e le principesse Alessandra e Maria, a dei Romanov. Evidentemente, queste unioni diedero alla sovrana una scusa in pi\u00f9 per i suoi viaggi in Russia.\nInfluenza politica.\nCome la maggior parte dei Romanov, la regina Ol'ga era radicalmente opposta alla democrazia e sosteneva fermamente l'autocrazia. Suo figlio Nicola riporta anche, nelle sue \"Memorie\", che un giorno in cui lui parlava dell'importanza dell'opinione pubblica, la regina replic\u00f2 (in francese) : \u00abPreferisco essere governata da un leone ben nato che da quattrocento ratti del mio spazio\u00bb\nTuttavia, l'interesse della regina per la politica era limitato. E anche se alcuni autori la rappresentano come un sostegno della parte russa e del panslavismo, tutti concordano per dire che lei non ebbe una reale influenza politica su suo marito e che non cerc\u00f2 d'influenzare il regime parlamentare greco. Di fatto, Giorgio I si \u00e8 sempre mostrato rispettoso del regime costituzionale sotto il suo regno e si \u00e8 mai lasciato influenzare dalla sua famiglia al momento di prendere una decisione politica. Probabilmente l'ascendente della sovrana fu pi\u00f9 importante sui suoi figli, e soprattutto sul secondogenito, Giorgio, nominato alto commissario della Creta autonoma tra il 1898 e il 1906. Secondo \u00c9douard Driault e Michel Lh\u00e9ritier, i consigli di Ol'ga al principe contribuirono all'indurimento, e a fallimento definitivo, della sua politica.\nQuanto alle relazioni della sovrana con la Russia, sono servite pi\u00f9 a proteggere la Grecia quando si trovava una posizione difficile (come dopo il disastro della Guerra greco-turca del 1897) che a favorire gli Slavi contro il regno ellenico. Cos\u00ec, durante la Prima Guerra balcanica, Ol'ga si schier\u00f2 immediatamente contro la presenza bulgara a Salonicco e non esit\u00f2 a tenere un discorso patriottico di fronte al re Ferdinando I di Bulgaria. Sembra, inoltre, che Ol'ga non avesse realmente creduto alla possibilit\u00e0 di una riconquista di Costantinopoli da parte dei Greci e, su questo punto, \u00e8 stata piuttosto favorevole ad una presenza russa negli Stretti Turchi.\nFinalmente, il ruolo politico di Ol'ga era soprattutto simbolico e si riassume a ricevere in udienza, ad Atene, le dame dell'alta societ\u00e0 greca e gli stranieri di passaggio che chiedevano di incontrarla. L'azione della sovrana fu, invece, molto pi\u00f9 importante nel settore sociale.\nLavoro sociale.\nAnche se russa di cuore, la regina Ol'ga era lontana dal disinteressarsi dei suoi sudditi greci. Dal suo arrivo ad Atene, quando aveva soltanto sedici anni, la sovrana s'impegn\u00f2 in opere di carit\u00e0 occupandosi di malati, mendicanti, di bambini e delle donne. Riprese anche il patrocinio dell\"Amalion\", l'orfanotrofio fondato dall'ex regina Amalia di Grecia, dietro i giardini del palazzo reale, e dell\"Arsakion\", un'importante scuola femminile situata sul viale dell'Universit\u00e0. Soprattutto, fond\u00f2 nuovi istituti destinati ai bisognosi. Grazie al suo portafoglio personale ed al sostegno di ricchi donatori, Ol'ga fece inoltre costruire un ospizio destinato ad accogliere malati incurabili e un altro per anziani paralitici, cos\u00ec come un Sanatorio (chiamato \"Santeria\").\nNella capitale, la sovrana fond\u00f2 inoltre una societ\u00e0 per l'aiuto ai poveri ed una scuola dell'infanzia per genitori bisognosi. Costru\u00ec al Pireo una mensa che serviva inoltre da scuola di cucina per le ragazze povere. Rapidamente, questa istituzione conobbe un grosso successo: ingrand\u00ec e trasform\u00f2 una scuola domenicale per le lavoratrici prima di diventare una scuola e una tessitura per ragazze ed anziane in difficolt\u00e0.\nPrima dell'arrivo di Ol'ga in Grecia, non esisteva che un solo tipo di prigione nel paese e uomini, donne ed adolescenti delinquenti erano incarcerati nello stesso edificio penitenziale. Con il sostegno dei ricchi filantropi come George Averoff, la sovrana fece costruire una prigione per le donne nella capitale e una serie di case di riformatori in tutto il paese.\nGi\u00e0 patrona di due ospedali militari ateniesi, Ol'ga fece costruire l'ospedale russo del Pireo in memoria di sua figlia, la granduchessa Alessandra di Russia, morta nel 1891. Quest'istituzione, principalmente destinata ai marinai russi, era aperta a tutti gli uomini del mare di passaggio in Grecia: si pagava trenta \"lepta\" la visita medica e le medicine erano gratuite.\nTuttavia, la grande realizzazione della regina resta l'ospedale ateniese \"Evangelismos\", edificato in via Kephisia con il sostegno finanziario del filantropo Andr\u00e9as Syngr\u00f3s. Si trattava di un'istituzione molto moderna, che serviva sia da centro di cura che da scuola d'infermeria, posta sotto la direzione di Miss Reinhard, un'infermiera danese arrivata in Grecia durante la guerra contro l'Impero ottomanno del 1897. Quando si trovava nella capitale, la sovrana andava tutti i giorni per visitare i malati e ad assicurarsi del buon funzionamento dell'istituzione.\nSotto il regno di Giorgio I, Ol'ga divent\u00f2 infermiera durante i conflitti che opposero la Grecia ai suoi vicini. In compagnia delle figlie e delle nuore, organizz\u00f2 anche degli ospedali di campagna sul fronte e si occup\u00f2 personalmente dei soldati feriti nella guerra greco-turca del 1897 e nella Prima Guerra balcanica (1912-1913). Il suo lavoro con i feriti le permise di essere decorata, con sua nuora Sofia, della Croce rossa reale dalla regina Vittoria del Regno Unito nel dicembre 1897.\nGrazie a queste opere buone, la sovrana guadagn\u00f2 rapidamente l'affetto dei sudditi e divenne cos\u00ec la regina pi\u00f9 popolare della storia greca. Malgrado tutto, non manc\u00f2 di sollevare qualche polemica durante il regno di suo marito.\nPolemica \"evangelica\".\nCristiana ortodossa dalla nascita, la regina Ol'ga scopr\u00ec, durante le visite ai soldati feriti nella Guerra greco-turca del 1897, di cui molti non potevano leggere la Bibbia: la versione usata dalla Chiesa ortodossa greca comprendeva la versione dei Settanta dell'Antico Testamento e la versione linguistica in greco antico del Nuovo Testamento. Entrambe erano scritte nel greco della \"koin\u00e8\" mentre i contemporanei usavano la \"katharevousa\" o la cosiddetta versione demotica del greco moderno. Ol'ga decise di avere la Bibbia tradotta in una versione che potesse essere capita dalla maggior parte dei suoi sudditi, piuttosto che solo da quelli che conoscevano la \"koin\u00e9\". Alla traduzione s'opposero coloro che consideravano l'atto una rinuncia alla \"sacra tradizione dei Greci\".\nNel febbraio del 1901, la traduzione del Nuovo Testamento dalla \"koin\u00e9\" al greco moderno che lei aveva patrocinato venne pubblicata senza l'autorizzazione del Santo Sinodo greco; il prezzo fu fissato ad una dracma, ben lontano dal suo costo reale e l'edizione vendette bene. Per attenuare l'opposizione alla traduzione, sia i vecchi che nuovi testi erano inclusi e sul frontespizio si dichiarava specificatamente che il libro era di uso esclusivamente familiare e non liturgico.\nAllo stesso tempo, un'altra traduzione venne completata da Alexandros Pallis (1851-1935), un importante sostenitore di un movimento letterario che sosteneva l'uso del demotico nella lingua scritta. Tuttavia i sostenitori della \"Katharevousa\" ritennero questo linguaggio \"non chiaro\" e volevano \"purificarlo\": la \"Katharevousa\" allora conteneva forme arcaiche di parole moderne, purgate dei termini \"non greci\" appartenenti ad altri lingue europee o al turco, ed era basata su una grammatica arcaica ma semplificata. La pubblicazione della traduzione in questa versione apparve sul giornale il 9 settembre 1901 e quasi subito i teologi puristi la denunciarono perch\u00e9 \u00ab [...] ridicolizzante le pi\u00f9 preziose reliquie della nazione greca\u00bb mentre una parte della stampa greca iniziava ad accusare Pallis ed i sostenitori del demotico di bestemmia e tradimento. Il patriarca ecumenico Gioacchino III di Costantinopoli denunci\u00f2 questa traduzione: si ebbero dei tumulti, iniziati dagli allievi dell'universit\u00e0 di Atene e guidati dai professori conservatori, che chiedevano la scomunica di Pallis e di chiunque fosse coinvolto con le traduzioni, compresi Ol'ga e Prokopios, l'arcivescovo di Atene che era un favorito di Ol'ga e aveva controllato la traduzione su richiesta personale della regina.\nIl conflitto fra i rivoltosi e le truppe, che erano state chiamate per mantenere l'ordine, provoc\u00f2 otto morti ed oltre sessanta feriti: a dicembre le copie restanti della traduzione di Ol'ga furono confiscate e la loro circolazione proibita, mentre chiunque le avesse vendute o lette sarebbe stato scomunicato. La crisi, che prese il nome di \"evangelica\", port\u00f2 alle dimissioni dell'arcivescovo Prokopios e alla caduta del governo di Georgios Theotokis\nAssassinio di re Giorgio I.\nNel 1913, la Prima Guerra balcanica termin\u00f2 con la disfatta dell'Impero ottomano, sconfitto dalle forze greche, bulgare, serbe e montenegrine coalizzate. Il regno ellenico usc\u00ec considerevolmente ingrandito dal conflitto ma, rapidamente, dei dissesti si fecero sentire tra le due potenze alleate: Atene e Sofia litigarono in effetti per il possesso di Salonicco e della sua regione.\nAl fine di affermare il diritto dei Greci sulla principale citt\u00e0 della Macedonia, il re Giorgio I arriv\u00f2 in citt\u00e0 qualche tempo dopo la sua conquista da parte del diadoco Costantino, l'8 dicembre 1912. Durante il suo soggiorno nella citt\u00e0, il sovrano usciva tutti i giorni a passeggiare senza scorta nelle strade, come aveva preso abitudine ad Atene. Qui, il 18 marzo 1913, l'anarchico greco Alexandros Schinas ne approfitt\u00f2 per assassinarlo con un colpo di arma da fuoco, mentre si trovava vicino alla Torre Bianca.\nQuando suo marito venne assassinato, la regina Ol'ga si trovava lontana da lui e fu sua cognata Sofia e sua nipote Elena che le annunciarono la notizia. Messa al corrente, la regina dichiar\u00f2 che ci\u00f2 che era successo \u00abera la volont\u00e0 di Dio\u00bb e decise di prepararsi per raggiungere Salonicco il giorno dopo. Nella citt\u00e0 macedone, Ol'ga e la famiglia reale visitarono i luoghi dell'assassinio e si raccolsero sul corpo del re prima di accompagnarlo ad Atene e poi farlo inumare a Tato\u00ef.\nPer Ol'ga, questi eventi significarono sia la perdita di suo marito sia di una grande parte delle sue funzioni ufficiali. L'arrivo di suo figlio Costantino I sul trono ellenico si accompagn\u00f2, in effetti, alla promozione della sua sposa, la principessa Sofia di Prussia, al rango di nuova regina di Grecia. Ormai regina madre, Ol'ga si install\u00f2 in un'ala del palazzo reale. Non tard\u00f2 tuttavia a raggiungere la sua terra natale, dove pass\u00f2 lunghi periodi in compagnia del fratello minore, il granduca Konstantin Konstantinovi\u010d, e della famiglia di quest'ultimo.\nRitorno in Russia.\nNell'agosto 1914, Ol'ga si trovava in Russia dopo lo scoppio della Prima Guerra mondiale. La regina decise di restare a San Pietroburgo e di fondarvi un ospedale militare al fine di sostenere lo sforzo bellico del suo paese natale. Quest'attitudine si discostava da quella del figlio maggiore, il re Costantino I, che si mostr\u00f2 molto pi\u00f9 moderato delle potenze dell'Intesa.\nAl palazzo di Pavlovsk, che apparteneva al granduca Konstantin Konstantinovi\u010d, la regina apr\u00ec dunque un dispensario dove, con sua cognata, la granduchessa Elisabetta Mavrikievna, si prendeva cura dei soldati feriti. Il suo lavoro entr\u00f2 nel cuore della famiglia imperiale e una delle sue nipoti, la principessa Elena di Serbia, e una delle sue nipotine, la granduchessa Maria Pavlovna di Russia, fondarono degli ospedali di campagna sul fronte.\nUltimi anni e morte.\nRimasta vedova nel 1913, costretto il figlio Costantino I ad abdicare nel 1917, sal\u00ec al trono il nipote Alessandro I, che mor\u00ec per un morso di scimmia il 15 ottobre 1920. Il governo greco offr\u00ec il trono al fratello minore del defunto, il principe Paolo: questi rifiut\u00f2 perch\u00e9 sia suo padre Costantino I, che suo fratello maggiore Giorgio, erano ancora vivi. Dopo la caduta del primo ministro Eleutherios Venizelos (1920) alle elezioni, il reggente, ammiraglio Pavlos Kountouriotis abdic\u00f2 alla carica in favore dell'anziana regina Ol'ga, che assunse la reggenza dal (17 novembre al 19 dicembre), preparando il ritorno del proprio figlio Costantino (costretto ad abdicare ed esiliato nel 1917), che aveva gi\u00e0 regnato dal 1913.\nDopo la disfatta delle truppe greche in Anatolia nel corso della guerra greco-turca, una rivolta scoppiata ad Atene obblig\u00f2 Costantino ad abdicare definitivamente in favore del figlio Giorgio II (1922): Ol'ga segu\u00ec il figlio nel suo esilio in Italia, morendo poi a Pau, nel bearnese, in Francia. Sepolta dapprima in Italia, in seguito alla restaurazione monarchica del 1935 il suo corpo fu sepolto con quello degli altri membri della famiglia reale greca a Tatoi il 17 novembre 1936.\nDiscendenza.\nOl'ga di Russia e re Giorgio I di Grecia ebbero otto figli:"}
{"id": "1523151", "revid": "160832", "url": "https://it.wikipedia.org/wiki?curid=1523151", "title": "Museo diocesano (Sulmona)", "text": "Il Museo diocesano di Sulmona \u00e8 ospitato nei 3 locali del Monastero di Santa Chiara.\nRappresenta una sede distaccata dal Museo civico di Sulmona, perch\u00e9 la maggior parte delle opere proviene dalle chiese della Valle Peligna.\nOpere dalla fine del XIII secolo al XVIII secolo raccolgono le poche ma grandi sale, un tempo residenza delle Clarisse del Monastero.\nDa segnalare molte opere di ignoti, le \"Madonne col Bambino\" del XV secolo, paramenti sacri risalenti la maggior parte al XVIII secolo e oreficerie del XIV sec. e della fine del '600.\nLe opere provenienti da Sulmona sono poche; tra queste segnaliamo il \"San Giacomo\" del XVI secolo."}
{"id": "1523163", "revid": "125991674", "url": "https://it.wikipedia.org/wiki?curid=1523163", "title": "Gilberto di Borbone-Montpensier", "text": "Origine.\nSecondo lo storico e genealogista francese, Pierre de Guibours (detto P\u00e8re Anselme de Sainte-Marie o pi\u00f9 brevemente P\u00e8re Anselme) Gilberto era il figlio primogenito del conte di Montpensier, delfino d'Alvernia, signore di Merc\u0153ur e di Combrailles, conte di Clermont e di Sancerre, Luigi I e della sua seconda moglie, Gabrielle de La Tour d'Auvergne, figlia del signore de La Tour e conte d'Alvernia e conte di Boulogne, Bertrando V de La Tour e di Jacquette du Peschin.\nLuigi I di Montpensier, ancora secondo P\u00e8re Anselme, era il figlio terzogenito del quarto duca di Borbone, Giovanni I e della sua terza moglie, la duchessa d'Alvernia e contessa di Montpensier, Maria di Berry, figlia di Giovanni di Francia, duca di Berry, e della sua prima moglie, Giovanna d'Armagnac.\nBiografia.\nMentre suo padre era in vita, Gilberto detenne i titolo di \"comte-dauphin\" (\"conte-delfino\").\nNel 1467, Gilberto partecip\u00f2 agli Stati generali tenutisi a Tours.\nNel 1470, il re di Francia, Luigi XI, nomin\u00f2 Gilberto luogotenente generale del suo esercito vivendo le prime esperienze di guerra contro Carlo il Temerario, combattendo a Buffi e a Cluny.\nDopo la morte del re di Francia, Luigi XI, avvenuta nel 1483, Gilberto rimase fedele alla reggente del regno di Francia, Anna di Beaujeu anche durante la \"Guerre folle\" (), combattendo, nel 1487, contro Francesco II di Bretagna, e, due anni dopo, si impegn\u00f2 nel Rossiglione contro gli aragonesi di Ferdinando II.\nSuo padre, Luigi mor\u00ec nel maggio 1486 e fu inumato nella cappella di San Luigi ad Aigueperse, da lui fondata; Gilberto gli succedette come Delfino d'Alvernia e Conte di Montpensier.\nDopo che il nuovo re di Francia Carlo VIII, nel 1491, era subentrato alla reggenza della sorella, Anna di Beaujeu, Gilberto venne nominato governatore del Poitou, e poi nel 1494, governatore di Parigi e de l'Ile de France.\nInfine, nel settembre 1494, accompagn\u00f2 il re di Francia Carlo VIII nella prima delle Guerre Italiane del Rinascimento, e, come comandante dell'avanguardia, partecip\u00f2 alla conquista del regno di Napoli; Napoli fu conquistata nel febbraio 1495, e, dopo che Carlo VIII, nel mese di maggio, lasci\u00f2 il regno di Napoli per tornare in Francia, Gilberto rest\u00f2 a Napoli come vicer\u00e9 e fu nominato arciduca di Sessa; come vicer\u00e9 non seppe mantenere la disciplina alle sue truppe, permettendo loro di abusare della popolazione, specialmente nei riguardi delle donne.\nGilberto dovette difendere il regno dal ritorno del re titolare di Napoli, Ferdinando II, che aveva l'aiuto di suo cugino, il re d'Aragona, Ferdinando II; nonostante la vittoria di Seminara, della fine di giugno 1495, i francesi finirono assediati nei due castelli di Napoli (Castel dell'Ovo ed il Maschio Angioino); Gilberto, che si era ritirato nel Maschio Angioino, resistette per cinque mesi, arrendendosi l'otto dicembre; Gilberto continu\u00f2 a combattere, ritirandosi ad Atella, dove fu nuovamente assediato e, ad agosto 1496, dovette arrendersi, anche a causa di una epidemia che aveva colpito il suo esercito (vi \u00e8 il sospetto che si tratt\u00f2 di avvelenamento), con l'accordo di poter imbarcare il suo esercito per il rientro in Francia.\nGilberto mor\u00ec il 5 ottobre 1496, a Pozzuoli della stessa febbre che aveva decimato il suo esercito, in attesa di essere imbarcato, e l\u00ec fu sepolto nella chiesa dei Santi Francesco e Antonio; in un secondo tempo le sue spoglie furono trasferite nella cappella di San Luigi ad Aigueperse; come Delfino d'Alvernia e Conte di Montpensier gli succedette il figlio maschio primogenito Luigi, come Luigi II.\nMatrimonio e Discendenza.\nGilberto aveva sposato il 24 febbraio 1482 a Mantova Chiara Gonzaga, figlia di Federico I Gonzaga e di Margherita di Baviera.Gilberto da Chiara ebbe sei figli:"}
{"id": "1523164", "revid": "85709", "url": "https://it.wikipedia.org/wiki?curid=1523164", "title": "Gilberto di Montpensier", "text": ""}
{"id": "1523171", "revid": "599013", "url": "https://it.wikipedia.org/wiki?curid=1523171", "title": "Solvay", "text": ""}
{"id": "1523178", "revid": "79968", "url": "https://it.wikipedia.org/wiki?curid=1523178", "title": "Azai Nagamasa", "text": "Come capo del clan Azai govern\u00f2 nella parte settentrionale della provincia di \u014cmi, a est del lago Biwa. Fu alleato di Oda Nobunaga a partire dal 1564, e uno dei suoi nemici dal 1570 fino al 1573, anno in cui fu definitivamente sconfitto da questi. Fu protagonista della battaglia del fiume Anegawa nel 1570 e di numerosi assedi al castello di Odani (\u5c0f\u8c37\u57ce).\nBiografia.\nAzai Nagamasa fu il figlio di Azai Hisamasa, da cui prese le redini del clan nel 1560. Nagamasa combatt\u00e9 con successo Rokkaku Yoshikata e Sait\u014d Tatsuoki tra il 1560 e il 1564. \u00c8 ricordato come leader ispirato e fonte di motivazione.\nPrese in sposa nel 1564 Oichi, sorella di Nobunaga. In questo modo il capo del clan Oda sperava di ottenere una valida alleanza con un clan che governava un territorio posto tra lui e la capitale Kyoto.\nNel 1570, per\u00f2 Oda Nobunaga dichiar\u00f2 guerra alla famiglia Asakura, alleata degli Azai fin dai tempi del nonno di Nagamasa. Il conflitto improvviso divise i clan: Nagamasa, in principio alleato con gli Oda, fu poi convinto dai suoi sostenitori ad allearsi con gli Asakura in onore della tradizionale fratellanza. La notizia rallent\u00f2 un poco la marcia di Nobunaga verso gli Asakura e la capitale, ma dopo pochi mesi, il condottiero era gi\u00e0 pronto ad affrontare la nuova minaccia. \nTuttavia la relazione di Nagamasa e Oichi era un amore molto armonioso. Oichi era la donna pi\u00f9 bella e intelligente. Molti uomini volevano sposarla.Erano la migliore coppia felicemente sposata nella storia del Giappone.\nNell'estate del 1570, Oda Nobunaga e Tokugawa Ieyasu schierarono un'armata di circa 20-30000 uomini nella provincia di Omi contro gli Azai e gli Asakura. Gli eserciti si scontrarono nella battaglia di Anegawa. La battaglia si svolse su due fronti, Oda contro Azai, Tokugawa contro Asakura. Se pur in inferiorit\u00e0 numerica le truppe di Nagamasa riuscirono a tenere a bada le truppe degli Oda e sembrava quasi che potessero assicurarsi la vittoria, quando per\u00f2 Tokugawa Ieyasu, dopo aver sbaragliato gli Asakura, venne in aiuto a Nobunaga che riusc\u00ec ad ottenere la vittoria.\nNel corso dei due anni successivi gli Azai furono sotto costante attacco da parte degli Oda, che arrivarono ad assediare il castello della capitale, Odani nel 1573 (assedio di Odani). Non avendo pi\u00f9 speranze di vittoria Nagamasa invi\u00f2 Oichi e le sue tre figlie da Nobunaga e comp\u00ec seppuku. Le donne furono risparmiate da Nobunaga.\nManpukumaru, l'unico erede maschio di Nagamasa, fu giustiziato dal generale Toyotomi Hideyoshi per ordine di Nobunaga.\nLe tre figlie di Nagamasa andarono in spose ad uomini molto famosi:\nNella cultura di massa.\nCome in generale per tutti i samurai protagonisti del periodo Sengoku, Azai Nagamasa \u00e8 diventato protagonista di vari giochi, specialmente videogames, in cui figura come uno tra i vari personaggi.\nIn particolare in Samurai Warriors dove viene descritto come un vero eroe shakespeariano, combattuto nella scelta di onorare il suo amore verso Oichi, o di preservare il suo onore combattendo con gli Asakura conto il fratello acquisito Nobunaga."}
{"id": "1523185", "revid": "1573940", "url": "https://it.wikipedia.org/wiki?curid=1523185", "title": "Kapogea", "text": "Kapogea \u00e8 un genere di ragni appartenente alla famiglia Araneidae.\nDistribuzione.\nLe quattro specie oggi note di questo genere sono state reperite in America centrale e meridionale: la specie dall'areale pi\u00f9 vasto \u00e8 la \"K. cyrtophoroides\", rinvenuta in varie localit\u00e0 della zona compresa fra il Messico ed il Per\u00f9, nonch\u00e9 in Bolivia e Brasile.\nTassonomia.\nPer la determinazione delle caratteristiche di questo genere sono stati esaminati gli esemplari di \"Cyrtophora sellata\" , in uno studio dell'aracnologo Levi del 1997.\nDal 2013 non sono stati esaminati esemplari di questo genere.\nA marzo 2014, si compone di 4 specie:"}
{"id": "1523191", "revid": "287204", "url": "https://it.wikipedia.org/wiki?curid=1523191", "title": "Agliata", "text": "Lagliata (\"aggiadda\") \u00e8 una salsa a base d'aglio e aceto utilizzata nella repubblica marinara di Genova e importata in altre zone del Mediterraneo, dalla Sardegna alla Sicilia.\n\u00c8 denominata cos\u00ec anche una preparazione gastronomica tipica della cittadina di Bosa, in provincia di Oristano.\nStoria.\n\u00c8 una salsa tradizionale molto utilizzata in passato soprattutto dai pescatori che necessitavano di conservare il cibo molto a lungo anche per periodi di qualche giorno in quanto i moderni frigoriferi per quel tempo erano decisamente un lusso.\nL'agliata \u00e8 un antico piatto di Bosa, si prepara con dei pomodori secchi tagliati a pezzetti e soffritti con olio e aglio e prezzemolo tritato, con l'aggiunta di pomodori pelati, olio e aceto. La salsa dell'agliata va versata sul pesce (razza, sugarello, gattuccio, polpo, ecc.) precedentemente fritto o bollito.\nOggi l'agliata \u00e8 una ricetta caduta in disuso a causa dell'aroma forte e persistente dell'aglio, poco apprezzate dalle attuali tendenze di consumo.\nPreparazione.\nSi prepara utilizzando aglio trito in quantit\u00e0 abbondante che viene soffritto in olio di oliva con pomodori secchi facendo sfumare il tutto con abbondante aceto di vino. Con il composto cos\u00ec ottenuto venivano posti a marinare perlopi\u00f9 pesce, come razza, gattuccio, polpi ma anche i tradizionali piedini di agnello.\nLe pietanze cos\u00ec elaborate oltre a garantire un gusto deciso e stuzzicante si potevano conservare ben pi\u00f9 a lungo lasciando inalterati, se non migliorati, freschezza e sapore.\nOggi si associa anche al fegato di manzo tagliato a striscioline e cotto in tegame, aggiungendo la salsa alla fine della cottura.\nVarianti.\nL'agliata verde \u00e8 una ricetta del Piemonte a base di prezzemolo e ricotta locale."}
{"id": "1523194", "revid": "75435", "url": "https://it.wikipedia.org/wiki?curid=1523194", "title": "Gamogna", "text": ""}
{"id": "1523196", "revid": "729019", "url": "https://it.wikipedia.org/wiki?curid=1523196", "title": "Therupy", "text": "Therupy \u00e8 un album dei KrunK."}
{"id": "1523199", "revid": "1356946", "url": "https://it.wikipedia.org/wiki?curid=1523199", "title": "Paolo Antonio Ascierto", "text": "La sua attivit\u00e0 clinica e di ricerca \u00e8 incentrata sulla prevenzione e cura del cancro, in particolare si occupa di melanoma e di immunoterapia dei tumori. Relativamente al suo livello accademico e di rilevanza nel mondo scientifico, basandosi sull'H-index viene considerato tra i migliori ricercatori italiani.\n\u00c8 Direttore dell\u2019Unit\u00e0 di Melanoma, Immunoterapia Oncologica e Terapie Innovative dell\u2019Istituto nazionale per lo studio e la cura dei tumori - fondazione Giovanni Pascale di Napoli e presidente della Fondazione Melanoma, che sostiene progetti di ricerca e campagne di sensibilizzazione e informazione per i cittadini.\nBiografia.\n\u00c8 fratello dell'ex deputato Filippo Ascierto.\nLaureatosi nel 1990 in Medicina e Chirurgia presso la II Facolt\u00e0 di Medicina e Chirurgia dell'Universit\u00e0 degli Studi di Napoli, si specializza nel 1994 in oncologia.\nAttivit\u00e0 e incarichi.\nDal 2004 al 2007 ha ricoperto l'incarico di presidente dell'Intergruppo Melanoma Italiano (IMI), associazione No-Profit nata nel 1998. \u00c8 ideatore e organizzatore di \"Metti il Melanoma in Fuorigioco\" (12 febbraio 2006 - 7 aprile 2007 - 13 aprile 2008), manifestazione di carattere nazionale ideata per sostenere la ricerca scientifica sul melanoma e promuoverne la prevenzione. Metti il Melanoma in Fuorigioco trova la collaborazione della Lega Calcio e della RAI, con il patrocinio dello stesso Segretariato Sociale della RAI.\nDal febbraio 2006 \u00e8 stato componente della Commissione Nazionale \u201cTumori Cutanei\u201d della Lega Italiana per la Lotta ai Tumori (LILT). Nel giugno del 2007 \u00e8 stato nominato membro dell'International Melanoma Working Group, (IMWG) gruppo di studio internazionale sul melanoma. Nell'ottobre dello stesso anno, \u00e8 nominato dal Ministero della Salute componente della commissione oncologica nazionale, \u00e9quipe di esperti presieduta da Umberto Veronesi che lavora alla pianificazione e progettazione del piano oncologico nazionale.\nDal 2008 al 2011 \u00e8 stato Direttore dell\u2019Unit\u00e0 di Oncologia Medica e Terapie Innovative presso l\u2019Istituto Nazionale Tumori IRCCS \"Fondazione G. Pascale\" di Napoli.\nDal 2010 \u00e8 Presidente e socio fondatore della Fondazione Melanoma - ONLUS, nata nel medesimo anno (2010) grazie al sostegno di due istituzioni pubbliche: l\u2019Istituto Tumori Pascale di Napoli e la Seconda Universit\u00e0 degli Studi di Napoli.\nDal 2013 \u00e8 Direttore dell\u2019Unit\u00e0 di Melanoma, Immunoterapia Oncologica e Terapie Innovative dell\u2019Istituto Nazionale Tumori IRCCS \"Fondazione G. Pascale\". \nDal 2014 presidente della Societ\u00e0 Campana di ImmunoTerapia Oncologica (SCITO), dal 2016 membro del Board della Society of Melanoma Research (SMR), dal 2017 membro del Board del Cancer Development Drug Forum (CDDF) e del Board of Directors for the Society of ImmunoTherapy of Cancer (SITC).\nAttivit\u00e0 clinica e ricerca.\nMelanoma.\nDurante gli studi, Paolo Ascierto si appassiona all'oncologia e all'immunologia, scegliendo di focalizzare la propria attivit\u00e0 di ricerca sul melanoma, un tipo di cancro della pelle piuttosto aggressivo e anche uno dei tumori maggiormente immunosensibili.\nA partire dal 1996 \u00e8 il coordinatore di un gruppo interdisciplinare di lavoro sul melanoma composto da tre unit\u00e0 complesse: l\u2019immunologia clinica, la chirurgia e la divisione di medicina dell\u2019Istituto Pascale di Napoli. Contemporaneamente inizia a occuparsi di prevenzione con la dermatoscopia.\nIn breve tempo il centro diventa un punto di riferimento a livello nazionale e internazionale. \nNel 2008 nasce l\u2019unit\u00e0 medica dedicata al melanoma, che in soli 10 anni ha promosso 104 sperimentazioni cliniche sul melanoma a cui hanno partecipato oltre 3000 pazienti, con l\u2019obiettivo di assicurare loro le migliori cure possibili, utilizzando le pi\u00f9 aggiornate procedure diagnostiche e terapeutiche disponibili.\nL\u2019incidenza di questa neoplasia \u00e8 cresciuta a un ritmo superiore a qualsiasi altro tipo di tumore, con un incremento di circa il 30% negli ultimi 10 anni.\nL\u2019importanza del paziente \u00e8 un tema centrale per Paolo Ascierto; per queste ragioni, nell'anno 2010, si attiva attraverso la direzione e il coordinamento della Fondazione Melanoma \u2013 ONLUS, con l\u2019obiettivo di favorire la prevenzione del melanoma, promuovendo sperimentazioni cliniche importanti a livello internazionale.\nIl numero delle nuove diagnosi \u00e8 raddoppiato negli ultimi 10 anni, dai 7.000 nuovi casi del 2007 ai 14.000 del 2017. \nLa causa sono i cattivi stili di vita, cio\u00e8 l\u2019esposizione solare nelle ore del giorno pi\u00f9 calde, soprattutto alle lampade solari. E poich\u00e9 sono soprattutto i giovani ad esporsi di pi\u00f9 al sole e alle lampade solari, questo spiega il perch\u00e9 si sta avendo un abbassamento dell\u2019et\u00e0 media di incidenza del melanoma. \nAlla luce della crescente necessit\u00e0 di sensibilizzare e informare correttamente i cittadini, facendo prevenzione e dando supporto ai malati, collabora in qualit\u00e0 di Membro del Comitato Scientifico con A.I.Ma.Me \u2013 Associazione Italiana Malati di Melanoma, organizzazione senza scopo di lucro fondata nel febbraio 2015 dietro l\u2019impulso di un piccolo gruppo di pazienti.\nA livello internazionale \u00e8 membro del Medical Advisory Board di Aim at melanoma foundation, la principale fondazione internazionale specializzata nelle cure per il melanoma.\nImmunoterapia.\nPaolo Ascierto \u00e8 uno dei maggiori esperti di immunoterapia dei tumori a livello nazionale e internazionale; ha coordinato le prime sperimentazioni sul sistema immunitario cominciate oltre dodici anni fa. Dal 2006 a oggi all\u2019Istituto Nazionale Tumori IRCCS \"Fondazione G. Pascale\" di Napoli sono stati trattati circa 2000 pazienti.\nIn virt\u00f9 dei traguardi raggiunti in questo ambito, riceve il Premio Zanibelli come Personaggio dell\u2019Anno 2018, per l\u2019impegno a favore del miglioramento nell\u2019erogazione delle prestazioni sanitarie assistenziali di cura dei pazienti oncologici e l\u2019impegno nella ricerca clinica a favore della comprensione dei meccanismi genetici e biomolecolari della genesi, sviluppo e caratterizzazione dei tumori, con particolare attenzione di quelli cutanei, e della sperimentazione dei nuovi farmaci e terapie innovative immuno-oncologiche.\n\u00c8 proprio alla luce delle sperimentazioni condotte sull\u2019immunoterapia, che l\u2019aspettativa di vita dei malati affetti da melanoma \u00e8 aumentata in modo importante.\nCome spiega Paolo Ascierto:\n\u201c\"Si tratta di un tipo di neoplasia relativamente facile da analizzare, grazie a una biopsia cutanea. Abbiamo potuto studiarne a fondo le caratteristiche immunologiche e, proprio nel melanoma, sono stati individuati per la prima volta gli antigeni, cio\u00e8 i bersagli della risposta immunologica presenti sulle cellule tumorali\"\u201d. \nNel 2011 solo 1 paziente su 4 con melanoma avanzato era ancora vivo dopo un anno dalla diagnosi, oggi oltre la met\u00e0 dei pazienti che avevano una prognosi sfavorevole supera i due anni e il 20% delle persone colpite dalla malattia in fase metastatica \u00e8 vivo a 10 anni dalla diagnosi."}
{"id": "1523204", "revid": "1573940", "url": "https://it.wikipedia.org/wiki?curid=1523204", "title": "Kilima", "text": "Kilima \u00e8 un genere di ragni appartenente alla famiglia Araneidae.\nDistribuzione.\nLe tre specie oggi note di questo genere sono state rinvenute in Africa: la specie dall'areale pi\u00f9 vasto \u00e8 la \"K. decens\" reperita in Africa centrale, orientale e meridionale e nelle isole Seychelles.\nTassonomia.\nPer la determinazione delle caratteristiche della specie tipo sono stati considerati gli esemplari di \"Larinia decens\" () nello studio di Grasshoff (1970a).\nDal 2010 non sono stati esaminati esemplari di questo genere.\nA marzo 2014, si compone di 3 specie:"}
{"id": "1523207", "revid": "124325222", "url": "https://it.wikipedia.org/wiki?curid=1523207", "title": "Denise Bronzetti", "text": "Impiegata statale, alle elezioni del 4 giugno 2006 \u00e8 stata eletta nelle liste del Partito dei Socialisti e dei Democratici.\nDenise Bronzetti \u00e8 presidente della \"Commissione Consiliare Permanente Affari Costituzionali ed Istituzionali; Pubblica Amministrazione; Affari Interni, Protezione Civile, Rapporti con le Giunte di Castello; Giustizia; Istruzione, Cultura, Beni Culturali, Universit\u00e0 e Ricerca Scientifica\" e membro della \"Commissione Consiliare Permanente Finanze, Bilancio e Programmazione; Artigianato, Industria, Commercio; Turismo, Servizi, Trasporti e Telecomunicazioni, Lavoro e Cooperazione\" e della \"Commissione Consiliare Permanente Igiene e Sanit\u00e0, Previdenza e Sicurezza Sociale, Politiche Sociali, Sport; Territorio, Ambiente e Agricoltura\".\nNel dicembre 2007 \u00e8 stata accusata dal capogruppo consiliare Claudio Felici di far parte del cosiddetto gruppo dei \"ribelli\" del PSD e di progettare una scissione nel partito.\nDal 1\u00ba ottobre 2012 al 1\u00ba aprile 2013 \u00e8 Capitano reggente di San Marino insieme a Teodoro Lonfernini."}
{"id": "1523209", "revid": "539155", "url": "https://it.wikipedia.org/wiki?curid=1523209", "title": "Evgenij Aleksandrovi\u010d Mravinskij", "text": "Biografia.\nDopo aver studiato inizialmente biologia all'Universit\u00e0 di Pietrogrado, nel 1924 riusc\u00ec ad entrare al Conservatorio come studente non pagante grazie all'intervento della sorellastra del padre, Aleksandra Kollontaj, prima presso il commissario per l'istruzione Anatolij Vasil'evi\u010d Luna\u010darskij, poi presso il rettore del Conservatorio Aleksandr Konstantinovi\u010d Glazunov.\nIl suo esordio come direttore d'orchestra ebbe luogo nel 1929, mentre, nell'ottobre del 1938, ottenne l'incarico di direttore principale della Filarmonica di Leningrado, incarico che egli conserv\u00f2 fino alla morte.\nDiresse in prima assoluta molti lavori di musicisti russi, in particolare di Sergej Sergeevi\u010d Prokof'ev e Dmitrij \u0160ostakovi\u010d, e port\u00f2 in giro per l'Europa e negli Stati Uniti la musica dei compositori russi, sempre con la Filarmonica di Leningrado."}
{"id": "1523212", "revid": "729019", "url": "https://it.wikipedia.org/wiki?curid=1523212", "title": "11. SS Freiwilligen-Panzergrenadier-Division &quot;Nordland&quot;", "text": "L11. SS-Freiwilligen-Panzergrenadier-Division Nordland, conosciuta anche come Kampfverband War\u00e4ger, Germanische-Freiwilligen-Division, o SS-Panzergrenadier-Division 11 (Germanische) fu una divisione meccanizzata delle Waffen-SS formata a partire dal luglio del 1943 da volontari di guerra di cui la maggior parte proveniva dalla Scandinavia e dalla Danimarca, oltre ad aliquote dei Paesi Bassi.\nTuttavia, nel corso della sua esistenza, vi confluirono vari volontari provenienti da altre nazioni interessate dal conflitto mondiale: dagli estoni ai finlandesi, dai francesi ai britannici dagli svizzeri agli spagnoli e persino italiani. La divisione oper\u00f2 principalmente sul fronte orientale, e pot\u00e9 vantare un alto numero di decorazioni guadagnate sul campo.\nLa divisione fu addestrata in Croazia per la lotta anti-partigiana e a fine 1943 fu trasferita in Curlandia, sul fronte di Oranienbaum, presso Leningrado.\nImpegnata in durissimi combattimenti nel 1944 sul fiume Luga e a Narva, dovette ritirarsi sulla linea di Tannenberg e infine in Lituania.\nFu poi attiva in Pomerania nel febbraio del 1945 per essere poi destinata al fronte dell'Oder. Si batt\u00e9 a Stargard e fu infine annientata a Berlino. I sopravvissuti si arresero alle truppe statunitensi sull'Elba.\nI suoi comandanti (Franz Augsberger, l\"SS-Obergruppenf\u00fchrer\" Fritz von Scholz e Joachim Ziegler) morirono in combattimento. Von Scholz cadde infatti il 28 luglio 1944 presso Narva, mentre l\"SS-Brigadef\u00fchrer\" Joachim Ziegler mor\u00ec a Berlino il 2 maggio 1945.\nLa sua insegna era la ruota solare (svastica) inserita in un cerchio.\nConcetto e formazione.\nVerso il 1943, le formazioni straniere nelle \"Waffen-SS\" avevano stabilito un primato nel combattimento. La \"5. SS-Panzer-Division Wiking\", una divisione di volontari, era operativa dal 1940.\nTuttavia, la \"Wiking\", i cui effettivi erano prevalentemente volontari nordici, aveva ufficiali tedeschi. Nel febbraio 1943, Hitler ordin\u00f2 la creazione di una divisione SS in cui anche gli ufficiali provenissero dai volontari stranieri. Il reggimento \"Nordland\" della \"Wiking\", formato da volontari scandinavi, fu tolto dai reparti di linea per essere usato come base per la nuova divisione. Originariamente la divisione doveva intitolarsi \"War\u00e4ger\" (Variaghi), ma il nome venne \"bocciato\" da Hitler in persona. Perci\u00f2 si decise che la nuova divisione avrebbe semplicemente adottato il nome del reggimento preesistente: \"Nordland\", per l'appunto.\nSi diedero i titoli pure ai due reggimenti \"Panzergrenadier\" della \"Nordland\". I titoli dei reggimenti erano un riferimento al luogo di provenienza della maggioranza degli uomini: il reggimento \"SS-Panzergrenadier\" 23 - \"Norge\" (norvegesi) ed il reggimento \"SS-Panzergrenadier\" 24 \"Danmark\" (danesi).\nCome gi\u00e0 detto, bench\u00e9 il grosso dei reparti sortisse effettivamente dalla Scandinavia, la \"Nordland\" fin\u00ec per accogliere elementi delle pi\u00f9 disparate nazionalit\u00e0. Alla fine della guerra, volontari danesi, svedesi, ungheresi, olandesi, estoni, finlandesi, francesi, romeni, spagnoli, svizzeri ed inglesi erano stati direttamente inquadrati in tale divisione, o vi erano stati aggregati.\nDopo la formazione (avvenuta in Germania), fu aggregata al \"III SS-Panzerkorps\" dell\"SS-Obergruppenf\u00fchrer\" Felix Steiner e fu trasferita in Croazia per completarne addestramento ed organico. Poco dopo il suo arrivo, la \"SS-Freiwilligen Legion Niederlande\" fu aggregata alla divisione, che inizi\u00f2 a combattere contro i partigiani di Josip Broz Tito. A fine novembre, il reggimento \"Denmark\" fu coinvolto in pesanti combattimenti contro una forza di 5\u00a0000 partigiani nei pressi di Glina. In tale periodo, il \"Panzer\" \"Abteilung\" della \"Nordland\" \"(SS-Panzer Abteilung 11)\" ebbe l'onore di essere dedicato ad Ermanno di Salza, quarto gran maestro dei Cavalieri teutonici.\nNel gennaio 1944, fu ordinato alla divisione di muovere sul fronte di Oranienbaum (presso Leningrado), sotto il comando del Gruppo d'armate Nord guidato dal feldmaresciallo Walter Model.\nDa Leningrado a Narva - la battaglia delle SS europee.\nLa \"Nordland\", assieme al resto del \"III. SS-Panzerkorps\", arriv\u00f2 al fronte presso Leningrado e fu subito adibita al contrattacco\u00a0\u2013 a contrasto delle azioni sovietiche tendenti a rompere l'accerchiamento tedesco della citt\u00e0. Quando tale sforzo sovietico riusc\u00ec nell'intento, la \"Nordland\" si ripieg\u00f2 combattendo per 60\u00a0km fino ad Oranienbaum. Il 14 gennaio, un assalto sovietico riusc\u00ec a far collassare il fronte tedesco, e la \"Nordland\" esegu\u00ec un secondo, analogo, ripiegamento fino a Narva (Estonia), dove si organizz\u00f2 un'altra linea difensiva.\nAll'inizio di febbraio, i sovietici lanciarono i primi attacchi verso la citt\u00e0, aprendo cos\u00ec la battaglia di Narva.\nLo scontro sarebbe passato alla storia con la denominazione di \"battaglia delle SS europee\", visto che la maggior parte dei difensori era europea, e pi\u00f9 precisamente vi erano:\noltre, ovviamente, a tedeschi delle formazioni regolari. Nel complesso, i difensori della linea del fiume Narva ammontavano a 50\u00a0000 uomini. Dovevano reggere l'urto di 200\u00a0000 nemici del Distretto militare di Leningrado.\nIn principio l'attacco fu lanciato il 13 febbraio, con i sovietici che attaccavano proprio attraverso la linea, ed al contempo conducevano un'operazione anfibia dal Mar Baltico nei pressi di Merek\u00fcla. La \"Nordland\" annient\u00f2 la forza da sbarco sovietica. Per i successivi cinque mesi le SS europee fecero fronte agli attacchi russi, e la \"Nordland\" mostr\u00f2 di sapersi battere con grande determinazione. In marzo, i sovietici riuscirono a distruggere il ponte sulla Narva, tagliando fuori le truppe che si trovavano sull'altro lato. I pionieri dell'omonimo battaglione della \"Nordland\" ricostruirono rapidamente il ponte, pur se esposti a violento fuoco nemico. L'avvio dell'Operazione Bagration nel giugno 1944 determin\u00f2 l'intrappolamento del Gruppo d'armate Nord nella Sacca di Curlandia. Dopo mesi di aspri scontri, il ponte Hermannsberg sulla Narva salt\u00f2 in aria, ed i difensori dovettero arretrare di 25\u00a0km ad ovest, sulla Linea Tannennerg.\nLinea Tannenberg - Sacca di Curlandia.\nLa linea Tannenberg era fissata su tre colli strategici. Da ovest ad est, erano indicati con i nomi convenzionali di \"Collina 69.9\", \"Collina Granatiere\", \"Collina Orfanotrofio\". Da quest'ultima si poteva proteggere il retro della citt\u00e0 di Narva.\nDal 27 luglio la \"Nordland\" combatt\u00e9 al fianco della \"Sturmbrigade Langemarck\" e del \"Kampfgruppe Strachwitz\" (facenti parte della \"Panzergrenadier-Division Gro\u00dfdeutschland\") nell'intento di mantenere il controllo della \"Collina Orfanotrofio\". Nonostante la morte del comandante della \"Nordland\", \"SS-Gruppenf\u00fchrer\" Fritz Scholz, caduto in combattimento, presto seguito dai comandanti dei reggimenti \"Norge\" e \"Danmark\", la divisione conserv\u00f2 fieramente la \"Collina Orfanotrofio\", distruggendo 113 carri armati il 29 luglio.\nIl 4 agosto, effettivi della Compagnia penale 103, un reparto punitivo, furono reintegrati ed assorbiti nel reggimento \"Danmark\". Il \"III. SS-Panzerkorps\" si immol\u00f2 nella difesa della Linea Tannenberg, finch\u00e9 il 16 settembre fu ritirato in Lettonia per difenderne la capitale Riga. Riga cadde il 12 ottobre, e per la fine del mese tutte le unit\u00e0 di \"Waffen-SS\" furono ritirate in quella che sar\u00e0 ricordata come la \"Sacca di Curlandia\".\nDa fine ottobre a dicembre 1944, la \"Nordland\" combatt\u00e9 aspre battaglie difensive nella sacca, ed ai primi di dicembre gli effettivi della divisione erano scesi a 9\u00a0000 uomini. A gennaio 1945, la divisione ricevette l'ordine di spingersi al porto di baltico di Libau, da cui esfiltr\u00f2 via mare in Pomerania. La divisione sbarc\u00f2 a Stettino, con il \"Panzer Abteilung Hermann von Salza\" inviato a Gothafen per eseguire i ripristini necessari. A fine gennaio, la \"Nordland\" fu assegnata al \"SS Panzer-Armeeoberkommando 11.\" di Steiner, che all'epoca si stava formando per la difesa di Berlino.\nPrussia orientale e Pomerania.\nAi primi di febbraio, il \"Panzer Abteilung\" ripristinato fece ritorno alla divisione, e cominci\u00f2 pure ad arrivare qualche scarso rinforzo. \nIl 16 febbraio la divisione ricevette l'ordine di concorrere ad un'offensiva nell'ambito dell'Operazione Sonnenwende, avente lo scopo di distruggere un caposaldo sovietico e liberare i propri commilitoni assediati nella citt\u00e0 di Arnswalde. L'offensiva era stata concepita dal \"Generaloberst\" Heinz Guderian come assalto di massa con estensione pari a tutto il fronte, ma Hitler aveva deciso di ridimensionarla al rango di contrattacco locale. In un primo momento, l'attacco della \"Nordland\" sort\u00ec l'effetto di una totale sorpresa tattica, e la divisione avanz\u00f2 rapidamente in tutti i settori fino alle rive del Lago Inha.\nMa quando i sovietici iniziarono a comprendere la situazione, la loro resistenza si fece sempre pi\u00f9 inflessibile, e l'avanzata degli attaccanti rallent\u00f2 corrispondentemente.\nIl giorno dopo la divisione raggiunse Arnswalde e liber\u00f2 dall'assedio l'esausta guarnigione che continuava a presidiare il sito. Nei giorni immediatamente successivi\nfu consolidata la posizione ed evacuati i civili superstiti. Ben presto, tuttavia, l'avanzata tedesca fu definitivamente arrestata da energici contrattacchi sovietici, e Steiner revoc\u00f2 l'ordine di attacco, facendo arretrare il \"III Panzerkorps\" a Stargard e Stettino, sull'Oder settentrionale.\nIl giorno 21 si constat\u00f2 che il rapporto di forze era tale per cui ulteriori guadagni territoriali avrebbero avuto in costo umano spropositato, perci\u00f2 Steiner ordin\u00f2 un ripiegamento generale alla riva nord dell'Inha. Tra il 22 ed il 28 il \"III Panzerkorps\" si ritir\u00f2 lentamente fino all'area circostante Stargard e Stettino a nord dell'Oder.\nL'offensiva sovietica del 1\u00ba marzo ricacci\u00f2 la \"Nordland\" assieme agli sfibrati resti del \"III Panzerkorps\". In una disperata azione di ritirata/combattimento, i predetti reparti tedeschi inflissero gravi perdite ai sovietici, ma il 4 marzo la divisione stava precipitando ad Altdamm, l'estrema posizione difensiva orientale sull'Oder. Nelle due settimane successive, la \"Nordland\" mantenne agguerritamente la citt\u00e0, provocando copiosi spargimenti di sangue per ambo le parti. Il 19, i martoriati difensori ripiegarono dietro l'Oder, con i reggimenti \"Danmark\" e \"Norge\" praticamente annientati. La divisione ricevette l'ordine di ritirarsi sull'area ad ovest di Schwedt-Bad Freinwalde per tentarne una riorganizzazione.\nNel frattempo, la \"33. Waffen-Grenadier-Division der SS Charlemagne\", un reparto di 300 volontari francesi delle SS, e la Compagnia Volontari Spagnoli delle SS 101., un'unit\u00e0 di SS spagnole, furono aggregate alla divisione. L'organico fu altres\u00ec ripristinato con mezzi e personale provenienti da \"Luftwaffe\" e \"Kriegsmarine\".\nLa battaglia finale.\nIl 16 aprile la \"Nordland\" ebbe l'ordine di ripiegare sulla linea orientale di Berlino. Malgrado i recenti rinforzi, la divisione era sempre in grave sotto-organico e, eccezion fatta per i francesi e gli spagnoli, gran parte dei nuovi arrivati erano poco pi\u00f9 che reclute, poco o nulla esperti di combattimento reale. Dal 17 al 20 aprile la divisione fu costantemente impegnata in scontri su tutto il fronte, e fu incalzata fin dentro alla citt\u00e0 stessa. Il 22 la \"Nordland\" si era dovuta attestare al Tiergarten, in pieno centro. Nei giorni successivi, la divisione cess\u00f2 di esistere come reparto organicamente coerente.\nI resti dei reggimenti \"Norge\" e \"Danmark\", assieme ad elementi del battaglione pionieri, si ritrovarono a difendere il ponte sulla Sprea.\nNel frattempo, il grosso dell'attacco sovietico si concentrava sull'area del Treptower Park, dove il resto del battaglione pionieri e alcuni carri sopravvissuti del \"Panzerabteilung Hermann von Salza\" continuavano a reggere l'urto. sacrificando alcuni dei suoi ultimi mezzi. L'ultimo Sd.Kfz. 250 della \"Nordland\" fu distrutto da un soldato russo per mezzo di un Panzerfaust di preda bellica e una foto dell'evento \u00e8 rimasta come icona simbolica di tutta la battaglia.\nIl 26 i difensori del quartiere dei ministeri erano stati obbligati ad arroccarsi fin dentro al Palazzo del Reichstag. Nei giorni che seguirono, i pochi sopravvissuti della divisione tennero il campo resistendo a forze ostili soverchianti. Il 30 aprile il comando di divisione apprese del , ed ordin\u00f2 a chi ne era in grado di cercare scampo ad ovest. Qualcuno riusc\u00ec alla spicciolata ad arrendersi agli statunitensi sulla sponda ovest dell'Elba, ma furono molti di pi\u00f9 quelli che non vi riuscirono, e tra loro la 3. compagnia (svedese) dello \"Aufkl\u00e4rung-Abteilung\", che combatt\u00e9 una strenua (ma in definitiva inutile) battaglia tentando di sottrarsi all'accerchiamento sovietico, episodio narrato da Erik Wallin nel suo libro \"Twilight of the Gods\".\nNonostante la tentazione di abbandonare le linee volgendosi ad ovest, molte SS presenti a Berlino il 1\u00ba maggio 1945 decisero di sbandarsi verso nord, seguendo le direttive di Wilhelm Mohnke, che aveva promesso di guidare la fuga dal fronte. Viceversa, quando le sue truppe lealiste provenienti dalla \"1. Panzer Division Leibstandarte Adolf Hitler\" e dalla \"Nordland\" si stavano radunando presso il ponte Wierdammer, alcuni accompagnati da mogli e figli, egli si era gi\u00e0 dato a precipitosa fuga con alcuni dei pi\u00f9 stretti collaboratori del \"F\u00fchrer\", tra cui Traudl Junge, la celebre segretaria di Hitler. In assenza di guida, l'allontanamento per Freidrichstrasse si trasform\u00f2 in un movimento caotico, che fu rapidamente devastato dagli attacchi corazzati sovietici.\nIl 2 maggio le ostilit\u00e0 furono dichiarate terminate per ordine di Helmuth Weidling, comandante dell'Area di Difesa di Berlino, e generale di artiglieria. Tutte le sacche di resistenza furono spazzate via dall'Armata Rossa, e circa 80\u00a0000 prigionieri di guerra furono deportati nell'Est europeo. Moltissime SS, mantenendo fede al proprio giuramento di fedelt\u00e0 ad Hitler, avevano combattuto fino a farsi uccidere, o si erano tolti la vita, una scelta che le dicerie in circolazione avevano reso comune.\nDei pochi sopravvissuti che raggiunsero le linee degli Alleati occidentali, la maggior parte venne riconsegnata ai rispettivi paesi di provenienza e trattari come traditori, alcuni condannati a pene detentive, ed alcuni condannati a morte."}
{"id": "1523219", "revid": "1573940", "url": "https://it.wikipedia.org/wiki?curid=1523219", "title": "Larinia", "text": "Larinia \u00e8 un genere di ragni appartenente alla famiglia Araneidae.\nDistribuzione.\nLe 55 specie oggi note di questo genere sono state rinvenute in tutti i continenti ad eccezione dei poli: la specie dall'areale pi\u00f9 vasto \u00e8 la \"L. bonneti\" reperita in diverse localit\u00e0 della regione paleartica.\nTassonomia.\nQuesto genere ha una storia tassonomica alquanto complessa e discussa: gli aracnologi Tanikawa (1989) e Harrod, Levi &amp; Leibensperger (1991), sulla scia di precedenti lavori di Levi (1975b) e Marusik (1987c), hanno respinto le precedenti analisi di Grasshoff (1970 a, b e c e 1971a) che all'epoca suddivise le specie oggi ascritte qui in 10 generi sulla base di considerazioni geografiche e regionali senza una valutazione globale delle caratteristiche.\nNel contempo l'aracnologo Levy ha sostenuto la validit\u00e0 di alcune delle considerazioni di Grasshoff.\nQuesto genere \u00e8 sinonimo di \"Drexelia\" a seguito del lavoro degli aracnologi Harrod, Levi &amp; Leibensperger del 1991 e di precedenti considerazioni di Levi (1975b). \u00c8 anche sinonimo anteriore di \"Larinopa\" , a seguito di uno studio degli aracnologi Framenau &amp; Scharff del 2008, con trasferimento della specie tipo e \"contra\" un precedente lavoro di Levy (1986).\nDal 2012 non sono stati esaminati esemplari di \"Larinia\" e di seguito sono riportate tutte le specie ascritte a questo genere, riferendo delle denominazioni di Grasshoff nelle sinonimie.\nA marzo 2014, si compone di 55 specie:"}
{"id": "1523226", "revid": "287204", "url": "https://it.wikipedia.org/wiki?curid=1523226", "title": "Niso (re)", "text": ""}
{"id": "1523228", "revid": "1745361", "url": "https://it.wikipedia.org/wiki?curid=1523228", "title": "Diavoletto (gioco)", "text": "Il diavoletto \u00e8 un gioco di carte. In alcune zone \u00e8 conosciuto come gigio o tredici.\nGiocatori.\nQuesto \u00e8 un gioco per soli due giocatori.\nMazzo di carte.\nPer giocare si utilizzano due mazzi di carte francesi da 52, pi\u00f9 due jolly.\nSvolgimento del gioco.\nDistribuzione delle carte.\nI due giocatori mischiano i due mazzi separatamente.\nApertura del gioco.\nInizia il giocatore il cui mazzetto ha la carta pi\u00f9 alta.\nAzioni del giocatore.\nIl giocatore di turno deve:\nMosse consentite.\nLe mosse consistono nel porre scoperte sul tavolo le carte in modo da creare delle pile ordinate (A,2,3,4,5,6,7,8,9,10,J,Q,K) anche non dello stesso seme. Chiaramente la prima mossa pu\u00f2 consistere solo nel porre un asso sul tavolo, dopodich\u00e9 si possono aggiungere le altre carte alle pile, anche create da altri giocatori. L'asso \u00e8 l'unica carta che non pu\u00f2 essere sostituita da un jolly ed \u00e8 anche l'unica carta che un giocatore \u00e8 obbligato a giocare.\nLa carta da posizionare sul tavolo pu\u00f2 provenire sia dalle carte che il giocatore di turno ha in mano, sia dalle carte scartate precedentemente dal giocatore di turno(ovviamente solo le ultime quattro), sia dal mazzetto centrale sempre del giocatore di turno.\nSe la carta proviene dal mazzetto centrale viene scoperta la carta successiva del mazzetto che si dovr\u00e0 cercare di posizionare.\nGli scarti.\nQuando un giocatore scarta la carta la deve posizionare scoperta di fianco a lui.\nGli scarti vengono organizzati in massimo quattro colonne possibilmente in ordine decrescente in modo tale da poter essere prese pi\u00f9 agevolmente nelle mani successive.\nScopo del gioco.\nLo scopo del gioco \u00e8 quello di terminare per primi il proprio mazzetto.\nStrategia.\n\u00c8 consigliabile cercare di non giocare delle carte che favorirebbero il posizionamento di una carta del mazzetto avversario."}
{"id": "1523229", "revid": "767487", "url": "https://it.wikipedia.org/wiki?curid=1523229", "title": "Sebha", "text": "Sebha o Sabha () \u00e8 un'importante citt\u00e0 della Libia centro-meridionale, capoluogo dell'omonimo distretto. Era la capitale della storica regione del Fezzan.\nData la sua posizione al centro del deserto libico, Sebha \u00e8 stata fino al secolo scorso un importante centro di sosta e smistamento delle carovane che attraversavano il Sahara. Dagli anni Novanta \u00e8 invece punto di transito per decine di migliaia di migranti sub-sahariani - prevalentemente nigeriani, nigerini e ghanesi - che attraversano clandestinamente il deserto del Sahara, dal Niger, diretti in Libia o in Europa.\nA met\u00e0 strada fra Ubari e Sebha, nell'erg di Ubari, si trovano quattro piccole oasi, con relativi laghi salati, che costituiscono una delle attrattive turistiche della zona. L'oasi e il lago pi\u00f9 noti sono quelli di Gaberun.\nL'oasi di Sebha \u00e8 stato un sito per testare i razzi OTRAG, che fu utilizzato quando non fu pi\u00f9 possibile lanciare dal Shaba settentrionale, in Zaire (ora Repubblica Democratica del Congo). Nell'oasi di Sebha il 1\u00ba marzo 1981 fu lanciato un razzo OTRAG che raggiunse un'altezza di 50 km."}
{"id": "1523230", "revid": "75435", "url": "https://it.wikipedia.org/wiki?curid=1523230", "title": "Appenninico", "text": ""}
{"id": "1523231", "revid": "125945386", "url": "https://it.wikipedia.org/wiki?curid=1523231", "title": "14. Waffen-Grenadier-Division der SS", "text": "La 14. Waffen-Grenadier-Division der SS fu una formazione militare delle SS durante la seconda guerra mondiale. Pi\u00f9 tardi fu conosciuta con il nome di \"14. Waffen-Grenadier-Division der SS (ukrainische Nr. 1)\" dell'Esercito Nazionale Ucraino, un'altra formazione dell'Esercito tedesco.\nStoria.\nPrima della seconda guerra mondiale, alcuni ucraini, soprattutto in Galizia, vedevano il Terzo Reich come la sola forza che poteva assicurare la costituzione di uno Stato ucraino indipendente, e proposero ai tedeschi l'idea di formare unit\u00e0 militari ucraine. All'inizio del 1943, le crescenti perdite portarono i leader tedeschi ad accettare la proposta. La decisione fu presa dal Governatore tedesco del Distretto della Galizia, Dr. Otto von W\u00e4chter per creare un divisione di Waffen-SS galiziani, assegnata al combattimento regolare sul Fronte orientale, la 14\u00aa divisione SS volontari \"Galizien\"; la sua formazione fu annunciata il 28 aprile 1943.\nLa divisione fu organizzata dal Comitato Centrale Ucraino con funzioni non politiche, capeggiato da Volodymyr Kubiyovych con il coinvolgimento attivo della Chiesa greco-cattolica ucraina. La fazione di Stepen Bandera dell'Organizzazione degli Ucraini Nazionalisti (OUN-B) si oppose all'idea di creare la divisione, in parte perch\u00e9 era un'organizzazione esterna al suo controllo, ed annunci\u00f2 nella sua propaganda che la divisione fosse usata dai tedeschi come carne da cannone. Paradossalmente, la divisione poi incluse i volontari che volevano combattere per l'Ucraina e che erano avversi all'ideologia fascista su cui si basava l'OUN ed erano riluttanti ad unirsi ai ranghi dell'Armata Ucraina Insorta (UPA). La creazione di unit\u00e0 di SS straniere \u00e8 stata portata avanti dapprima in nome della lotta contro il comunismo; con unit\u00e0 create in Francia, Paesi Bassi, Lettonia, Estonia, Croazia tra le altre. La formazione della divisione fu annunciata il 28 aprile, 1943, da 80.000 ucraini che furono arruolati dalla Galizia.\nSebbene i tedeschi non facessero concessioni a livello politico, la divisione vantava uno status unico tra le divisioni delle SS, in quanto il giuramento di fedelt\u00e0 ad Hitler era condizionato al combattimento contro il bolscevismo ed infatti cappellani Cristiani (maggiormente della Chiesa greco-cattolica ucraina e della Chiesa ortodossa ucraina) furono assegnati alle unit\u00e0 e fu permesso loro di tenere le funzioni religiose (nell'esercito tedesco, soltanto lo Sturmbrigade Wallonien aveva minime funzioni clericali). Quest'ultima condizione fu istituita sotto insistenza degli organizzatori della divisione per minimizzare il rischio di una demoralizzazione nazista tra i soldati. La creazione di una divisione SS Ucraina fu percepita da molti come il primo passo verso uno Stato Ucraino indipendente, e trovare volontari non era un problema. La divisione fu operativa dal dicembre 1943 ma continu\u00f2 ad essere addestrata fino al maggio 1944.\nLa divisione SS \"Galizien\" fu comandata da ufficiali tedeschi e ucraini con i posti di comando pi\u00f9 elevati riservati ai tedeschi. Prima dell'addestramento di sufficienti nuove reclute, molti degli ufficiali originari erano veterani dell'Armata Galiciana Ucraina. Il comandante in capo era l'Oberfuhrer Fritz Freitag, mentre il Maggiore Wolf Heike era a capo dello stato maggiore. Tutti i comandanti reggimentali erano tedeschi. Binz delle SS ed il Tenente Colonnello Franz Lechthaler sempre delle SS erano i comandanti dei reggimenti di polizia.\nIn battaglia.\nLa divisione fu inviata al fronte all'inizio del 1944. Sebbene mancasse di esperienza di combattimento, era ben equipaggiata e molti dei suoi membri erano passati sotto un addestramento ben pi\u00f9 rigido di quello che la Germania era solita avere nella Wehrmacht tra il 1943\u201344. La divisione fu inviata nell'area di Brody (attualmente in Ucraina), dove pesanti combattimenti erano in corso, ed aggregata al 13\u00ba Corpo d'Armata. Assieme a sei divisioni di fanteria tedesca pesantemente sotto organico, la Divisione Galiziana fu capace di tenere un fronte di approssimativamente 80\u00a0km. L'8 luglio, il 13\u00ba Corpo fu trasferito alla 1\u00aa Armata Panzer. Il 13 luglio, le forze sovietiche sotto il comando del Maresciallo Ivan Konev lanciarono il loro attacco. La Divisione Galiziana sub\u00ec l'attacco di un feroce assalto della Seconda Armata Aerea Sovietica, che in un tempo di sole cinque ore durante il 15 luglio effettu\u00f2 3.288 missioni aeree e sganci\u00f2 102 tonnellate di bombe su di essa e sulle due divisioni Panzer non appena avevano provato a contrattaccare. Dal 19 luglio, dopo feroci battaglie, la divisione, assieme ad alcune unit\u00e0 tedesche, fu accerchiata e sconfitta dall'Armata Rossa. A dispetto della difficolt\u00e0 del combattimento, la divisione seppe mantenere la disciplina e molti dei suoi membri furono capaci di infrangere l'accerchiamento. Dei circa 10.400 soldati dispiegati a Brody, circa 3.000 furono capaci di riunirsi immediatamente alla divisione. Altri 2.300 ritornarono dopo un periodo di molti mesi, essendosi nascosti nelle foreste o in frazioni locali, ed un numero pari si un\u00ec all'Armata Ucraina Insorta. Circa 2.000 furono uccisi e 900 catturati.\nLa Germania ricostitu\u00ec la divisione dopo alcuni mesi usando unit\u00e0 di riserva. All'inizio di ottobre 1944, la divisione fu inviata a sedare la rivolta in Slovacchia. Alla fine di gennaio 1945, fu spostata in Slovenia, dove combatt\u00e9 i partigiani di Tito mentre manteneva relazioni amichevoli con la guerriglia anticomunista serba dei cetnici. Dal 1\u00ba aprile alla fine della guerra, con una forza di 14.000 soldati in campo ed 8.000 soldati in un Reggimento di addestramento e ricollocamento, la divisione combatt\u00e9 contro l'Armata Rossa nella regione di Graz in Austria, dove nei primi dell'aprile liber\u00f2 il castello ed il villaggio di Gleichenberg dalle forze Sovietiche (che includevano le truppe aeree Sovietiche d'\u00e9lite della 3 divisione Aerea della Guardia) durante un contrattacco. ed il 15 aprile respinse un contrattacco Sovietico. La divisione, a quel tempo, mantenne con successo un fronte di 13\u00a0km.\n14. Waffen-Grenadier-Division der SS (ukrainische Nr. 1).\nIl 17 marzo 1945, emigrati ucraini crearono il Comitato ucraino nazionale per far valere gli interessi ucraini presso la Germania. Simultaneamente, l'Armata Nazionale Ucraina fu creata. Si voleva fosse composta da tutti i soldati ucraini che combatterono per la Germania, i primi dei quali erano la Divisione SS \u201cGalizien\u201d. Il comandante in capo dell'UNA era il generale Pavlo Shandruk, un ex-colonnello dell'esercito polacco (1938\u20131939) e portatore della croce Virtuti Militari.\nIl Generale Shandruk fu designato comandante della divisione \u201cGalizien\u201d e la rinomin\u00f2 14. Waffen-Grenadier-Division der SS (ukrainische Nr. 1). Il 7 maggio, sotto la sua influenza, la divisione lasci\u00f2 la linea del fronte, si ritirarono dai pressi delle forze Sovietiche e si arrese al Regno Unito e agli Stati Uniti d'America. I soldati ucraini furono tenuti prigionieri in Italia. L'aver cambiato nome alla divisione, il fatto che i suoi soldati fossero, fino al 1939, cittadini della Polonia, l'intervento della Santa Sede (e probabilmente del Generale Polacco W\u0142adys\u0142aw Anders) salv\u00f2 i suoi membri dalla possibile tragica deportazione nell'URSS. Secondo le fonti ucraine, 176 soldati della divisione, dopo la resa della divisione, si unirono all'armata polacca di Anders. Nel 1947, ex-soldati della divisione SS \"Galizien\" ricevettero il permesso di emigrare in Canada e nel Regno Unito.\nAtrocit\u00e0 di guerra presunte e di fatto.\nLe unit\u00e0 della divisione SS \"Galizien\" sono state accusate di aver commesso diverse atrocit\u00e0 durante la guerra, assieme alle presunte azioni del 4\u00ba Reggimento di Polizia in Galizia e del 5\u00ba Reggimento di Polizia a Lubelszczyzna. Tra le accuse specifiche rivolte, c'\u00e8 il massacro di Huta Pieniacka e la partecipazione alla soppressione della rivolta di Varsavia nel 1944.\nLa frazione di Huta Pieniacka era sopravvissuta a diversi attacchi alla fine del 1943 e nel primo inverno del 1944. Il 23 febbraio 1944, un piccolo drappello del 4\u00ba Reggimento giunse nella frazione per cercare partigiani polacchi dell'Armia Krajowa. Sembra che durante la ricognizione, ci fu uno sparo accidentale che uccise due soldati ucraini. I Tedeschi organizzarono un solenne funerale per i soldati e portarono a termine una spedizione punitiva che rase al suolo la frazione nel tardo febbraio. Tra 500 e 1.000 abitanti della fraziono furono uccisi. Sin dal novembre 1992, una Commissione di Varsavia dell'Istituto Nazionale per la memoria sta conducendo un'indagine sui crimini commessi dalla divisione SS \"Galizien\" o da altre unit\u00e0 Ucraine riguardo al massacro di Huta Pieniacka ed altre atrocit\u00e0 su civili polacchi in altre frazioni.\nOggetto di dibattito \u00e8 l'affermazione che le unit\u00e0 SS \"Galizien\" abbiano avuto un ruolo nel sopprimere l'insurrezione di Varsavia. Le ricerche condotte dagli storici polacchi Ryszard Torzecki e Andrzej A. Zi\u0119ba suggeriscono che non vi fossero unit\u00e0 con la divisa delle SS \u201cGalizien\u201d a Varsavia durante la rivolta. Questo implicherebbe che le atrocit\u00e0 commesse attribuite agli Ucraini siano state commesse da altre formazioni, come la brigata russa Bronislaw Kaminski (RONA) \u2014 una formazione composta da cittadini dell'URSS che sostenevano i tedeschi. L'equivoco sembra essere sorto dal fatto che i cittadini di Varsavia, influenzati da informazioni relative al Massacro di Volhynia commesso dall'UIA, abbiano supposto che le unit\u00e0 straniere fossero ucraine. Ad ogni modo, i tedeschi utilizzarono due compagnie (circa 300 uomini) della Legione di Autodifesa Ucraina (USL) contro i ribelli di Varsavia che combatterono a Powi\u015ble nel settembre 1944. Nel marzo 1945, l'USL fu incorporata nella divisione SS \u201cGalizien\u201d. Comunque non \u00e8 chiaro se le due compagnie facessero all'epoca parte dell'USL.\nLa Commissione canadese Desch\u00eanes \"Commission of Inquiry on War Crimes\" dell'ottobre del 1986, diretta dal Giudice Jules Desch\u00eanes concluse che:\nMentre erano nei campi per prigionieri di guerra in Italia questi uomini furono oggetto di indagine delle missioni britannica e sovietica e n\u00e9 allora, n\u00e9 in seguito \u00e8 venuta alla luce alcuna prova che dimostrasse che alcuni di essi abbiano combattuto contro gli Alleati o siano stati partecipi di crimini contro l'umanit\u00e0. La loro condotta da quando essi giunsero in questo paese \u00e8 stata soddisfacente e niente ha indicato in alcun modo che essi fossero infetti da alcuna traccia dell'ideologia nazista. Dai rapporti delle missioni speciali allestite dal War Office per monitorare questi uomini risulta chiaramente che essi abbiano scelto di combattere volontariamente contro l'Armata Rossa per ragioni nazionalistiche che ebbero del resto ragione di essere a causa del comportamento delle autorit\u00e0 sovietiche durante i primi anni dell'occupazione dell'Ucraina occidentale dopo il patto di non aggressione tra Molotov e Ribbentrop. Per quanto la propaganda comunista abbia tentato di dipingere questi uomini, al pari di altri rifugiati, come dei \"Quisling\" (collaborazionisti), o dei \"criminali di guerra\" \u00e8 interessante notare che nessuna accusa specifica di crimini di guerra sia stata mossa dalla Russia o da alcun altro governo contro un qualunque membro di questo gruppo.\nLa Commissione Desch\u00eanes volle anche spiegare che:\n56- La divisione \"Galizien\" (14. Waffengrenadierdivision der SS [gal. #1]) non dovrebbe essere descritta come un gruppo. \n57- I membri della divisione \"Galizien\" sono stati individualmente esaminati per ragioni di sicurezza prima di poter entrare in Canada.\n58- Le accuse di crimini alla divisione \"Galizien\" non sono mai state corroborate da fatti, sia nel 1950 quando queste accuse furono sollevate per la prima volta, sia nel 1984 quando vennero rinnovate, o prima dell'istituzione di questa Commissione. \n59- Inoltre, in assenza di prove di partecipazione o di semplice conoscenza di specifici crimini di guerra - la semplice appartenenza alla divisione \"Galizien\" \u00e8 insufficiente per giustificare azioni giudiziarie.\n60- Nessuna pratica di espulsione o di revoca della cittadinanza \u00e8 stata mossa ai membri della divisione \"Galizien\", poich\u00e9 le autorit\u00e0 canadesi erano pienamente a conoscenza dei fatti rilevanti nel 1950 e l'ingresso nel paese non \u00e8 stato loro negato a causa di falso, frode o occultamento di circostanze materiali.\n 61- In ogni caso dei 217 ufficiali della divisione \"Galizien\" denunciati da Simon Wiesenthal al governo Canadese, 187 (vale a dire l'86%) non ha mai messo piede in Canada, 11 sono morti in Canada, 2 si sono trasferiti in un altro Paese, nessun caso \u00e8 stato istruito contro 16 e l'ultimo non poteva essere rintracciato.\nLuoghi comuni e disinformazione.\nDiscutendo la questione del collaborazionismo con i tedeschi il Prof. Davies\nosserv\u00f2: \"Un gran numero di volontari delle Waffen-SS giunse dall'Europa occidentale. I Paesi Bassi furono la nazione che forn\u00ec il pi\u00f9 grande numero di divisioni [quattro divisioni]. C'erano due divisioni belghe, ci furono anche delle Waffen SS francesi. A mio parere \u00e8 piuttosto sorprendente che l'Ucraina che \u00e8 certo un paese ben pi\u00f9 vasto [di Paesi Bassi e Belgio] abbia fornito solo una delle divisioni delle Waffen SS... Per\u00f2 questo \u00e8 spiegabile dalla scelta del partito tedesco in quanto i volontari furono 80.000 di cui solo 14.000 vennero scelti per farne la divisione.\"."}
{"id": "1523245", "revid": "838137", "url": "https://it.wikipedia.org/wiki?curid=1523245", "title": "Decomposizione JSJ", "text": "In geometria la decomposizione JSJ \u00e8 un teorema riguardante le 3-variet\u00e0. Il nome \u00e8 legato alle iniziali dei tre matematici che formularono il teorema alla fine degli anni settanta, e cio\u00e8 William Jaco, Peter Shalen e Klaus Johannson.\nIl teorema garantisce che ogni 3-variet\u00e0 irriducibile si decompone lungo tori in modo unico. Per questo \u00e8 anche chiamato teorema di decomposizione lungo tori. Pu\u00f2 essere interpretato come una seconda decomposizione, dopo quella lungo sfere garantita dal teorema di Kneser-Milnor. Il teorema \u00e8 un ingrediente fondamentale nella formulazione della congettura di geometrizzazione di Thurston.\nEnunciato.\nL'enunciato pu\u00f2 essere espresso in vari modi diversi. Sia formula_1 una 3-variet\u00e0 irriducibile. Tutte le superfici e le mappe menzionate sono supposte differenziabili.\nIsotopia.\nUn toro incompressibile formula_2 \u00e8 \"importante\" se per ogni altro toro incompressibile formula_3 esiste una isotopia che sposta formula_4 in un altro toro formula_5 disgiunto da formula_6. Qui per isotopia si intende una isotopia della mappa inclusione\nche trasforma formula_8 in formula_9 con formula_10.\nDue tori disgiunti formula_11 e formula_12 in formula_1 sono \"paralleli\" se sono il bordo di una sottovariet\u00e0 con bordo di formula_1 omeomorfa a formula_15.\nIl teorema JSJ asserisce il fatto seguente.\nIn formula_1 esiste un'unica famiglia massimale formula_17 di tori importanti disgiunti e non paralleli a coppie. La famiglia \u00e8 unica a meno di isotopie.\nNell'enunciato, per \"unicit\u00e0 a meno di isotopia\" si intende che due famiglie di questo tipo formula_17 e formula_19 hanno la stessa cardinalit\u00e0 formula_20 ed esiste una isotopia ambiente di formula_1 che sposta contemporaneamente ogni formula_22 su formula_23 (a meno di riordinare i tori).\nVariet\u00e0 di Seifert.\nL'enunciato seguente \u00e8 pi\u00f9 noto; fa uso delle variet\u00e0 di Seifert.\nIn formula_1 esiste un'unica famiglia minimale formula_17 di tori incompressibili disgiunti il cui complementare \u00e8 unione di variet\u00e0 di Seifert e variet\u00e0 atoroidali.\nL'unicit\u00e0 \u00e8 a meno di isotopia, come nell'enunciato precedente. La famiglia qui \u00e8 per\u00f2 \"minimale\", dove prima era \"massimale\"."}
{"id": "1523253", "revid": "1543377", "url": "https://it.wikipedia.org/wiki?curid=1523253", "title": "Gerard Loncke", "text": "Professionista tra il 1929 ed il 1939, conta la vittoria di due tappe al Tour de France e due al Giro d'Italia.\nCarriera.\nEra soprannominato \"Karke\" e corse per la Securitas, la Genial Lucifer, la Dilecta-Wolber, la Ganna e la Bristol. Da allievo vinse il campionato belga nel 1926.\nNelle grandi corse a tappe vinse due tappe al Tour de France: la Bordeaux-Bayonne nel 1931 e la Belfort-Strasburgo nel 1932 e due tappe al Giro d'Italia nel 1933: la Roma-Napoli e la Bassano del Grappa-Bolzano. Fu anche secondo alla Parigi-Bruxelles del 1932, preceduto da Julien Vervaecke."}
{"id": "1523255", "revid": "297059", "url": "https://it.wikipedia.org/wiki?curid=1523255", "title": "Leucemia prolinfocitica B", "text": ""}
{"id": "1523260", "revid": "38120", "url": "https://it.wikipedia.org/wiki?curid=1523260", "title": "Teen Choice Awards", "text": ""}
{"id": "1523261", "revid": "4106", "url": "https://it.wikipedia.org/wiki?curid=1523261", "title": "G\u00e9rard Loncke", "text": ""}
{"id": "1523262", "revid": "3115", "url": "https://it.wikipedia.org/wiki?curid=1523262", "title": "Philippe Forest", "text": " \u00c8 tradotto in Italia da Gabriella Bosco, francesista che, studiosa delle scritture in prima persona, ha stretto con lui un rapporto di collaborazione sul piano della ricerca scientifica e accademica.\nBiografia.\nDiplomato all'Institut d'\u00e9tudes politiques de Paris e dottore in lettere, ha insegnato per sette anni letteratura francese in diverse universit\u00e0 inglesi (Cambridge, Saint Andrews).\nAttualmente \u00e8 professore di letterature comparate all'Universit\u00e0 di Nantes.\n\u00c8 critico letterario, cinematografico e d'arte, ed autore di numerosi saggi dedicati alla letteratura e alla storia delle correnti d'avanguardia. Collabora inoltre con diverse riviste quali \"L'Infini\", \"Art Press\" e \"Le Monde des Livres\".\nI suoi scritti.\nParte dei suoi scritti \u00e8 contrassegnata dal tema della scomparsa del bambino, essendo sua figlia morta di cancro all'et\u00e0 di quattro anni; questa tematica figura in \"L'enfant \u00e9ternel\", \"Toute la Nuit\" (\"Per tutta la notte\") e in \"Tous les enfants sauf un\" (\"Tutti i bambini tranne uno\").\nHa fatto un lungo viaggio in Giappone con l'obiettivo di rompere col passato. In \"Sarinagara\" evoca questo tema attraverso la cultura di tre artisti giapponesi, tra cui Natsume S\u014dseki. Il suo scopo \u00e8 quello di rendere sensibile la loro opera, ci\u00f2 che hanno in comune, lontano da un esotismo fittizio. Il suo stile ricorda quello di Tatsuo Hori.\nOpere.\nRomanzi\nSaggi"}
{"id": "1523264", "revid": "75421", "url": "https://it.wikipedia.org/wiki?curid=1523264", "title": "Hugo Orlando Gatti", "text": ""}
{"id": "1523266", "revid": "115751", "url": "https://it.wikipedia.org/wiki?curid=1523266", "title": "Val Marecchia", "text": ""}
{"id": "1523270", "revid": "363629", "url": "https://it.wikipedia.org/wiki?curid=1523270", "title": "Ring artifact", "text": "I ring artifact (o ring artefact), espressione traducibile in italiano come \"artefatti ad anello\", sono delle anomalie tecniche nelle immagini di TAC, costituite da cerchi concentrici in corrispondenza dell'asse di rotazione dell'apparecchio TAC.\nIl nome sta ad indicare la loro caratteristica forma circolare, anche se \u00e8 possibile che si presentino sotto forma di archi di circonferenza.\nQuesti artefatti sono generati principalmente da una mancata calibrazione dell'apparecchio TAC, o da danni ai sensori che producono un difetto puntuale (il quale, ruotando assieme al raggio, disegna un cerchio).\nSono frequenti nelle TAC di terza generazione, ma pi\u00f9 rare nelle TAC di quarta generazione e nelle TAC a spirale, grazie a nuovi algoritmi che ne riducono l'insorgenza."}
{"id": "1523271", "revid": "126257", "url": "https://it.wikipedia.org/wiki?curid=1523271", "title": "Vescovo di milano", "text": ""}
{"id": "1523275", "revid": "6923", "url": "https://it.wikipedia.org/wiki?curid=1523275", "title": "Teatro delle Grazie", "text": "Il Teatro delle Grazie era un teatro d'opera di Vicenza attivo nel XVIII secolo. Durante i suoi anni di attivit\u00e0 era il pi\u00f9 grande teatro vicentino, nonch\u00e9 palcoscenico \"alla moda\" di riferimento della citt\u00e0. Venne completamente distrutto da un incendio nella notte del 24 settembre 1783.\nStoria.\nDetto anche \"Nuovo Teatro delle Grazie\", fu costruito al fine di dare alla citt\u00e0 un secondo teatro per la rappresentazione d'opere liriche, quindi operando accanto al gi\u00e0 esistente Teatro di Piazza.\nPrecedentemente sullo stesso fondo su cui fu realizzato il Teatro delle Grazie era presente il Teatro Tornieri, un palcoscenico adibito esclusivamente a rappresentazioni comiche che fu attivo per buona parte del XVII secolo, ma essendo questo teatro oramai in rovina, nel 1711 venne venduto dal proprietario, il medico e fisico Marco Tornieri, a quattro nobili vicentini, Orazio Valle, Scipione Del Sale, Biagio Saraceno e Orazio Trento. L'acquisto fu effettuato a fondo di livello perpetuo, ossia il proprietario cedeva per un periodo illimitato il fondo sul quale sar\u00e0 costruito il Teatro delle Grazie in cambio di un canone di 22 ducati annui e \"la riserva al signor Tornieri di due palchi in libero uso e possesso oltre all'ingresso libero agli spettacoli per s\u00e9, famiglia e servi, in perpetuo\".\nFu inaugurato nel maggio del 1712 con il dramma per musica \"Peribea in Salamina\" di Carlo Francesco Pollarolo.\nIn tempi moderni spesso il Teatro delle Grazie \u00e8 confuso con il quasi omonimo Teatro delle Garzerie, teatro attivo a Vicenza nel XVII secolo e successivamente sostituito con il \"Teatro di Piazza\".\nPrime assolute.\nOttone in villa (RV 729) il 17 maggio del 1713 , opera a tre atti di Antonio Vivaldi , su libretto di Domenico Lalli."}
{"id": "1523277", "revid": "1745361", "url": "https://it.wikipedia.org/wiki?curid=1523277", "title": "Variante Diavoletto", "text": ""}
{"id": "1523283", "revid": "155634", "url": "https://it.wikipedia.org/wiki?curid=1523283", "title": "Serie A1 2002-2003 (pallamano maschile)", "text": "La Serie A1 2002-2003 \u00e8 stata la 34\u00aa edizione del massimo campionato nazionale italiano di pallamano maschile.\nEsso venne organizzato dalla Federazione Italiana Giuoco Handball.\nLa competizione \u00e8 iniziata il 21 settembre 2002 e si \u00e8 conclusa il 14 maggio 2003.\nIl torneo fu vinto dall'Handball Club Conversano per la 1\u00aa volta nella sua storia.\nA retrocedere in serie A2 furono la Pallamano Tassina Rovigo e lo Sporting Club Gaeta.\nFormula del torneo.\nStagione regolare.\nIl campionato si svolse tra 12 squadre che si affrontarono in una fase iniziale con la formula del girone unico all'italiana con partite di andata e ritorno.\nPer ogni incontro i punti assegnati in classifica sono cos\u00ec determinati:\nPlay off scudetto.\nLe squadre classificate dal 1\u00ba all'8\u00ba posto alla fine della stagione regolare parteciparono ai play off scudetto che si disputarono con la formula ad eliminazione diretta dagli ottavi di finale in poi, al meglio di due gare su tre.\nLa squadra 1\u00aa classificata al termine dei play off fu proclamata campione d'Italia.\nRettrocessioni.\nLe squadre classificate all'11\u00ba e al 12\u00ba posto retrocedettero direttamente in serie A2.\nClassifica marcatori.\nDi seguito viene riportata la classifica dei primi 3 miglior realizzatori del torneo."}
{"id": "1523288", "revid": "4", "url": "https://it.wikipedia.org/wiki?curid=1523288", "title": "Patata quarantina bianca", "text": ""}
{"id": "1523290", "revid": "1714743", "url": "https://it.wikipedia.org/wiki?curid=1523290", "title": "Luigi I di Montpensier", "text": "Fu il capostipite del ramo capetingio borbonico dei Borbone-Montpensier.\nOrigine.\nSia secondo lo storico e genealogista francese, Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, nel suo\"Histoire g\u00e9n\u00e9alogique et chronologique de la maison royale de France\", che secondo lo scrittore e uomo politico, originario del borbonese, Simon de Coiffier de Moret, nel suo \"Histoire du Bourbonnais et des Bourbons qui l'ont poss\u00e9d\u00e9, Volume 1\", Luigi era il figlio terzogenito del quarto Duca di Borbone, Conte di Clermont e conte di Forez, Giovanni I e della moglie, la duchessa d'Alvernia e contessa di Montpensier, Maria di Berry, che, secondo ancora P\u00e8re Anselme era la figlia quartogenita del duca di Berry e d'Alvernia e conte di Poitiers e Montpensier, Giovanni di Francia (1340 \u2020 1416) e della prima moglie Giovanna d'Armagnac (24 giugno 1346-1387), che, secondo i \"Documens historiques et g\u00e9n\u00e9alogiques sur les familles et les hommes remarquables du Rouergue\", che secondo P\u00e8re Anselme, era la figlia terzogenita del Conte di Rodez, conte d'Armagnac e di Fezensac e visconte di Lomagne e d'Auvillar, Giovanni I (1306 -\u2020 1373) e della contessa di Charolais, Beatrice di Clermont (gennaio 1311 - Rodez 25 agosto 1364).\nGiovanni I di Borbone, ancora, sia secondo Simon de Coiffier de Moret, che P\u00e8re Anselme era figlio del secondo Duca di Borbone e Conte di Clermont, Luigi II \"il Buono\" e di sua moglie, la Contessa di Forez Anna d'Alvernia, che, secondo l\"'Extrait des registres de Parlement\" datato 1436, era l'unica figlia del Conte di Clermont e di Montferrand e Delfino d'Alvernia, Beraldo II e di Giovanna di Forez (\u2020 1369).\nBiografia.\nSua madre, Maria, era al suo terzo matrimonio:\nAlcuni storici ipotizzano che la nascita di Luigi fosse avvenuta dopo il 1412, cio\u00e8 dopo la morte del fratello secondogenito, anche lui di nome Luigi.\nLuigi ebbe contatti col Delfino d'Alvernia, Beraldo III, per sposare la sua unica figlia, Giovanna, come ci viene confermato dallo storico, chierico, canonista e bibliotecario francese, \u00c9tienne Baluze.Dopo la morte di Beraldo III, avvenuta nel 1424, i contatti proseguirono e, due anni dopo fu organizzato il matrimonio di Luigi Giovanna; il documento n\u00b0 5282 dei \"Titres de la maison ducale de Bourbon\", datato 9 ottobre 1426, riferisce di un primo accordo tra Carlo I di Borbone, fratello di Luigi e gli zii di Giovanna, Roberto, vescovo di Chartres, Giacomina, badessa a Saint-Menoux e Bertrando, signore de La Tour; infatti il contratto matrimoniale tra Luigi (\"dominus Ludovicus de Bourbon filius\") e Giovanna (\"domicella Johanna Dalphina Arverni\u00e6 comitissa Claromontis et de Sacroc\u00e6sare\"), secondo le \"Preuves de l'Histoire g\u00e9n\u00e9alogique de la maison d'Auvergne, tome II\", fu siglato l'8 dicembre 1426.Il matrimonio fu celebrato due anni dopo, nel 1428: Luigi spos\u00f2 Giovanna (1412-1436), Contessa di Clermont, di Montferrand e di Sancerre e Delfina d'Alvernia, l'unica figlia del Delfino d'Alvernia, Conte di Clermont, di Montferrand e di Sancerre, Beraldo III e della sua prima moglie, Giovanna de La Tour, figlia della Contessa d'Alvernia e di Boulogne, Maria I e del marito, il signore de La Tour, Bertrando IV; anche un documento, datato 1436, delle \"Preuves de l'Histoire g\u00e9n\u00e9alogique de la maison d'Auvergne, tome 2\" conferma che Giovanna (\"Johanna Dalphina\") era la figlia di Beraldo III e Giovanna de La Tour.\nLuigi non prese parte ai conflitti del tempo, a parte nel 1430 contro gli Inglesi nei pressi di Beauvais; per lo pi\u00f9 visse nelle sue terre.\nIl 20 maggio del 1436, sua moglie, Giovanna, essendo malata e sentendosi allo stremo delle forze, fece testamento, ed essendo senza eredi, indic\u00f2 come erede di tutti i suoi beni il marito, Luigi di Borbone.Giovanna mor\u00ec sei giorni dopo, nel castello di Ardes e Luigi le succedette come Delfino d'Alvernia, primo delfino della dinastia dei Borbone, anche un documento delle \"Preuves de l'Histoire g\u00e9n\u00e9alogique de la maison d'Auvergne, tome II\", conferma la morte di Giovanna il 26 maggio 1436 (XXVI. Maii. Obiit domina Joanna comitissa Claromontis et Delphina Arverni\u00e6 MCCCCXXXVI).\nLuigi, dopo essere rimasto vedovo, si rispos\u00f2, nel 1442, con Gabrielle de La Tour d'Auvergne (+1486), figlia del signore de La Tour e conte d'Alvernia e conte di Boulogne, Bertrando V de La Tour e di Jacquette du Peschin, figlia del signore di Peschin, Luigi, e della moglie, Yseul de Sully; il contratto di matrimonio era stato stipulato il 16 febbraio 1442; dato che Gabrielle era cugina di Giovanna, era stato necessario ottenere una dispensa da papa Eugenio IV.\nNel 1480, il re di Francia, Luigi XI, lo incaric\u00f2 di incontrare il legato di papa Sisto IV, il cardinale, Giuliano della Rovere.\nNel 1483, Luigi assistette all'incoronazione del nuovo re di Francia, Carlo VIII, che, l'anno dopo, lo incaric\u00f2, come capo dell'ambasciata, di presentare il devoto omaggio filiale di Carlo VIII a papa Innocenzo VIII (l'ambasciata era partita per rendere omaggio a Sisto IV, ma quando arriv\u00f2 a Roma, trov\u00f2 un nuovo papa, Innocenzo VIII).\nLuigi mor\u00ec nel maggio 1486 e fu inumato nella cappella di San Luigi ad Aigueperse, da lui fondata; come Delfino d'Alvernia e Conte di Montpensier gli succedette il figlio primogenito Gilberto.\nDiscendenza.\nLuigi da Gabrielle ebbe quattro figli:"}
{"id": "1523291", "revid": "767487", "url": "https://it.wikipedia.org/wiki?curid=1523291", "title": "Chiesa di Sant'Erasmo (Legnano)", "text": "La chiesa di Sant'Erasmo \u00e8 un luogo di culto cattolico di Legnano.\nStoria.\nInnalzata nel Trecento e restaurata nel 1490, questa chiesa \u00e8 dedicata a Sant'Erasmo, vescovo di Formia ed era annessa all'omonimo ospizio che fu probabilmente fondato da Bonvesin de la Riva nel XIII secolo e che venne demolito nel 1925 per ingrandire la strada statale del Sempione. Questo edificio di ricovero, che aveva anche funzione di ospedale e orfanotrofio, fu in seguito riedificato mantenendone la denominazione. Il complesso era dotato di una ruota degli esposti.\nLa chiesa compare negli elenchi degli edifici religiosi dell'area milanese compilati nel Trecento da Goffredo da Bussero. Questa primitiva chiesa trecentesca era dotata di un altare che era intitolato a Santa Margherita. La presenza dell'ospizio a fianco alla chiesetta \u00e8 confermata fin da prima del 1304. Infatti, da un lascito testamentario di Bonvesin de la Riva del 18 agosto 1304, \u00e8 riportata la volont\u00e0 di donare parte delle sue ricchezze ai frati dell'ospizio Sant'Erasmo.\nNel Medioevo i pellegrini che percorrevano una delle vie romee e che erano diretti a Milano, avevano tra le soste anche l'ospizio Sant'Erasmo a Legnano.\nDocumenti del 1550 provano che la chiesa di Sant'Erasmo e l'ospizio erano circondati dalla campagna. Uno scritto di questo periodo descrive cos\u00ec questo luogo:\nLa chiesa e le opere artistiche.\nAlla chiesa trecentesca, gi\u00e0 profondamente ristrutturata nel 1490, nel 1677 fu rielaborata la facciata con l'applicazione di lesene e la ricostruzione a timpano triangolare del portale d'ingresso.\nL'ultima importante ristrutturazione fu eseguita nel 1925 per iniziativa del Podest\u00e0 di Legnano Fabio Vignati. quando fu demolito l'ospizio medioevale. Sulle pareti esterne dell'antico ospizio Sant'Erasmo erano presenti degli affreschi del XIV e del XV secolo riproducenti il martirio di sant'Erasmo. La maggior parte di queste pitture fu perduta, ma alcuni frammenti sono conservati al museo civico della citt\u00e0, all'interno dell'Ospedale della citt\u00e0 (la chiesa di Sant'Erasmo \u00e8 anche sede di cappellania del nosocomio) e all'interno della chiesa di Sant'Erasmo. Durante lavori del 1925, furono oggetto di ristrutturazione i muri esterni e la facciata, che venne risistemata in stile trecentesco grazie alla posa di mattoni con foggia del periodo storico citato. I lavori di ristrutturazione si conclusero due anni dopo, nel 1927.\nIl nuovo altare maggiore della chiesa fu benedetto il 2 giugno 1939 l'arcivescovo di Milano Ildefonso Schuster.\nPregevole \u00e8 una pala d'altare di Benvenuto Tisi, detto \"Il Garofalo\", oppure di Cristoforo Lampugnani (l'attribuzione \u00e8 dubbia), riproducente la Madonna col Bambino. Sulla sinistra della Madre di Ges\u00f9, \u00e8 raffigurato Sant'Erasmo, mentre a destra \u00e8 stato dipinto San Magno, che \u00e8 il patrono di Legnano\". Le volta maggiore \u00e8 stata invece affrescata nel XIX secolo da Antonio Maria Turri\". Questo dipinto riproduce un volo d'angeli che cinge il Padreterno."}
{"id": "1523292", "revid": "339392", "url": "https://it.wikipedia.org/wiki?curid=1523292", "title": "Festival Cinematografico di Berlino", "text": ""}
{"id": "1523297", "revid": "74801", "url": "https://it.wikipedia.org/wiki?curid=1523297", "title": "Sioux City", "text": "Sioux City \u00e8 una citt\u00e0 situata tra le contee di Woodbury e Plymouth nella parte nord-occidentale dello Stato dell'Iowa. La popolazione era di abitanti al censimento del 2010, il che la rende la quarta citt\u00e0 pi\u00f9 grande dell'Iowa. La maggior parte della citt\u00e0 si trova nella contea di Woodbury, di cui \u00e8 capoluogo, sebbene una piccola parte si trovi nella contea di Plymouth. Sioux City si trova nella testa di navigazione del fiume Missouri. La citt\u00e0 \u00e8 sede di numerosi punti di interesse culturale tra cui il Sioux City Public Museum, il Sioux City Art Center e il Sergeant Floyd Monument, che \u00e8 un National Historical Landmark. La citt\u00e0 ospita anche il Chris Larsen Park, comunemente chiamato \"il lungofiume\", che comprende l'Anderson Dance Pavilion, il Sergeant Floyd Riverboat Museum e il Lewis and Clark Interpretive Center. Sioux City \u00e8 la citt\u00e0 principale dell'area metropolitana di Sioux City, che aveva una popolazione di abitanti nel 2010, aumentata leggermente a circa abitanti nel 2012. L'area statistica combinata di Sioux City-Vermillion aveva una popolazione di abitanti nel 2010 ed \u00e8 cresciuta fino a raggiungere una popolazione stimata di abitanti nel 2012.\nSioux City \u00e8 il punto di partenza della navigazione, o il punto pi\u00f9 a monte in cui possono viaggiare le navi mercantili, del fiume Missouri, a circa 95 miglia () a nord dell'area metropolitana di Omaha-Council Bluffs. Sioux City e le aree circostanti dell'Iowa nord-occidentale, del Nebraska nord-orientale e della parte sud-orientale del Dakota del Sud sono a volte indicate come Siouxland, in particolare dai media locali e dai residenti.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'80,6% di bianchi, il 2,9% di afroamericani, il 2,6% di nativi americani, il 2,7% di asiatici, lo 0,1% di oceaniani, il 7,4% di altre etnie, e il 3,7% di due o pi\u00f9 etnie. Ispanici o latinos di qualunque provenienza erano il 16,4% della popolazione."}
{"id": "1523298", "revid": "287204", "url": "https://it.wikipedia.org/wiki?curid=1523298", "title": "Aneta Smrhova", "text": ""}
{"id": "1523299", "revid": "184755", "url": "https://it.wikipedia.org/wiki?curid=1523299", "title": "Mravvinskij", "text": ""}
{"id": "1523302", "revid": "56620", "url": "https://it.wikipedia.org/wiki?curid=1523302", "title": "Le avventure di Abdi", "text": "Le avventure di Abdi \u00e8 il quarto libro per bambini scritto dalla cantante pop Madonna e pubblicato nel 2004. Le illustrazioni sono di Olga Dugina e Andrej Dugin."}
{"id": "1523306", "revid": "31886", "url": "https://it.wikipedia.org/wiki?curid=1523306", "title": "Pilatus", "text": "Il Pilatus \u00e8 un massiccio montuoso delle Prealpi Svizzere, il pi\u00f9 elevato delle Prealpi di Lucerna, situato appena a sud ovest della citt\u00e0 di Lucerna. Il massiccio si trova sul confine tra i cantoni di Lucerna, Nidvaldo e Obvaldo.\nLa vetta pi\u00f9 elevata \u00e8 il \"Tomlishorn\", e raggiunge i 2128 m.s.l.m.\nSulla cima del \"Pilatus Kulm\" (2106 m.s.l.m.), generalmente indicata con il solo nome di \"Pilatus\", \u00e8 posto un importante centro turistico con strutture ricettive ed alberghi, da cui si gode di un panorama eccezionale sulla regione del Lago dei Quattro Cantoni. La vetta \u00e8 collegata alla citt\u00e0 di Alpnach dalla Pilatusbahn, la ferrovia a cremagliera pi\u00f9 ripida del mondo con una pendenza massima del 48%, attiva da maggio a novembre, in assenza di neve. Il Pilatus Kulm \u00e8 raggiungibile anche per mezzo di funivia aerea che parte da Kriens.\nMorfologia.\nSecondo il Club Alpino Svizzero il massiccio va annoverato tra le Prealpi di Lucerna come parte delle Prealpi svizzere centrali; ma viene a volte classificato anche tra le Alpi dell'Emmental.\nPiuttosto che come un massiccio compatto a struttura chiusa, il Pilatus si presenta come una breve catena montuosa lungo la cui dorsale si innalzano diverse vette rocciose, tra le quali l\"'Esel\" (traducibile letteralmente come \"\"asino\") rappresenta la formazione rocciosa pi\u00f9 sorprendente.\nVette principali.\nLa catena si sviluppa da ovest a est a partire dal \"Risetestock\" (1759 m) attraverso le vette: \"St\u00e4feliflue\" (1922 m), \"Gnepfstein Mittagg\u00fcpfi\" (1916 m) e \"Rottosse\" (1777 m), queste ultime delimitano a sud l'alta \"Eigental\", dove si trova l\"'Oberalp\" con l'ormai asciutto \"Pilatussee\" (lago di Pilato). La dorsale prosegue verso oriente con la cima \"Widderfeld\" (2075 m) per poi sprofondare nella sella del \"Gemsm\u00e4ttlis\", (sita ancora nel cantone di Nidvaldo, ma appena pi\u00f9 a sud del confine con il cantone di Lucerna). La cresta sale poi fino al \"Tomlishorn\" (2128 m), dove tocca la massima elevazione, e raggiunge infine \"Oberhaupt\" (2106 m), \"Pilatus Kulm\" (2106 m) e \"Esel\" (2118 m) che completano la catena nell'estremit\u00e0 orientale, sopra la citt\u00e0 di Lucerna. Da qui si stacca verso sud un breve crinale culminante sul \"Matthorn\" (2041 m), che si trova quindi fuori dalla dorsale principale.\nVette secondarie.\nA nord della \"Oberhaupt si\" trova il \"Klimsenhorn\" (1907 m) con due contrafforti: la dorsale nord-ovest prende il nome di \"Lauelenegg\" (1442 m), e culmina sul \"H\u00f6chberg\" (1198 m), per poi piegare leggermente a ponente verso \"W\u00fcrzenegg\" (1173 m), dividendo la valle \"Eigental\" a ovest e dal bacino del torrente \"R\u00e4nggbach\" (affluente destro del \"Klein Emme\") a est; a nord-est della \"Oberhaupt\" invece la falda del \"Fr\u00e4km\u00fcntegg\" (1469 m) si estende verso oriente attorno al bacino idrografico del torrente \"Steinibach\" (che corre ad est fino a sfociare nel Lago dei Quattro Cantoni presso Lucerna), per poi virare a settentrione fino al \"Krienseregg\" (1026 m), dividendo i bacini idrografici dei suddetti \"R\u00e4nggbach\" a ovest e \"Steinibach\" a est.\nTornando sulla dorsale principale, a est dell\"'Esel\" si trova la cima del \"Rosegg\" (1972 m), la cresta continua poi con lo \"Steiglihorn\" (1968 m), il \"Windegg\" (1673 m) e il \"Chrummhorn\" (1254 m), per poi proseguire ancora a oriente con il \"Renggpass\" (886 m) fino a immergere la falda del \"Lopper\" (839 m) nel Lago dei Quattro Cantoni.\nFormazioni geologiche di interesse.\nA nord del \"Tomlishorn\" si trovano le scogliere del \"Chastelendossen\" (1883 m).\nSul lato sud del \"Widderfeldes\" (letteralmente \"campo di ariete\") si trova il \"Mondmilchloch\" (\"buco del latte lunare\"\").\nFauna.\nL'ultimo documento che attesta la presenza degli orsi sul Pilatus \u00e8 la registrazione di un abbattimento nel 1726.\nLa scomparsa dello stambecco alpino risale al XVII secolo, ma a partire dal 1961 iniziarono i piani per il ripopolamento: gli esemplari furono catturati sul \"Piz Albris\" e poi rilasciati sul \"Mattalp\". Le aree oggi protette sono situate sul \"Lauelenegg\" e sul \"Fr\u00e4km\u00fcntegg\". I primi reinsediamenti inclusero tre maschi (b\u00f6cke) dai cinque agli otto anni e tre femmine (steingeissen) dai tre ai quattro anni. In seguito, nel 1969 furono liberati 19 stambecchi. Nel censimento del 2004 della popolazione selvatica sono stati avvistati 30 maschi, 28 femmine e 32 giovani esemplari; e nel luglio 2012 sono stati contati 109 esemplari. Oggi lo stambecco \u00e8 una delle grandi attrazioni del Pilatus.\nMeteorologia.\nIl Pilatus \u00e8 storicamente considerato come un \"padrone del tempo\", che decide il tempo meteorologico e invia i suoi torrenti devastanti sui paesi intorno. Per esempio le piene del R\u00e4nggbach a ovest di Kriens hanno ripetutamente inondato Lucerna, e fin dal XV secolo si tent\u00f2 di risolvere il problema con strutture di contenimento, nel XVI secolo vennero effettuati scavi di ampliamento sul Renggloch, ma solo nel XVIII secolo si riusc\u00ec a domare il torrente. Per molto tempo persistette quindi questa brutta reputazione del Pilatus.\nTra gli abitanti della regione, la montagna ha sempre avuto un ruolo da meteorologo. In base a come le nuove si addensano sui suoi pendii \u00e8 possibile prevedere il tempo:\nLa \"spada\" indica un banco nuvoloso allungato.\nStoria.\nNel medioevo il massiccio del Pilatus era chiamato \"Mons fractus\" (\"montagna spezzata\"), \"Frakmont\" o \"Fr\u00e4km\u00fcnd\". Nel riferimento pi\u00f9 antico, risalente circa al 1100, \u00e8 chiamato \"Fractus mons\". Due rilievi su entrambi i lati del massiccio portano ancora oggi i nomi di \"Fr\u00e4km\u00fcntegg\" e \"Fr\u00e4km\u00fcnt\". Il nome tramut\u00f2 in seguito in \"Mons pileatus\", dal latino \"Mons\" \"montagna\" e \"Pila\" \"pilastro/montante\", ad indicare i pilastri di roccia che costituiscono la forma frastagliata della montagna; viene da qui riferito come \"Pylatus\" (1480), \"Mons Pilati\" (1555), \"Pilatusberg\".\nUn'altra interpretazione linguistica \u00e8 la derivazione da \"pileo\", antico copricapo di feltro: \"pileatus\" indicherebbe quindi la montagna che indossa un cappello costituito dalle frequenti nuvole che ne avvolgono le cime.\nFu solo pi\u00f9 tardi che il preesistente nome \"Pilato\" venne associato al prefetto di Roma a Gerusalemme, Ponzio Pilato. La leggenda narra che Ponzio Pilato trov\u00f2 il suo ultimo luogo di riposo nell'ormai insabbiato lago di montagna Pilatussee vicino Oberalp. Ovunque si cerc\u00f2 di seppellire il corpo, si verificarono tempeste violente. Ecco perch\u00e9 \u00e8 stata scelta un'alta montagna come Frakmont, in cui le tempeste infuriavano comunque. Ogni Venerd\u00ec Santo, il governatore romano della Giudea dovrebbe uscire dalla sua tomba sommersa e sedersi in tribunale in piena regola. Fino al XVI secolo, il consiglio comunale di Lucerna proibiva l'ascesa della montagna con la minaccia della punizione. Il Pilatus non dovrebbe essere disturbato nel lago di montagna - e nessuna tempesta dovrebbe essere evocata. Se qualcuno avesse osato irritare lo spirito di Pilato, ad esempio lanciando un sasso nell'acqua ferma, avrebbe causato terribili tempeste con gravi devastazioni fino a Kriens.\nQuesta leggenda era nota nell'antichit\u00e0 cristiana ed era comune nel Medioevo . La loro popolarit\u00e0 contribu\u00ec molto al fatto che il nome convenzionale \"Fr\u00e4km\u00fcnt\" fu gradualmente sostituito nel XVI secolo con il nome \"Pilatus\", documentato per la prima volta nel 1475.\nIl mondo delle leggende dentro e intorno al massiccio del Pilatus \u00e8 molto vario. In passato, il Pilatus non era la montagna sublime locale per i Lucerna, ma piuttosto la sede oscura di infide tempeste e cascate che rotolavano verso la citt\u00e0. Divenne la sede di draghi e vermi, di streghe e maghi , ma anche la casa dei piccoli buoni minatori, che erano ben disposti alla gente, che proteggeva il camoscio, ma puniva i malvagi e il cuore duro.\nLe leggende e le storie pi\u00f9 note sull'area del Pilatus (tra 653 e 670 latitudine e 197 e 214 longitudine) includono:\nLa prima documentazione storica di ascesa sulla montagna risale a Joachim Vadiano, umanista svizzero che vi sal\u00ec nel 1518.\nLetteratura.\nFelix Hemmerlin in \"De nobilitate et rusticitate dialogus\" (redatto tra il 1444 e il 1450) racconta del Pilatus e delle sue maledizioni e leggende."}
{"id": "1523314", "revid": "1573940", "url": "https://it.wikipedia.org/wiki?curid=1523314", "title": "Siluriformes", "text": "L'ordine dei Siluriformes , comunemente detti pesci gatto, appartenente alla classe degli Actinopterygii, \u00e8 un raggruppamento piuttosto eterogeneo di pesci ossei per gran parte d'acqua dolce.\nDistribuzione e habitat.\nSono diffusi in tutti i continenti eccetto l'Antartide, dove tuttavia sono stati trovati dei fossili, ma sono diffusi soprattutto nelle zone tropicali. In Europa (ma non in Italia) sono autoctone due specie appartenenti al genere \"Silurus\": \"Silurus glanis\" e \"Silurus aristotelis\"; la prima \u00e8 presente nell'Italia Settentrionale, dove \u00e8 stata introdotta.\nIn molti paesi del continente europeo sono state introdotte specie nordamericane della famiglia Ictaluridae come \"Ictalurus punctatus\" e \"Ameiurus melas\" che si sono acclimatate quasi dovunque.\nLa maggior parte dei Siluriformi vive in acque dolci. Alcune specie vivono prevalentemente nelle grotte, come \"Phreatobius cisternarum\". Le famiglie tipiche degli ambienti marini sono invece Ariidae e Plotosidae, ma alcune specie marine appartengono anche a Aspredinidae e Bagridae.\nDescrizione.\nQuasi tutte le specie che vi appartengono sono caratterizzate dal fatto di possedere almeno un paio e fino a 5 paia di barbigli prominenti ai lati della bocca, utilizzati come organi di senso, di cui il paio pi\u00f9 grande \u00e8 portato sulla mascella superiore e alcune paia meno sviluppate sono presenti sulla mascella inferiore. Per il resto questo ordine comprende specie estremamente eterogenee e diversificate, in alcuni casi addirittura prive di barbigli, ed in altri adattate alla vita marina. Per la maggior parte questi pesci hanno corpo affusolato ma appiattito sul ventre sebbene in alcune specie, come \"Trichomycterus mimosensis\", il corpo sia decisamente allungato e le pinne siano di piccole dimensioni.\nNon ci sono scaglie ma frequentemente placche ossee cutanee. I denti sono quasi sempre presenti, sono piccoli e in gran numero. Le pinne dorsale e pettorali in molte specie possiedono un raggio spinoso forte e appuntito, spesso seghettato, in molte specie collegato a ghiandole velenifere. La pinna adiposa \u00e8 molto spesso presente. Alcune specie posseggono organi respiratori accessori che le rendono capaci di respirare l'ossigeno dell'aria e quindi di vivere per periodi prolungati fuori dall'acqua.\nUna famiglia (Malapteruridae) ha evoluto organi elettrici.\nTassonomia.\nIn questo ordine sono riconosciute 37 famiglie; nella maggior parte dei casi ciascuna famiglia \u00e8 limitata a una porzione di un singolo continente.\n(*) Introdotto in altri continenti"}
{"id": "1523315", "revid": "287204", "url": "https://it.wikipedia.org/wiki?curid=1523315", "title": "Ancistrinae", "text": "Ancistrinae \u00e8 una sottofamiglia di pesci d'acqua dolce appartenente alla famiglia Loricariidae.\nDistribuzione e habitat.\nSono diffusi nell'America Centrale e Meridionale.\nTassonomia.\nComprende 30 generi:"}
{"id": "1523317", "revid": "339392", "url": "https://it.wikipedia.org/wiki?curid=1523317", "title": "Nagamasa azai", "text": ""}
{"id": "1523318", "revid": "1573940", "url": "https://it.wikipedia.org/wiki?curid=1523318", "title": "Pseudacanthicus", "text": "Pseudacanthicus \u00e8 un genere di pesci d'acqua dolce appartenente alla famiglia dei Loricariidae.\nTassonomia.\nComprende 5 specie:"}
{"id": "1523322", "revid": "1573940", "url": "https://it.wikipedia.org/wiki?curid=1523322", "title": "Acanthicus", "text": "Acanthicus \u00e8 un genere di grandi pesci gatto corazzati pulitori originari dei bacini dell'Amazzonia e dell'Orinoco, e forse anche della Guyana, Sud America. Il nome \"Acanthicus\" deriva dal greco, \"akanthikos\" che significa appuntito o spinoso. I pesci di questo genere sono noti come pleco dalla coda a lira. Queste specie si trovano nei grandi fiumi, principalmente nelle aree dai fondali rocciosi e dalle correnti moderate o forti.\nSpecie.\nAttualmente, ci sono solo due specie riconosciute in questo genere:\n\"A. hystrix\" \u00e8 anche noto come L155 dal sistema dei numeri L. Delle possibili nuove specie ancora non descritte del genere sono L193 (dal bacino dell'Orinoco) e L407 (dal bacino del Branco), sebbene potrebbero rappresentare solo delle varianti di \"A. hystrix\".\nDescrizione.\nGli \"Acanthicus\" sono tra le specie pi\u00f9 grandi della famiglia Loricariidae. Il pi\u00f9 grande \"A. adonis\" ufficialmente misurato era lungo 30,5 centimetri (12,0 pollici), mentre il pi\u00f9 grande \"A. hystrix\" ufficialmente misurato era lungo circa 62,8 centimetri (24,7 pollici), sebbene entrambe le specie possono raggiungere anche il metro di lunghezza (39 pollici).\nQuesti pesci sono Loricariidi relativamente sottili e spinosi privi di pinne adipose. La pinna caudale possiede lunghi lobi filamentosi sui margini superiore e inferiore e a forma di mezzaluna. Le spine delle pinne pettorali sono estremamente lunghe. L'intera superficie dorsale della testa \u00e8 ricoperta da odontodi robusti e affilati. Gli odontodi formano una chiglia affilata sulle piastre laterali, mentre nei giovani gli odontodi sono pochi e ricoprono le piastre sopra e sotto le file di chiglia. Gli odontodi delle guance sono abbastanza sottili, ma piuttosto numerosi. I maschi possono avere odontodi delle guance sempre pi\u00f9 lunghi e odontodi molto allungati sulla spina dorsale della pinna pettorale.\nLa livrea di questi pesci \u00e8 prevalentemente nera, grigio scuro o marrone scuro. A differenza di \"A. hystrix\", i giovani \"A. adonis\" presentano delle macchie bianche lungo tutto il corpo; queste diminuiscono con l'et\u00e0 e gli adulti pi\u00f9 grandi ne sono completamente privi.\nAcquariofilia.\nSia \"A. adonis\" sia \"A. hystrix\" sono talvolta tenuti in acquari pubblici o privati, specialmente i giovani macchiati di \"A. adonis\" possono essere trovati regolarmente in commercio. In cattivit\u00e0, questi pesci sono onnivori opportunisti che richiedono acqua ben ossigenata. La loro massiccia taglia da adulto e il comportamento territoriale e aggressivo necessitano una vasca molto grande che pochi possono permettersi. Il loro comportamento territoriale \u00e8 principalmente rivolto ad altri pesci gatto corazzati pulitori, e durante le dispute territoriali un \"Acanthicus\" \u00e8 stato osservato uccidere uno \"Pterygoplichthys gibbiceps\" (nonostante quest'ultimo sia tipicamente una specie robusta). Sono spesso allevati in cattivit\u00e0."}
{"id": "1523325", "revid": "580", "url": "https://it.wikipedia.org/wiki?curid=1523325", "title": "Fontane di Napoli", "text": "Le fontane di Napoli sono parte integrante della storia cittadina dall'et\u00e0 classica, arricchendo ulteriormente (assieme alle edicole sacre ma soprattutto alle scale, vero e proprio elemento distintivo della citt\u00e0) il panorama dell'urbanistica e dell'architettura partenopea.\nL'approvvigionamento.\nIl problema di condurre le acque in citt\u00e0: gli acquedotti.\nIl pi\u00f9 antico acquedotto napoletano \u00e8 quello della Bolla e ha fornito l'acqua alla citt\u00e0 per pi\u00f9 di duemila anni. Esso iniziava il suo percorso dalle colline nell'entroterra casertano e attraversando la pianura denominata appunto Bolla o Volla da cui trae il nome, giungeva nella zona di Stadera. L'acqua veniva poi distribuita inizialmente nelle seguenti zone: Loreto, Mercato, Dogana, Annunziata e Cappella Vecchia.\nL'antichit\u00e0 di questa struttura \u00e8 testimoniata anche da vari fatti storici, come quello che vide Belisario nel 537 d.C. intento a cacciare i Goti dalla citt\u00e0. Per assoggettarsi Napoli, il generale cominci\u00f2 l'assedio tagliando l'importante acquedotto Claudio (poi distrutto nel corso dei secoli). Tuttavia, la popolazione non soffr\u00ec una reale mancanza di acqua, proprio per la presenza dell'acquedotto in oggetto. In quell'occasione la struttura dimostr\u00f2 di essere pi\u00f9 che sufficiente alle esigenze cittadine.\nIn epoca moderna con la crescita demografica, la peste del 1528 e la nuova disposizione urbanistica, il vicer\u00e9 Don Pedro de Toledo decise di espandere ulteriormente l'acquedotto della Bolla. I lavori furono affidati all'ingegnere Antonio Lettieri. Quest'ultimo pens\u00f2 oltremodo anche di far rivivere una parte dell'acquedotto Claudio. Con queste nuove disposizioni anche le zone di Palazzo Reale, Vicaria, Tribunali, Foria, Santa Lucia e Toledo non ebbero pi\u00f9 problemi di approvvigionamento idrico.\nTali nuove disposizioni non furono per\u00f2 effettivamente sufficienti, in quanto la citt\u00e0 soffriva gi\u00e0 del fenomeno dell'urbanesimo. Il terremoto del 1626 e i vari danni ad esso collegati fecero s\u00ec che si facesse ancora pi\u00f9 insostenibile l'ormai mediocre approvvigionamento idrico. Per far fronte a tali problematiche si convogli\u00f2 ben presto verso Napoli l'acqua del fiume Faenza ad Airola, vicino a Sant'Agata de' Goti. I lavori furono diretti dall'Ingegnere Alessandro Ciminelli, a spese di Cesare Carmignano, da cui l'acquedotto prese il nome. Grazie a questi nuovi lavori la citt\u00e0 pot\u00e9 alimentare diverse fontane e mulini. Oltremodo questa struttura andava unendosi con l'acquedotto della Bolla, potendo cos\u00ec alimentare anche la zona della Villa Reale.\nLe zone collinari della citt\u00e0 non furono comunque raggiunte da un acquedotto almeno fino alla costruzione di quello del Serino (XIX secolo). Queste zone, per sopperire a tale manchevolezza, usarono delle cisterne che raccoglievano l'acqua piovana.\nL'acquedotto del Serino venne costruito sotto Umberto I di Savoia e utilizzava appunto le sorgenti del Serino. Venne costruito nel periodo del Risanamento e convogliava le acque raccogliendole in due grandi serbatoi locati, uno a Capodimonte e l'altro allo Scudillo. Per l'inaugurazione di questo acquedotto venne costruita una grande fontana circolare posta al centro di piazza del Plebiscito.\nAncora oggi sono visibili, sia nel sottosuolo di Napoli che in superficie, vari esempi di questi acquedotti, dei veri e propri complessi sistemi idraulici che per secoli hanno accompagnato la storia della citt\u00e0.\nInfine, restando in tema di opere idrauliche, \u00e8 da menzionare anche la notevole rete di canali lunga 56 km costruita in epoca spagnola ed ampliata notevolmente sotto i Borbone nel XIX secolo. Tra i primi architetti intervenuti vi fu Domenico Fontana. Furono costruiti per combattere le piene del fiume Clanio, che da secoli rendevano scarsamente popolata la zona, ma anche per permettere alla stessa Napoli di crescere verso nord. Oggi sono ritenuti dei veri e propri capolavori d'ingegneria idraulica.\nLe \"sorgenti di quartiere\": le acque sorgive di Napoli.\nL'approvvigionamento d'acqua proveniva dagli acquedotti oppure acque sorgive sparse in varie zone della citt\u00e0.\nPer la sua leggerezza e freschezza, ma soprattutto per le sue abbondanti riserve d'acqua, la sorgente del convento di San Pietro Martire fu tra le pi\u00f9 celebri acque sorgive della citt\u00e0. Alimentava le scomparse fontane del Tre cannoli e fu molto amata anche da importanti figure storiche come ad esempio Carlo V, che prima di lasciare Napoli fece rifornire le sue galee proprio dell'acqua di questo convento.\nA Napoli quasi ogni rione era provvisto di almeno un'acqua sorgiva, di conseguenza numerose altre sono passate alla storia, solo per citarne altre: a Santa Lucia vi erano due acque sorgive, ma quella che ha lasciato maggiori testimonianze di s\u00e9 \u00e8 la sorgente naturale che fuoriusciva dal Monte Echia. Altre due erano site nella zona della basilica di San Paolo Maggiore e nel quartiere aristocratico di Chiaia, sempre nella zona di Santa Lucia ma sulla scogliera del Castel dell'Ovo (un'acqua sorgiva molto amata ed usata dai Borbone).\nStoria.\nPeriodo greco-romano.\nLe fontane e le stesse acque sorgive della Napoli antica entrarono a far parte della vita del popolo gi\u00e0 nel periodo della Magna Grecia. Oltre che per l'aspetto utile, furono protagoniste di divinizzazioni e/o costituirono dei veri e propri punti di riferimento, dunque anche per quanto riguarda alcuni aspetti socio-religiosi, nonch\u00e9 esoterici; da quanto pervenuto nessuna fontana greca della citt\u00e0 \u00e8 sopravvissuta sino ad oggi.\nIn epoca romana la citt\u00e0 si arricch\u00ec ulteriormente di queste strutture idriche. Tra le poche sopravvissute ricordiamo quella sita all'interno della villa Imperiale di Pausilypon: essa, lunga circa 26 metri, era in origine abbellita da marmi.\nDall'et\u00e0 medievale al XVIII secolo.\nNel medioevo anche a Napoli nacquero raffinate fontane che, esattamente come accadeva in epoca antica, aggiungevano all'aspetto utilitario, ulteriori funzioni di decoro e arredo urbano. In questo periodo la citt\u00e0, che era diventata probabilmente la citt\u00e0 pi\u00f9 popolosa d'Occidente, necessit\u00f2 di nuove risorse idriche, specie di fontane: un problema che si porr\u00e0 in maniera pi\u00f9 forte in et\u00e0 moderna.\nNella prima met\u00e0 del Cinquecento vi fu un vero e proprio boom di fontane: Napoli stava superando i 200.000 abitanti e il popolo assetato chiese a gran voce pi\u00f9 acqua. Alcune fontane pubbliche vennero costruite addossate a mura, chiese, palazzi o altri edifici, onde evitare che il popolo intralciasse piazze e slarghi o per consuete leggi emanate (vedi ad esempio la fontana del Capone). Si ricorda inoltre che alcune fontane della citt\u00e0 furono costruite anche per motivi celebrativi, a rappresentanza di un determinato periodo storico o a raffigurazione di un sovrano.\nLe varie dinastie al potere spesso promossero le costruzioni di varie strutture idriche, anche al fine di aggraziarsi il consenso popolare; non di rado usarono far dono ai cittadini di nuove e magnifiche fontane, a simboleggiare la loro generosit\u00e0 o il loro potere. Ci\u00f2 accadde soprattutto fino al XVIII secolo. Con tale procedura, come \u00e8 testimoniato da antiche mappe e/o documenti, Napoli si ritrov\u00f2 con uno spropositato numero di fontane, in vari punti della citt\u00e0.\nAllo stesso modo le fontane sono state anche \"vittime\" delle vicende storiche della citt\u00e0: spesso infatti capitava che vari ex regnanti, prima di lasciare la citt\u00e0 perch\u00e9 soppiantati da un nuovo regnante o da una dinastia avversa, distruggessero o sfregiassero fontane o altre strutture idriche (un sorta di punizione inferta al \"popolo traditore\"). Altre ancora vennero invece razziate e portate nei luoghi d'origine (caso emblematico \u00e8 quello della pregevole fontana della Venere giacente).\nDal Risanamento alla prima met\u00e0 del XX secolo.\nNel corso del tempo vari progetti che prevedevano la costruzione di ulteriori fontane rimasero sulla carta, mentre alcune che gi\u00e0 adornavano la citt\u00e0 vennero ulteriormente spostate e/o modificate. Le fontane considerate inopportune, invece, ebbero vita breve (come nel caso della \"fontana del Serino\" del 1885 installata in Piazza del Plebiscito, di cui una parte \u00e8 stata spostata a Teano). Quest'ultimo periodo, passato alla storia come Risanamento, fu caratterizzato da svariate demolizioni prevalentemente per motivi igienico-funzionali che coinvolsero soprattutto i quartieri storici. Nella Napoli di fine Ottocento le autorit\u00e0, speranzose di risolvere i numerosi problemi che affliggevano i quartieri popolari della citt\u00e0, applicarono le nuove concezioni urbane che sventrarono interi rioni popolari, distruggendo anche varie opere storiche.\nVero e proprio caso emblematico fu la distruzione di quel gruppo di strutture idriche che facevano bella mostra fuori dal centro, nelle immediate vicinanze del Cimitero di Poggioreale, di cui oggi ne \u00e8 sopravvissuta soltanto una traccia, conservata nel chiostro di Sant'Eligio Maggiore.\nInfine, il fascismo che in Napoli vide il punto di partenza ideale per una politica coloniale, comport\u00f2 la costruzione della Mostra d'Oltremare: un vasto complesso composto da numerosi edifici di vario genere e da numerose fontane.\nOggi, nonostante le vicissitudini patite e la mancanza di un adeguato piano di restauro e tutela di tali strutture, il numero delle fontane di Napoli \u00e8 ancora considerevole; sono pi\u00f9 di centocinquanta solo le fontane storiche della citt\u00e0 (escluse le fontanelle e comprese anche quelle private site in chiostri, palazzi, ecc.) e sono racchiudibili in due categorie: quelle monumentali e quelle ornamentali. Altre fontane pubbliche sarebbero oltremodo rinchiuse nei depositi comunali del Chiatamone, in attesa di restauro e di visibilit\u00e0.\nFontane monumentali.\nLe fontane monumentali di Napoli sono solitamente di grandi-medie dimensioni, ad eccezione dell'enorme fontana dell'Esedra (un'opera di epoca fascista del 1938); con un'estensione di , \u00e8 senza dubbio la pi\u00f9 imponente e monumentale fontana napoletana, ispirata alla fontana della reggia di Caserta. Ad ogni modo, a tal proposito andrebbe in realt\u00e0 inclusa anche quest'ultima fontana monumentale, in quanto il palazzo reale di Caserta, esattamente come le altre architetture settecentesche costruite fuori le mura, rientrava in quell'ambizioso programma urbanistico napoletano di stampo illuminista volto a donare alla citt\u00e0 attrezzature degne di una capitale di livello europeo.\nLe fontane monumentali sono state realizzate grossomodo in un arco di tempo che va dall'et\u00e0 moderna alla prima met\u00e0 del XX secolo, tranne la fontana del Carciofo (1956).\nLa magnificenza scultorea di molte di queste \u00e8 dovuta non solo ad artisti di livello (Bernini, Domenico Fontana, Michelangelo Naccherino, ecc.) ma, in alcuni casi, anche a sapienti scultori di ignote botteghe napoletane.\nDi seguito, site nelle zone pi\u00f9 disparate della citt\u00e0 (dalle piazze ai parchi delle regge cittadine), vengono illustrate alcune tra le fontane pi\u00f9 grandi, importanti e pregevoli di Napoli:\nAltre\nFontane ornamentali.\nLe fontane ornamentali sono anch'esse situate nei posti pi\u00f9 disparati della citt\u00e0 e costruite da rilevanti artisti, specie quelle pi\u00f9 antiche.\nQui sotto vengono illustrate alcune delle fontane ornamentali della citt\u00e0:\nAltre (elenco incompleto)\nFontane e pozzali in palazzi minori, chiostri e ville.\nLe strutture idriche in oggetto sono meno conosciute ma molto pi\u00f9 numerose rispetto ad altre fontane ornamentali della citt\u00e0.\nEsse sono state costruite anche da artisti del calibro di Luigi Vanvitelli o Antonio Niccolini.\nGeneralmente, per quanto concerne questa tipologia di fontane, solo di alcune vi si conosce il nome o la storia per intero, mentre molte altre sono talmente sconosciute che non compaiono neanche in molti libri prettamente sulle fontane di Napoli o in libri riguardanti anche quest'argomento (\u00e8 il caso della fontana di via Chiatamone sopra illustrata).\nInfine, testimoni di pregevoli forme architettoniche, anche i pozzali della citt\u00e0 meritano attenzione; in citt\u00e0 ve ne sono di varie forme, dimensioni e stili, solo per citarne alcuni: i pozzali nei chiostri dei Girolamini alimentati dall'acquedotto della Bolla, quelli di San Lorenzo Maggiore, Santa Teresa degli Scalzi, San Paolo Maggiore, ecc..\nAltri (elenco incompleto):\nFontanelle.\nNumerosissime sono le piccole fontanelle; esse, di metallo o ghisa e perlopi\u00f9 di forma cilindrica, si trovano solitamente nei parchi della citt\u00e0. Alcune sono caratterizzate da teste leonine poste pi\u00f9 o meno alla sommit\u00e0 del cilindro. All'inizio del XXI secolo le opere di riqualificazione urbana hanno ulteriormente incrementato il loro numero.\nLe nuove fontane (dalla seconda met\u00e0 del XX secolo fino ai giorni odierni).\nNel secondo dopoguerra vennero costruite altre fontane. Sono degli anni cinquanta gli esempi pi\u00f9 rilevanti di questo periodo, la monumentale fontana del Carciofo gi\u00e0 citata precedentemente e le fontane di piazza Municipio (sia le quattro \"tazze\" dirimpettaie a Palazzo San Giacomo, sia la fontana rettangolare locata nei giardinetti di fronte al teatro Mercadante, oggi rimosse per i lavori della stazione della metropolitana).\nAltre rilevanti costruzioni di fontane si ebbero poi negli anni novanta, con la realizzazione del Centro direzionale ad opera di Kenz\u014d Tange. La pi\u00f9 imponente di queste \u00e8 la fontana di piazza Salerno.\nTuttavia, anche negli ultimi anni gli interventi di riordino e nuovo arredo urbano hanno donato alla citt\u00e0 nuove fontane, solo per illustrarne alcune:\nAltre (elenco incompleto)"}
{"id": "1523337", "revid": "24443", "url": "https://it.wikipedia.org/wiki?curid=1523337", "title": "Monte Pilatus", "text": ""}
{"id": "1523340", "revid": "216739", "url": "https://it.wikipedia.org/wiki?curid=1523340", "title": "Elisabetta F\u00ebdorovna", "text": ""}
{"id": "1523353", "revid": "121523198", "url": "https://it.wikipedia.org/wiki?curid=1523353", "title": "Christopher Samba", "text": "Caratteristiche tecniche.\n\u00c8 un difensore centrale lento e roccioso, molto forte sui colpi di testa sia in difesa che in occasione di calci da fermo.\nCarriera.\nClub.\nSamba, nato in Francia ma di nazionalit\u00e0 congolese della Repubblica del Congo, inizi\u00f2 la sua carriera nel Rouen, per poi passare al Sedan e successivamente all'Hertha Berlino.\nNel gennaio 2007 fu invitato da Mark Hughes a fare un provino per il Blackburn. Fu accettato e firm\u00f2, il 25 gennaio 2007 un contratto di tre anni e mezzo \nDebutta in FA Cup con la sua nuova maglia in Blackburn Rovers - Luton Town (4-0).\nGioca la sua prima partita in Premier League con la maglia dei Rovers contro il Chelsea il 31 gennaio 2007, subentrato a Ryan Nelsen al 69'.\nLa sua prima partita da titolare \u00e8 Blackburn - Sheffield United (2-1), giocata il 3 febbraio 2007, e il suo primo gol con i Rovers (di testa) \u00e8 il 17 marzo 2007 in casa contro il West Ham.\nIl 22 ottobre 2007 il Blackburn annuncia il prolugamento del contratto del giocatore fino al 2012.\nIl 24 febbraio 2012 lascia il club inglese per trasferirsi in Russia all'An\u017ei per una cifra intorno agli 8 milioni di euro.\nIl 31 gennaio 2013 lascia il club russo per tornare in Inghilterra al QPR per una cifra intorno ai 12,5 milioni di sterline (15 milioni di euro con un ingaggio di 100.000 euro a settimana) con una clausola rescissoria di 10 milioni nel caso in cui il club fosse retrocesso. A fine stagione il QPR retrocede.\nIl 6 luglio 2013 viene riacquistato dall'An\u017ei, che paga la sua clausola rescissoria. Il giocatore firma con i russi un contratto fino al 30 giugno 2017 ma il 29 agosto 2013, in seguito all'epurazione del club di Macha\u010dkala, si trasferisce alla Dinamo Mosca che paga il calciatore 8,8 milioni."}
{"id": "1523358", "revid": "13228121", "url": "https://it.wikipedia.org/wiki?curid=1523358", "title": "Arturio Merzario", "text": ""}
{"id": "1523364", "revid": "287204", "url": "https://it.wikipedia.org/wiki?curid=1523364", "title": "Epiplatys", "text": "Epiplatys \u00e8 un genere comprendente 40 pesci d'acqua dolce appartenenti alla famiglia Nothobranchiidae."}
{"id": "1523366", "revid": "21880", "url": "https://it.wikipedia.org/wiki?curid=1523366", "title": "Loricaridi", "text": ""}
{"id": "1523367", "revid": "125019", "url": "https://it.wikipedia.org/wiki?curid=1523367", "title": "Petulia Basettoni", "text": "Petulia Basettoni \u00e8 un personaggio disneyano, moglie del commissario Adamo Basettoni, creato dallo sceneggiatore Giorgio Pezzin e dal disegnatore Romano Scarpa.\nStoria.\nIl personaggio fa la sua prima apparizione nella storia del 1996 \"Basettoni e la dieta da fame\", pubblicata su \"Topolino\" n.2109.\nNonostante piano piano assuma un ruolo sempre pi\u00f9 di rilievo, non entrer\u00e0 mai nella cerchia dei personaggi disneyani pi\u00f9 illustri.\nNella storia \"Trudy, Petulia e la sfida all'ultimo crimine\" pubblicata su Topolino numero 2395, diventa amica della compagna di Gambadilegno, visto che il \"lavoro\" dei rispettivi compagni rende spesso impossibile per le due donne riuscire a passare una serata romantica."}
{"id": "1523369", "revid": "767487", "url": "https://it.wikipedia.org/wiki?curid=1523369", "title": "Luigi di Borbone-Vend\u00f4me (1473-1520)", "text": "Biografia.\nAccompagn\u00f2 Carlo VIII di Francia a Napoli durante la prima delle Guerre Italiane del Rinascimento. Ripart\u00ec poi con Luigi XII per le due spedizioni seguenti, poi combatt\u00e9 con Francesco I a Marignan.\nLuigi spos\u00f2 il 21 marzo 1508 a Moulins Luisa di Borbone-Montpensier (1482 \u2020 1561), duchessa di Montpensier, figlia di Gilberto di Borbone-Montpensier, conte di Montpensier, e di Clara Gonzaga;\nDiscendenza.\nLuigi e Luisa ebbero tre figli:\nLuigi ebbe anche un figlio illegittimo, Louis detto Helvis (\u2020 1565), vescovo di Langres."}
{"id": "1523372", "revid": "110157", "url": "https://it.wikipedia.org/wiki?curid=1523372", "title": "Astroide", "text": "In matematica un astroide \u00e8 una ipocicloide a quattro cuspidi. La figura richiama l'immagine di una stella che brilla da cui il nome di origine greca che vuol dire stella. L'astroide viene anche chiamato tetracuspide, cubocicloide o paraciclo.\nEquazioni.\nLa cubocicloide, poich\u00e9 ipocicloide \u00e8 generata dalla rotazione di una circonferenza di raggio b all'interno di una di raggio a, con a/b=4 oppure a/b=4/3. Ad, esempio, se un cerchio di raggio 1 rotola all'interno di un cerchio di raggio 4, a/b=4 e la sua equazione parametrica \u00e8:\nda cui\ne generalizzando:\ncon formula_7.\nMentre in coordinate polari essa diventa:\ncon formula_9\nLa sua equazione cartesiana \u00e8, invece:\nDa quest'ultima espressione si evince che l'astroide \u00e8 un caso particolare di una superellisse.\nL'astroide pu\u00f2 anche essere visto come generato dall'inviluppo di segmenti di dimensione assegnata con estremi sui semiassi. Oppure come l'inviluppo di ellissi disposti con gli assi coincidenti sugli assi del sistema di riferimento."}
{"id": "1523374", "revid": "729019", "url": "https://it.wikipedia.org/wiki?curid=1523374", "title": "Laika (Vanuatu)", "text": "Laika (Ile Laika, La\u00efka, \u00cele La\u00efka) \u00e8 una piccola isola dell'Oceano Pacifico, appartenente alle Isole Shepherd nella provincia di Shefa, Vanuatu. Si trova 7,4\u00a0km a nord dell'isola di Tongoa e 2,6\u00a0km a sud-est dell'isoletta di Tefala.\nLaika e le altre isole sparse attorno Tongoa una volta erano parte di una pi\u00f9 grande massa terrestre, formata dalle eruzioni del vulcano sottomarino di Kuwa\u00e9, esploso nel 1475 circa.\nHa una superficie di circa 1\u00a0km\u00b2."}
{"id": "1523379", "revid": "85709", "url": "https://it.wikipedia.org/wiki?curid=1523379", "title": "Luisa di Montpensier", "text": ""}
{"id": "1523381", "revid": "628767", "url": "https://it.wikipedia.org/wiki?curid=1523381", "title": "Riesame", "text": "Il riesame \u00e8 un mezzo di impugnazione previsto dal codice di procedura penale italiano (artt. 309-310) esperibile avverso le misure cautelari personali coercitive (ma non interdittive) e reali. Lo scopo \u00e8 quello di presentare reclamo avverso l'esecuzione di una misura cautelare, ritenuta ingiusta dall'imputato.\nDisciplina generale.\nAl riesame pu\u00f2 accedere esclusivamente l'imputato personalmente o a mezzo di difensore: si tratta di una scelta logicamente comprensibile, poich\u00e9 \u00e8 l'unica parte che pu\u00f2 avere interesse a dolersi dell'ordinanza che applica la misura cautelare. Inoltre, \u00e8 possibile accedervi solo contro ordinanze che applicano per la prima volta una misura coercitiva. L'istanza di riesame pu\u00f2 essere presentata:\nLa richiesta perviene alla cancelleria dell'organo competente, ovvero il Tribunale del riesame. Si tratta del tribunale collegiale del luogo in cui ha sede il distretto di Corte d'appello nella cui circoscrizione \u00e8 compreso l'ufficio del giudice che ha emesso l'ordinanza. Mentre questa \u00e8 la regola per le misure cautelari personali (ad esempio la custodia cautelare in carcere), per le misure cautelari reali (sequestro di beni) agisce il Tribunale territorialmente competente in base alla Procura della Repubblica che ha emesso il provvedimento di sequestro. La decisione di ricorrere a un simile iter lascia intendere il timore del legislatore che, qualora l'amministrazione della giustizia penale fosse rimasta in capo alle piccole sedi giudiziarie capoluogo di provincia, esse sarebbero state paralizzate, poich\u00e9 nella maggior parte dei casi non dispongono di personale sufficiente a garantire l'operativit\u00e0, in veste separata, del riesame, delle indagini preliminari e dell'udienza preliminare. Il giudice del riesame \u00e8 il tribunale individuato ex art. 390 cpp, anche quando la misura cautelare sia stata emessa dopo la fine delle indagini preliminari. Per la presentazione della richiesta, \u00e8 possibile anche tramite telegramma o raccomandata. \nLa presentazione dei motivi \u00e8 solo eventuale, poich\u00e9 il riesame \u00e8 un mezzo d'impugnazione totalmente devolutivo: ci\u00f2 significa che il giudice non \u00e8 vincolato a quanto precedentemente statuito. I motivi comunque, se proposti, possono essere presentati sia contestualmente alla richiesta sia successivamente, prima dell'apertura della discussione: in questo caso possono essere anche nuovi rispetto a quelli gi\u00e0 presentati.\nGli atti relativi al procedimento devono essere trasmessi, a cura del presidente, dall'autorit\u00e0 giudiziaria procedente al tribunale entro 5 giorni, il quale decide entro 10 giorni dalla ricezione degli atti. Si tratta di termini perentori: qualora non siano rispettati, la misura cautelare disposta perde efficacia e non potr\u00e0 pi\u00f9 essere rinnovata. La decisione \u00e8 presa in camera di consiglio.\nIl DDL n. 1232 del 2 aprile 2014 stabilisce che l'imputato, gi\u00e0 nella richiesta di riesame, pu\u00f2 chiedere di comparire personalmente all'udienza e, in tal caso, ne ha diritto. Inoltre, viene limitata la possibilit\u00e0 del tribunale della libert\u00e0 di integrare la motivazione mancante nell'ordinanza applicativa. Viene introdotto un termine per il deposito dell'ordinanza pari a trenta giorni, salvo i casi in cui la stesura della motivazione sia particolarmente complessa per il numero degli arrestati o la gravit\u00e0 delle imputazioni; in queste ipotesi, il giudice pu\u00f2 disporre, per il deposito, di un termine pi\u00f9 lungo comunque non eccedente il quarantacinquesimo giorno da quello della decisione.\nIl provvedimento sulla misura \u00e8 immediatamente efficace. Il giudice pu\u00f2 decidere di:\nNon si deve credere che l'appello e il riesame siano due rimedi che vanno a sovrapporsi generando ambiguit\u00e0: infatti, con l'appello si possono impugnare le ordinanze che non possono essere sottoposte a riesame. In questo modo c'\u00e8 la possibilit\u00e0 di rimettere in discussione le misure cautelari, attraverso il semplice riesame dell'ordinanza che l'ha disposta o la sua devoluzione nei limiti dei motivi indicati nell'atto di appello. Le decisioni della procedura di riesame e dell'appello sono ricorribili in cassazione."}
{"id": "1523385", "revid": "1305772", "url": "https://it.wikipedia.org/wiki?curid=1523385", "title": "Oldenburg", "text": ""}
{"id": "1523387", "revid": "92920", "url": "https://it.wikipedia.org/wiki?curid=1523387", "title": "Follonica Hockey 1952", "text": "Il Follonica Hockey (\"Pro Follonica\" dal 1957 al 1970 e \"Polisportiva Follonica\" dal 1971 al 1982) \u00e8 una societ\u00e0 italiana di hockey su pista con sede a Follonica. I suoi colori sociali sono il bianco e l'azzurro. Costituito nel 1952, la formazione biancoazzurra \u00e8 stata la protagonista dell'hockey nazionale, in particolare durante il periodo detto degli \"immarcabili\", aggiudicandosi quattro scudetti (2004-2005, 2005-2006, 2006-2007 e 2007-2008) nonch\u00e9 nove Coppe Italia, tre Supercoppe e una Coppa di Lega che ne fanno il secondo club pi\u00f9 titolato dietro solo al ; a livello europeo ha conquistato unEurolega (prima e finora unica squadra italiana), una Coppa CERS e una Coppa Intercontinentale.\nStoria.\nLe origini e gli anni sessanta.\nLa Pro Follonica venne fondata nel 1952; vennero scelti il bianco e il blu come colori sociali. La squadra toscana dopo un primo anno di attivit\u00e0 amatoriale venne iscritta al campionato di promozione, dove rimase fino alla stagione del 1956 dove, aggiudicandosi il torneo, venne promossa in serie C. Dopo una prima stagione di assestamento i biancoazzurri ottennero la promozione in serie B retrocedendo immediatamente l'anno successivo. Gli anni sessanta si aprirono con due partecipazioni consecutive al torneo di terzo livello. Dal 1961 al 1962 la Pro Follonica riusc\u00ec nell'impresa di compiere due promozioni consecutivi approdando in serie A. Tuttavia la prima stagione in massima serie termin\u00f2 con il decimo posto finale e l'immediato ritorno in cadetteria. Seguiranno anni in cui il Follonica far\u00e0 da spola tra le due categorie di serie A e B; sul termine del decennio la squadra riesce a stabilirsi in massima serie cogliendo due ottavi posti (nel 1967 e nel 1968) e un settimo posto nel 1969. Nell'edizione del 1967 vi fu l'esordio in Coppa Italia. Nel 1969 la citt\u00e0 di Follonica poteva contare su ben due squadre in serie A con la promozione dello Skating Club Follonica.\nGli anni settanta.\nGli anni settanta per il Follonica si aprirono con un settimo posto in serie A e la quarta partecipazione alla Coppa Italia. Al termine della stagione si fonde con lo Skating Club Follonica e cambia la denominazione in \"Polisportiva Follonica\". Nonostante l'unione delle due squadre il club stent\u00f2 rimanendo lontano dalle posizioni di vertice; nel 1971 giunse un ottavo posto in classifica collezionando ben tredici sconfitte su ventidue partite. Nel 1972 il piazzamento peggiore e la Polisportiva arriva al decimo posto in classifica ma in compagnia del ; per stabilire la seconda squadra retrocessa in serie B con l' si dovette ricorrere a uno spareggio. La partita fu giocata sul campo neutro di Breganze e vide i biancoazzurri salvarsi vincendo l'incontro per 4 a 3. Dopo la difficile annata il campionato del 1973 fu molto pi\u00f9 tranquillo per i biancoazzurri che giunsero quinti cogliendo il miglior risultato in serie A fino a quel momento; anche l'anno successivo fu disputato un buon campionato cogliendo un sesto posto finale che consolid\u00f2 la squadra tra le protagoniste della massima serie negli anni '70. La serie A del 1975 vide un ritorno nella parti basse della classifica da parte del Follonica che colse un ottavo posto con soli due punti di vantaggio sulle squadre in lotta per retrocedere. Nel 1976 la situazione migliora con un quinto posto finale e l'eliminazione ai quarti di finale della Coppa Italia per opera del CGC Viareggio. La Serie A 1977 vide la Polisportiva Follonica centrare la quarta posizione finale in campionato migliorando cos\u00ec il miglior piazzamento in massima serie; in Coppa Italia, invece, i follonichesi guadagnarono la finale, contendendo il trofeo all'. La gara d'andata, disputata in Toscana, vide i padroni di casa uscire sconfitti per 3 a 2; nella decisiva partita di ritorno, il Follonica si impose con un netto 10 a 4; questo risultato consegn\u00f2 alla Polisportiva Follonica il primo titolo della sua storia e la conseguente qualificazione in Coppa delle Coppe. Dopo aver rafforzato la squadra con gli innesti, tra gli altri, di Claudio Anedda e Federico Paghi nel 1978 Follonica centra uno storico secondo posto in campionato a soli tre punti dal campione d'Italia; alla Pista Armeni and\u00f2 in scena per la prima anche una coppa europea la Coppa delle Coppe 1977-1978. Nel torneo i follonichesi esordirono al primo turno contro gli olandesi del che furono superati con non pochi problemi e grazie a un solo gol di scarto; i quarti di finale furono disputati contro i tedeschi dell' superati con un'agevole vittoria in casa per 5 a 0; la semifinale vide i biancoazzurri soccombere ai portoghesi dell' futuri vincitori della manifestazione. La decade si chiuder\u00e0 con un quinto posto nel 1979 e un undicesimo posto nel 1979-1980.\nGli anni ottanta.\nDopo sedici stagioni passati in serie A gli anni '80 si aprono con la retrocessione in serie B maturata al termine di una stagione conclusa al quattordicesimo e ultimo posto. L'anno successivo centra subito la promozione in massima serie ma soprattutto conquista per la seconda volta, ancora contro l', la coppa Italia. Al termine della stagione cambia denominazione assumendo quella attuale di \"Follonica Hockey 1952\". La stagione 1982-1983 vide il Follonica assestarsi al sesto posto in classifica finale che gli valse la qualificazione ai play-off scudetto che proprio in questa stagione furono introdotti per stabilire la squadra campione d'Italia. I biancoazzurri furono abbinati alla favorita ; il pronostico fu completamente ribaltato e vide gli emiliani soccombere in entrambe le gare vinte dal Follonica per 4 a 3 a Reggio Emilia e per 4 a 2 in casa qualificandosi per la semifinale. Avversario di turno fu l' che si rivel\u00f2 un avversario molto duro sconfiggendo in entrambe le gare i toscani. Grazie alla disputa delle semifinali dei play-off scudetto la squadra si qualific\u00f2 alla Coppa CERS. In Coppa delle Coppe, disputata dopo la vittoria in coppa Italia dell'anno precedente, il Follonica fu clamorosamente eliminato dal (squadra olandese) ai quarti di finale. L'annata seguente si concluse con un decimo posto finale in Serie A1 (nuovo nome della massima serie) e con l'eliminazione agli ottavi di finale in Coppa CERS per opera ancora una volta dell'Amatori Lodi. Anche la stagione seguente termina con un decimo posto e la mancata qualificazione ai play-off; il Follonica riesce per\u00f2 a conquistare la Coppa di Lega avendo la meglio nel girone finale sul CGC Viareggio e sulla Reggiana. Al termine della Serie A1\u00a01984-1985 arriva una nuova retrocessione in A2. Le ultime annate degli anni ottanta vedranno il Follonica impegnato in Serie A2 senza riuscire a raggiungere l'agognata promozione in massima serie.\nGli anni novanta.\nGli anni novanta si aprirono con il ritorno della squadra toscana in massima categoria grazie all'ottimo campionato in serie A2\u00a01990-1991. Nel 1991-1992 Follonica giunse solo quattordicesima e dovette vincere i play-out per restare in serie A1. Anche l'annata seguente vide riproporsi lo stesso canovaccio con la salvezza raggiunta sempre ai play-out. Il decimo posto conseguito nel 1993-1994 consent\u00ec ai biancoazzurri di salvarsi senza il patema della post-season ma non consent\u00ec la qualificazione ai play-off scudetto. L'anno seguente invece venne disputato un campionato deludente concluso con l'undicesimo posto e la relativa retrocessione in serie A2; solo grazie alla defezione dell'Amatori Reggio Emilia la squadra pot\u00e9 salvarsi e rimanere in massima serie. La retrocessione per\u00f2 giunse al termine del torneo 1996-1997 dopo che l'anno prima fu agguantata una salvezza stentata. Per tutta la durata del decennio ci fu quindi una spola tra la massima categoria e la serie A2 che releg\u00f2 il Follonica a squadra di seconda fascia dietro le corazzate del campionato italiano quali il Novara, il Prato e il Roller Monza.\nGli anni duemila.\nLa prima decade degli anni duemila segneranno il periodo di massimo splendore per il club toscano. Infatti nel 2000-2001 venne centrato subito il ritorno in massima serie dominando il gruppo B della serie A2; il Follonica chiuse il campionato senza conoscere sconfitta inanellando quindici vittorie e tre pareggi. La stagione seguente vide i biancoazzurri centrare un ottimo quinto posto che se non consent\u00ec la partecipazione ai play-off riport\u00f2 il Follonica dopo diciotto anni a disputare una coppa europea, la Coppa CERS. La serie A1\u00a02002-2003 si concluse ancora con un buon quinto posto che per\u00f2 valse la qualificazione ai play-off grazie alla riforma degli stessi che passavano a essere disputati dalle prime otto squadre dopo la stagione regolare. I quarti di finale videro il Follonica prevalere sulla in due gare e qualificarsi per il turno successivo; turno successivo che fu disputato contro il e che vide due vittorie di quest'ultimi e la relativa eliminazione dal torneo. In Coppa CERS il cammino si interruppe ai quarti di finale contro gli spagnoli del che arriveranno a disputare la finale del torneo. Il campionato successivo vide il Follonica confermarsi tra le grandi del torneo arrivando ancora una volta quinta in classifica finale e centrando la partecipazione ai play-off. Play-off che incominciarono contro il e che videro prevalere i biancoazzurri toscani in tre gare; l'avversario in semifinale fu ancora una volta il Primavera Prato campione in carica e vide quest'ultimi prevalere in tre gare. In Coppa CERS il Follonica fu eliminato agli ottavi di finale dall'.\nGli immarcabili (2004-2009).\nNel 2004 Follonica ingaggi\u00f2 tre coppie di fratelli: Alessandro e Mirko Bertolucci, Enrico e Massimo Mariotti e i fratelli Alberto e Alessandro Michielon. Con questi innesti la squadra raggiunse il periodo di massimo splendore vincendo quattro scudetti consecutivi e per la prima volta per una squadra italiana la Champions League. Il ciclo ebbe inizio con la vittoria dello scudetto nella stagione 2004-2005; in stagione regolare la squadra colse il primo posto assoluto qualificandosi da favorita ai play-off; i quarti di finale videro i biancoazzurri opposti al Salerno che venne regolato in due gare. La semifinale fu contro il anch'esso sconfitto in due gare. La finale per il titolo fu disputata contro il campione in carica. Con due vittorie in altrettante partite la squadra follonichese si laure\u00f2 per la prima volta nella propria storia campione d'Italia. Dopo aver vinto anche la Coppa Italia, aggiudicandosi il trofeo per la terza volta, la squadra di Mariotti complet\u00f2 il treble vincendo anche la Coppa CERS. Il torneo europeo incominci\u00f2 contro gli svizzeri del eliminati agevolmente con due vittorie. I quarti di finale videro il Follonica eliminare i pi\u00f9 quotati avversari del di Lisbona e in semifinale avere la meglio sugli spagnoli del . La finale fu ancora contro il Bassano 54 e vide i toscani avere nettamente la meglio sui veneti vincendo il primo trofeo europeo della loro storia. La stagione 2005-2006 si apre con la vittoria in supercoppa italiana ottenuta contro i rivali di sempre del Bassano 54. La vittoria in Coppa CERS dell'anno precedente offre la possibilit\u00e0 al Follonica di partecipare alla Coppa Continentale contro i campioni d'Europa del . Il trofeo venne conquistato dagli spagnoli ma i toscani si tolsero la soddisfazione di vincere l'incontro giocato al Capanannino per 7 a 4. In ambito nazionale Follonica vincer\u00e0 il secondo scudetto consecutivo battendo nuovamente il Bassano 54 in finale scudetto; contro il Primavera Prato giunge la quarta coppa Italia. La stagione per\u00f2 verr\u00e0 ricordata per la vittoria in Champions League. I campioni d'Italia incominciarono la loro prima avventura nel massimo torneo europeo contro i tedeschi del sconfitti con un punteggio totale di 11 a 5. Negli ottavi di finale l'avversario fu il Barcellona gi\u00e0 incontrato in coppa continentale. Dopo la sconfitta al Palau Blaugrana per 3 a 1 il Follonica, con una partita epica, riusc\u00ec nell'impresa di eliminare i pi\u00f9 quotati avversari sconfiggendoli al capannino per 4 a 1 qualificandosi per il turno successivo. Nella fase a gironi il Follonica fu inserito nel gruppo A con il , e il . La squadra toscana infil\u00f2 cinque vittorie e un pareggio e insieme con il Porto si qualific\u00f2 per le final four del torneo. All'atto finale, giocato a Torres Novas in Portogallo i biancoazzurri ebbero la meglio sulle tre rivali laureandosi per la prima volta nella storia campioni d'Europa. La stagione successiva vide per il Follonica arrivare il terzo titolo italiano vinto in finale dei play-off scudetto contro il CGC Viareggio, la quinta coppa Italia contro il Bassano 54 e la seconda supercoppa italiana facendo per il secondo anno il treble nazionale; in Champions League la squadra apparve stanca e venne eliminata alla fase a gironi. Il 24 marzo 2007 sconfiggendo a Follonica gli argentini del vince la Coppa Intercontinentale. Dopo il quarto titolo italiano consecutivo colto nel 2007-2008 e le sesta coppa Italia la squadra si sciolse: i fratelli Michielon chiusero la loro carriera agonistica, Enrico Mariotti si accas\u00f2 al Bassano, i fratelli Bertolucci andarono in Spagna al . Di fatto era finita l'era del immarcabili, un'era irripetibile. La decade si chiuder\u00e0 con la vittoria di altre due coppe Italia e una supercoppa italiana.\nGli anni duemiladieci.\nGli anni duemiladieci si aprirono con un undicesimo posto in Serie A1 che non consentirono la partecipazione ai play-off; in Eurolega la squadra venne eliminata alla fase a gironi. L'anno seguente dopo un ottavo posto in stagione regolare il cammino del Follonica si ferm\u00f2 ai quarti di finale dei play-off contro l'Amatori Lodi. La squadra venne rifondata con un gruppo di giovani giocatori; in Serie A1\u00a02012-2013 ottenne un nono posto finale; in Coppa CERS il cammino si ferm\u00f2 subito al primo turno. Nel 2013-2014 i biancoazzurri tornano a disputare i play-off scudetto dove vengono eliminati ai quarti di finale dal Valdagno; in Coppa CERS dopo aver superato agevolmente gli austriaci del Wolfurt vengono superati dal Turquel per 6 a 4. Nelle due stagioni seguenti Follonica non avr\u00e0 risultati eclatanti con un settimo posto sia nel 2014-2015 sia nel 2015-2016 con i quarti di finale come massimo traguardo ai play-off. Va meglio nella Serie A1\u00a02016-2017 in cui i toscani centrano un prezioso quarto posto finale; nei play-off superano i quarti di finale contro il Bassano per poi venire eliminati dal favorito Forte dei Marmi. La stagione 2017-2018 vide il ritorno del Follonica in Eurolega grazie al piazzamento del torneo precedente. In Serie A1 arriva sesto e viene eliminato ancora una volta ai quarti di finale dei play-off. In Eurolega supera la fase a gironi classificandosi al secondo posto del gruppo B dietro al Porto; nei quarti di finale incontra il Barcellona e dopo aver pareggiato per 3 a 3 in casa esce sconfitta per 5 a 1 dal Palau Blaugrana fallendo l'accesso alla final four. Sorprendentemente per\u00f2 conquista la nona Coppa Italia giocata sulla pista di casa sconfiggendo in finale il Forte dei Marmi per 3 a 2. La stagione 2018-2019 vide il Follonica giungere al sesto posto in Serie A1 con l'ennesima eliminazione ai quarti di finale dei play-off scudetto.\nColori e simboli.\nI colori sono il bianco e l'azzurro.\nStrutture.\nIl campo principale di gioco del Follonica Hockey \u00e8 il \"Palasport Armeni\", conosciuto come il \"Capannino\".\nL'impianto si trova in Via Sanzio, ed \u00e8 considerato uno dei migliori campi d'Italia per quel che riguarda l'hockey su pista, grazie alle piastrelle in graniglia che costituiscono il fondo di gioco.\nLa dimensione del rettangolo da gioco \u00e8 di 20x40 metri, e la capienza complessiva dell'impianto si aggira attorno ai 1\u00a0500 posti.\nSolo in particolari occasioni in cui il \"Capannino\" sarebbe stato palesemente inadeguato per il numero di tifosi accorsi, come la vittoria della terza Coppa Italia e la storica vittoria della Coppa Intercontinentale, \u00e8 stato utilizzato il \"Palazzetto dello Sport \"PalaGolfo\"\", intitolato alla memoria del giocatore Raul Micheli, rappresentante indimenticabile dell'hockey follonichese in Italia, e dell'hockey italiano nel mondo. La dimensione del rettangolo da gioco \u00e8 di 20x40 metri, con la differenza del materiale del campo di gioco (si tratta infatti di parquet in rovere); la capienza complessiva dell'impianto (anch'esso situato in via Sanzio) si aggira attorno ai 2\u00a0000 posti seduti e altrettanti in piedi.\nPalmar\u00e8s.\nTitoli nazionali.\n17 trofei\nTitoli internazionali.\n3 trofei\nOrganico.\nGiocatori.\n\"Dati tratti dal sito internet ufficiale della Federazione Italiana Sport Rotellistici.\""}
{"id": "1523388", "revid": "767487", "url": "https://it.wikipedia.org/wiki?curid=1523388", "title": "Fernand Cornez", "text": "Professionista tra il 1930 ed il 1938, conta una vittoria di tappa al Tour de France e una al Giro d'Italia.\nCarriera.\nCorse per l'Alleluia - Wolber, la Genial Lucifer, la O. Egg, la Dei e la Helyett-Hutchinson.\nDa dilettante vinse il campionato di Parigi di ciclocross nel 1928 e il campionato francese categoria militari nel 1929. Nelle grandi corse a tappe vinse una tappa al Tour de France: la Digne-les-Bains-Nizza nel 1933 e una tappa al Giro d'Italia nel 1933: la Ascoli Piceno-Riccione. Vinse anche due tappe alla Parigi-Nizza: la Marsiglia-Cannes nel 1933 e nel 1934.\nCornez ha dato il nome ad un tipo di fermapiedi."}
{"id": "1523391", "revid": "72811", "url": "https://it.wikipedia.org/wiki?curid=1523391", "title": "PGSM", "text": ""}
{"id": "1523392", "revid": "124123", "url": "https://it.wikipedia.org/wiki?curid=1523392", "title": "Fumio Niwa", "text": "Biografia.\nFiglio maggiore di un sacerdote, crebbe a Sogenji, un tempio buddhista a Yokkaichi, vicino Nagoya. Sua madre abbandon\u00f2 la famiglia quando lui aveva solo otto anni: questo evento lo segn\u00f2 nel profondo. Dopo aver studiato letteratura giapponese all'Universit\u00e0 di Waseda, per due anni visse come bonzo a Sogenji; abbandon\u00f2 poi questa strada per seguire la sua vocazione di scrittore.\nFu corrispondente in Cina e in Nuova Guinea durante la seconda guerra mondiale. Nell'agosto 1942 fu ferito nella battaglia di Tulagi. Queste esperienze gli ispirarono le opere \"Battaglia navale\" (\"Kaisen\") (1942) e \"Compagnia senza ritorno\" (\"Kaeranu Chutai\") (1943), entrambe censurate.\nNel 1965 divenne membro dell'Accademia giapponese delle arti; nel 1966 fu eletto presidente dell'Associazione degli scrittori giapponesi e ricevette inoltre l'Ordine della cultura.\n\u00c8 morto ultracentenario nel 2005 a causa di una polmonite, lasciando una vasta produzione comprendente pi\u00f9 di 80 romanzi, 100 volumi di racconti e 10 volumi di saggi. Il suo racconto pi\u00f9 celebre \u00e8 \"L'et\u00e0 odiosa\" (\"Iyagarase no Nenrei\", 1947)."}
{"id": "1523393", "revid": "125965642", "url": "https://it.wikipedia.org/wiki?curid=1523393", "title": "La principessa e il ranocchio", "text": "La principessa e il ranocchio (\"The Princess and the Frog\") \u00e8 un film d'animazione del 2009 diretto da Ron Clements e John Musker, prodotto dai Walt Disney Animation Studios (facente parte della Walt Disney Pictures) realizzato in tecnica tradizionale e 49\u00ba Classico Disney, liberamente ispirato alla fiaba \"Il principe ranocchio\" nella versione dei Fratelli Grimm.\nIl cast vocale \u00e8 formato da Anika Noni Rose, Bruno Campos, Keith David, Jim Cummings, John Goodman e Oprah Winfrey, mentre la colonna sonora e le canzoni sono state curate da Randy Newman, primo film Disney da lui musicato.\nTrama.\nNew Orleans, 1912. Una ragazza di nome Tiana e la sua amica Charlotte La Bouff ascoltano la madre di Tiana leggere la storia del \" Principe ranocchio\". Charlotte, che crede del vero amore, trova la storia romantica, mentre Tiana afferma che non bacer\u00e0 mai una rana.\nQuattordici anni dopo, nel 1926, Tiana \u00e8 diventata un'aspirante giovane chef che lavora come cameriera giorno e notte, cos\u00ec da poter risparmiare abbastanza soldi per aprire il suo ristorante, un sogno che ha condiviso con suo padre, morto durante la Prima guerra mondiale.\nIl Principe Naveen di Maldonia arriva in citt\u00e0 per migliorare la sua situazione finanziaria. Dopo essere stato diseredato dai suoi genitori a causa del suo stile di vita dispendioso, Naveen intende sposare una ricca ragazza, e Charlotte \u00e8 la candidata perfetta. Eli \"Gran Pap\u00e0\" La Bouff, un ricco magnate dello zucchero e padre di Charlotte, ospita un ballo in maschera in onore di Naveen: Charlotte assume Tiana per l'occasione, dandole abbastanza soldi per comprare un vecchio zuccherificio da convertire nel suo ristorante. Nel frattempo, Naveen e il suo valletto, Lawrence, incontrano uno stregone vud\u00f9 di nome Dr. Facilier (detto \"Uomo Ombra\"). Invitandoli nel suo emporio, Facilier li convince che pu\u00f2 realizzare i loro sogni, ma nessuno dei due ottiene ci\u00f2 che si aspettano: Naveen si trasforma in una rana, mentre a Lawrence viene dato un talismano vud\u00f9 contenente il sangue del principe che gli conferisce il suo aspetto. Facilier vuole infatti che il trasformato Lawrence sposi Charlotte, dopo di che uccider\u00e0 La Bouff e divider\u00e0 la sua fortuna con Lawrence, mentre segretamente si dar\u00e0 la somma pi\u00f9 grande.\nA villa La Bouff, Tiana distribuisce dei bign\u00e8 quando riceve la visita dagli agenti immobiliari Fenner che la informano che il locale sar\u00e0 venduto ad un miglior offerente. Tiana, delusa e ferita, cerca di trattenerli, ma inciampa sul tavolo dei dolci rovinandosi il vestito, cos\u00ec Charlotte le fa indossare un costume da principessa. Naveen, sfuggito ai due rapitori, incontra per caso Tiana sul terrazzo della villa La Bouff. La ragazza, che aveva pregato la stella della sera di realizzare il suo sogno, si stupisce vedendo che in cambio riceve solo un ranocchio. Leggendo la fiaba del Principe ranocchio, Naveen si convince che Tiana sia una principessa e la convince a baciarlo, cos\u00ec da tornare umano. L'incantesimo, invece di far tornare il principe com'era prima, sortisce l'effetto opposto, ovvero trasformare la ragazza in una rana. Tiana, infatti, non \u00e8 una principessa: l'abito che indossava era solo un costume per la festa, che aveva ingannato l'ingenuo principe.\nArrabbiata, la ragazza si lancia contro Naveen e durante la lite i due precipitano fuori dalla finestra e scombussolano la festa per poi volare con dei palloncini lontano verso la palude, dove incontreranno due amici pronti ad aiutarli: l'alligatore Louis, simpatico e sognatore che suona la tromba (ha imparato seguendo le imbarcazioni che attraversano il fiume) e che spera di suonare \"coi pezzi da novanta\", e la lucciola Ray, innamorato della Stella della Sera, da lui chiamata \"Evangeline\". Tutti insieme faranno un viaggio attraverso il bayou per raggiungere Mama Odie, una strega vud\u00f9 che dovrebbe essere in grado di far tornare normali Tiana e Naveen. Nel frattempo Lawrence esaurisce il sangue di Naveen dentro il talismano e dato che gliene serve altro per trasformarsi nel principe, Facilier convince i suoi Amici nell'Aldil\u00e0 a creare delle ombre di inquietanti mostri che ritrovino il principe e lo riportino vivo a New Orleans.\nDurante il tragitto i due \"ranocchi\" si innamorano, ma mentre sono sul punto di baciarsi Tiana decide di prendere delle distanze (si ricorda infatti di Charlotte e non vuole passare come una cattiva amica). Subito dopo Naveen cade in un'imboscata delle ombre malvagie di Facilier che nel frattempo li hanno raggiunti: proprio durante l'attacco il gruppo fa la conoscenza di Mama Odie, che elimina i demoni e porta i quattro nella sua dimora. Qui scoprono che, per tornare umani, Naveen dovr\u00e0 baciare Charlotte (considerata di fatto una principessa visto che il padre era stato eletto \"re del marted\u00ec grasso\") entro la mezzanotte dello stesso giorno.\nMentre tornano a New Orleans Naveen decide di dichiararsi a Tiana, decidendo di farsi baciare da Charlotte ma poi di vivere a fianco alla ragazza, abbandonando la sua vita di lusso e privilegi, ma all'ultimo momento rinuncia e promette a Tiana di aiutarla a realizzare il suo sogno. Mentre fa per andarsene per\u00f2 viene rapito dalle ombre e portato da Facilier, che riprende il suo sangue e lo rinchiude, mentre Lawrence sta per sposarsi con Charlotte. Tiana, dopo aver saputo da Ray che Naveen voleva chiederle di sposarlo, vede Lawrence trasformato in Naveen e crede che sia davvero lui. Perci\u00f2 scappa via, mentre Ray, sicuro che ci\u00f2 che ha visto non pu\u00f2 essere vero (anche perch\u00e9 Tiana non si \u00e8 ritrasformata in umana), trova il vero Naveen e lo libera. Quest'ultimo riesce ad interrompere le nozze, ma viene nuovamente catturato da Lawrence. Con l'aiuto di Ray, Naveen riesce a togliergli l'amuleto vud\u00f9. Ray scappa via, inseguito dalle ombre malvagie, ma raggiunge Tiana al cimitero dandole l'amuleto e dicendole di scappare, mentre lui affronta le ombre. Inizialmente le batte, ma viene poi attaccato da Facilier che lo schiaccia. A quel punto arriva Louis che cerca di aiutare l'amico in difficolt\u00e0. Tiana, inseguita dalle ombre, sta per rompere l'amuleto, ma viene fermata da Facilier, che la ritrasforma in umana e fa apparire una visione del ristorante da lei tanto desiderato, promettendole di darglielo in cambio dell'amuleto, facendo leva su tutti i suoi sacrifici e sul fatto che era da sempre stato un sogno del padre. Lei per\u00f2 non ci casca e getta l'amuleto tentando di romperlo, non riuscendoci a causa dell'ombra senziente dello stregone. Faciler a quel punto la blocca con il suo bastone, per\u00f2 Tiana riesce a riprendere il talismano con la sua lingua e a distruggerlo: Facilier viene trascinato nell'aldil\u00e0 dagli spiriti, furiosi per non aver ottenuto il risarcimento del loro debito.\nScoperto l'inganno, Lawrence viene arrestato e Naveen \u00e8 sul punto di baciare Charlotte, ma vengono interrotti da Tiana che dichiara al principe i suoi sentimenti; nel farlo suscita la commozione di Charlotte che decide di baciare Naveen senza poi tenerlo per s\u00e9. Nel frattempo per\u00f2 \u00e8 giunta la mezzanotte, per cui il bacio di Charlotte non ha alcun effetto. Subito dopo torna Louis con Ray che sta morendo. Tiana e Naveen, dopo aver detto a Ray che staranno insieme da rane, assistono impotenti alla sua morte. Al funerale una stella si accende: \u00e8 Ray, che ora pu\u00f2 davvero stare con la sua Evangeline. Tiana e Naveen si sposano grazie a Mama Odie che celebra il loro matrimonio, ma quando si baciano i due tornano umani: ora infatti Tiana \u00e8 una principessa (come aveva cercato di far capire ai due la prima volta che si sono incontrati, inutilmente). Dopo il matrimonio, i due giovani si risposano da umani davanti a amici e parenti, pagano i Fenner per il locale e insieme creano il ristorante, con Louis che intrattiene il pubblico e Tiana e Naveen direttori.\nColonna sonora.\nLa colonna sonora del film \u00e8 composta da 8 canzoni:\nProduzione.\nDopo l'acquisizione della Pixar nel 2006, i nuovi dirigenti della Disney Ed Catmull e John Lasseter si dissero fortemente intenzionati a sviluppare un nuovo cartone animato.\nPoco dopo il progetto venne affidato ai registi Ron Clements e John Musker.\nDa una prima bozza della trama si scopr\u00ec che con questo film la Disney stava tornando al genere musical gi\u00e0 visitato con successo negli anni '90.\nNel novembre 2006 l'incarico per la composizione della colonna sonora e delle canzoni del film pass\u00f2 da Alan Menken (storico compositore di musical per la Disney) a Randy Newman, il cui genere musicale (jazz) \u00e8 pi\u00f9 coerente all'ambientazione del film.\nIl 1\u00ba dicembre 2006, presso il \"Manhattan Theatre Source\" (New York) fu tenuta una conferenza stampa, in cui venne svelato il cast e parte della trama.\nIl casting cominci\u00f2 nel febbraio 2007; il ruolo di doppiatrice della protagonista fu conteso da Tyra Banks, Alicia Keys, Jennifer Hudson e Anika Noni Rose.\nLa difficolt\u00e0 di trovare un'adeguata interprete, con la giusta voce e che sapesse recitare e cantare, \u00e8 stata risolta nella versione italiana scegliendo Domitilla D'Amico per la parte recitata, in seguito affiancata da Karima per le canzoni.\nA marzo 2007, durante l'annuale meeting della Walt Disney Company, il compositore Randy Newman e la brass band Dirty Dozen eseguirono il brano \"Dirty Dozen Brass Band\", testo poi inserito nel film.\nIl 19 aprile 2007 fu confermata Anika Noni Rose come voce della Principessa Tiana.\nIl 5 luglio, l'attore Keith David fu chiamato a doppiare l'antagonista del film, il Dottor Facilier.\nIl 7 aprile 2008 la Disney annuncia in una presentazione pubblica i suoi progetti futuri fino al 2012, fra cui questo film. Con l'occasione vengono raccontati in maggiore dettaglio la trama e i protagonisti del film e vengono mostrati molti disegni preparatori.\nIl 29 luglio 2008 viene aperto il sito ufficiale del film, contenente il primo teaser trailer, immagini e informazioni sul cast tecnico e artistico.\nDistribuzione.\nIl film \u00e8 stato distribuito l'11 dicembre 2009 negli Stati Uniti (con un'uscita limitata il 25 novembre a New York e Los Angeles) e il 18 dello stesso mese in Italia e nella Svizzera italiana.\nIncassi.\nIl film ha incassato in tutto il mondo $270 milioni contro un budget di $100 milioni.\nControversie.\nCritiche di razzismo e discriminazione sono state rivolte alla Walt Disney Company a causa del fatto che la protagonista, che inizialmente \u00e8 una serva (per poi diventare principessa), sia afro-americana, ma viene specificato solo il fatto che Tiana abbia praticato diversi lavori umili, compreso il lavoro nel locale del suo capo-cuoco e datore di lavoro afro-americano, sebbene fossero una realt\u00e0 lavori umili di afro-americani per datori di lavoro bianchi, il film \u00e8 pur sempre ambientato in Louisiana negli anni venti.\nTuttavia le note di biasimo mosse nei confronti di Walt Disney Company sono state da molti considerate futili e ipocrite in quanto la quasi totalit\u00e0 delle principesse delle storie Disney sono personaggi di status umile, prima di diventare principesse. L'azienda ha risposto alle accuse ribadendo che il colore della pelle \u00e8 stato scelto proprio per dare una \"nuova linea\" alle future pellicole.\nSono state rivolte inoltre critiche al film non solo per via dell'atmosfera \"gioiosa\" e \"riscritta\" (anche se non quanto il remake in live-action di Lilli e il vagabondo) degli Stati Uniti meridionali durante l'era Jim Crow, ma anche per il suo uso della religione e tradizione vud\u00f9, e ci\u00f2 comprende anche l'antagonista principale e la sua caratterizzazione.\nSerie animata.\nNel dicembre 2020 Jennifer Lee, direttrice creativa dei Walt Disney Animation Studios, ha annunciato una serie d'animazione basata sul film, intitolata \"Tiana\", che uscir\u00e0 nel 2023 su Disney+."}
{"id": "1523394", "revid": "729019", "url": "https://it.wikipedia.org/wiki?curid=1523394", "title": "Tefala", "text": "Tefala (Ile Tevala, T\u00e9fala, \u00cele T\u00e9vala) \u00e8 una piccola isola dell'oceano Pacifico, appartenente alla provincia di Shefa, nello stato di Vanuatu. Si trova 2,6\u00a0km a nord-ovest della piccola isola di Laika, 9,4\u00a0km a nord dell'isola di Tongoa, e a est di Epi.\nTefala e le altre isole sparse attorno Tongoa (Laika, Sail Rock) una volta erano parte di una pi\u00f9 grande massa terrestre, formata dalle eruzioni del vulcano sottomarino di Kuwa\u00e9 e che univa Tongoa con Epiref, esplosa nella seconda met\u00e0 del XV secolo."}
{"id": "1523396", "revid": "125785826", "url": "https://it.wikipedia.org/wiki?curid=1523396", "title": "Antonio Baldini", "text": "Gli sono intitolate due biblioteche: la biblioteca di Santarcangelo di Romagna e una delle biblioteche statali di Roma.\nBiografia.\nGli studi.\nAntonio, figlio del conte romagnolo Gabriele Baldini e di Sofia Alkaique (livornese di origine orientale), nacque a Roma. Nella capitale, dopo aver conseguito la maturit\u00e0 classica, si iscrisse alla Facolt\u00e0 di Lettere presso la Sapienza - Universit\u00e0 di Roma, dove si laure\u00f2 nel 1916.\nL'attivit\u00e0 giornalistica.\nNel 1915 il giovane Baldini aveva iniziato l'attivit\u00e0 di giornalista e scriveva sulla terza pagina de \"L'Idea Nazionale\", la stessa rivista che l'anno seguente gli diede l'incarico di inviato speciale al fronte di guerra.\nDopo il termine della guerra, nel 1919 partecip\u00f2 con Emilio Cecchi, Vincenzo Cardarelli e Riccardo Bacchelli (conosciuti nel periodo degli studi universitari) alla fondazione della rivista \"La Ronda\".\nInoltre collabor\u00f2 al settimanale \"L'Illustrazione Italiana\", ai quotidiani \"La Tribuna\" e \"Il Resto del Carlino\" e, dal 1924, inizi\u00f2 a scrivere regolarmente articoli di critica letteraria sul \"Corriere della Sera\".\nNel 1931 ebbe l'incarico come redattore della \"Nuova Antologia\", di cui in seguito diventer\u00e0 il direttore letterario.\nIl 12 giugno 1939 fu nominato membro dell'Accademia d'Italia. Nel 1951 fu nominato presidente della \u00abQuadriennale Nazionale d'Arte di Roma\u00bb. Nel 1954 diede vita alla sua ultima rivista, \"Cronache d'altri tempi\", fondata con Tem Agostini, Enrico Gianeri e Mario Sertoli.\nL'attivit\u00e0 di scrittore.\nAccanto all'attivit\u00e0 giornalistica, Baldini coltivava quella di scrittore e gi\u00e0 nel 1914 aveva esordito con il racconto \"\"Pazienze e impazienze di Maestro Pastoso\" che venne pubblicato a Roma dall'editore Giuseppe Ugo Nalato.\nFaranno seguito \"Nostro Purgatorio. Fatti personali del tempo della guerra italiana 1915-1917\", il racconto \"Michelaccio\" pubblicato singolarmente e la raccolta intitolata \"La dolce calamita overo La donna di nessuno\". \"Michelaccio\" costituisce il racconto di un'esistenza, oscillante tra il fiabesco e il reale, volta a sperimentare le pi\u00f9 disparate esperienze: restando tuttavia fondamentalmente immutata. Secondo il critico Giacinto Spagnoletti, \"Michelaccio\" \u00e8 il frutto di una \"fantasia effervescente e bonaria\" come quella di Baldini e di un carattere da commedia dell'arte filtrato attraverso un pastiche linguistico romagnolo-romanesco. \"La dolce calamita\"\" \u00e8 una raccolta di ritratti femminili improntata ad un erotismo di maniera.\nNel 1932 scrisse e pubblic\u00f2 per conto di Vallecchi una serie di ritratti di pittori e scrittori con il titolo \"Amici allo spiedo\" e nel 1942 un volume di prose cosiddette \"romane\" in un volume edito da Bompiani.\nNotevoli sono i suoi testi che narrano delle sue esperienze di viaggio, tra i quali \"La vecchia del Bar Bullier\" del 1934, \"Italia del Bonincontro\" del 1940 \"Diagonale 1930 Parigi-Ankara. Note di viaggio.\" del 1943, \"Melafumo \"del 1950 e il \"Doppio Melafumo\" del 1955.\nTra i saggi critici di maggiore significato devono essere ricordati quelli sull'Ariosto, \"Ludovico della tranquillit\u00e0\" del 1933 e \"Fine Ottocento. Carducci, Pascoli, D'Annunzio e minori\" pubblicato da Le Monnier nel 1947.\nPremi e riconoscimenti.\nRicevette il \"premio Mussolini\" per le lettere dell'Accademia d'Italia, nel 1937.\nNegli anni cinquanta Baldini ottenne numerosi riconoscimenti, tra i quali la nomina a socio corrispondente dell'Accademia Nazionale dei Lincei (1953-1957) e il Premio Feltrinelli per la letteratura.\nTra il 1950 e il 1959 \u00e8 presidente della Quadriennale di Roma."}
{"id": "1523398", "revid": "121574637", "url": "https://it.wikipedia.org/wiki?curid=1523398", "title": "Festa di san Paolo", "text": "La festa di san Paolo \u00e8 la festa patronale che si svolge a Solarino, ogni prima domenica d'agosto.\nRappresenta, per i solarinesi, la \"festa\" per antonomasia, talmente sentita e partecipata, al punto da coinvolgere non solo i residenti ma anche da richiamare i fedeli dei comuni vicini e soprattutto i molti emigrati provenienti dalle diverse parti del mondo (specialmente in Australia, Stati Uniti, Svizzera e Germania).\nLe origini.\nNel 1770 il vescovo di Siracusa Giuseppe Antonio Requisenz proclam\u00f2 san Paolo di Tarso patrono della \"Terra di san Paolo nel feudo di Solarino\" e sempre nello stesso periodo concesse di celebrare, il 25 gennaio, giorno della conversione di san Paolo, la festa del patrono con la processione del simulacro del santo.\nLe condizioni atmosferiche non sempre favorevoli, spesso, non permettevano il regolare svolgimento dei festeggiamenti, per cui non era raro che gli stessi venissero posticipati alla domenica successiva. Per questo motivo e perch\u00e9 a gennaio scarseggiavano le provviste di grano, offerta principale che veniva donata al Santo dai fedeli durante la processione del fercolo, gi\u00e0 nella seconda met\u00e0 dell'Ottocento si pens\u00f2 bene di spostare la festa patronale nei mesi estivi.\nNel 1869 venne trasferita al 29 giugno, festa dei santi Pietro e Paolo; quindi, nel 1906, all'ultima domenica di luglio, vale a dire dopo la raccolta del frumento. La festa del 25 gennaio continu\u00f2 ad esistere, ma perdendo sempre pi\u00f9 d'importanza, sino a ridursi a mera \"festa interna\", costituita dalle semplici funzioni religiose svolte in chiesa.\nL'ultimo cambiamento, che nell'intenzione delle parti doveva essere soltanto provvisorio, avvenne nel 1953, su richiesta della Societ\u00e0 Meridionale di Elettricit\u00e0, quando la festa venne rinviata alla prima domenica d'agosto, perch\u00e9 l'ultima domenica di luglio, ad Avola, si svolgeva contemporaneamente la festa di Santa Venera e l'ente gestore, a causa di carenza di energia elettrica, non era in grado di fornire l'elettricit\u00e0 sufficiente per l'illuminazione straordinaria dei due comuni. Tale cambiamento di data, legato ad un evento isolato e contingente, come detto, avrebbe dovuto riguardare soltanto l'anno in corso, ma si dimostr\u00f2 pi\u00f9 duraturo del previsto e da allora, la festa di San Paolo viene ancora celebrata la prima domenica d'agosto."}
{"id": "1523400", "revid": "125984156", "url": "https://it.wikipedia.org/wiki?curid=1523400", "title": "Luisa di Borbone-Montpensier", "text": "Biografia.\nLuisa era figlia di Gilberto di Borbone, conte di Montpensier e delfino di Alvernia, e Clara Gonzaga.\nSpos\u00f2 in prime nozze, nel 1499, Andr\u00e9 III de Chauvigny (\u2020 1503), principe di D\u00e9ols e visconte di Brosse, da cui, sembra, non ebbe figli.\nNel 1504 si rispos\u00f2 con un lontano cugino, Luigi di Borbone-Vend\u00f4me, principe di La Roche-sur-Yon.\nNel 1523, quando il fratello Carlo, duca di Borbone e conte di Montpensier, trad\u00ec il re di Francia Francesco I rifugiandosi da Carlo V d'Asburgo, Luisa pot\u00e9 recuperare Montpensier, che fu elevato da contea a ducato. Poich\u00e9 era gi\u00e0 rimasta vedova del secondo marito, Luisa govern\u00f2 il ducato da sola; alla sua morte, Montpensier andr\u00e0 al figlio Luigi.\nDiscendenza.\nLuisa e Luigi ebbero tre figli:"}
{"id": "1523403", "revid": "2584", "url": "https://it.wikipedia.org/wiki?curid=1523403", "title": "Tetracuspide", "text": ""}
{"id": "1523405", "revid": "1543377", "url": "https://it.wikipedia.org/wiki?curid=1523405", "title": "Tom Sietas", "text": "Biografia.\nSietas cominci\u00f2 a praticare il \"free diving\" a 23 anni, dopo aver frequentato alcuni corsi di Scuba diving. Sietas, inoltre, ha stabilito pi\u00f9 volte anche i record mondiali di apnea dinamica con pinne e senza.\nIl record di apnea statica.\nSi \u00e8 esibito spesso all'interno di trasmissioni televisive in tentativi di superare i suoi record. In particolare il 3 aprile 2008, durante \"Lo show dei record\" in diretta su Canale 5, ha battuto il record di apnea statica con ossigeno puro rimanendo sott'acqua per 16 minuti e 14 secondi.\nRecentemente Nicola Putignano, gli ha portato via il guinness stando sott'acqua per 19 minuti e 02 secondi; questo record \u00e8 stato stabilito nello stesso programma in cui Sietas aveva stabilito il suo record, ossia \"Lo show dei record\", record a sua volta migliorato dal danese Stig \u00c5vall Severinsen, il 1\u00ba aprile 2010, con il tempo di 20' 10\", stabilito sempre in diretta nello stesso programma."}
{"id": "1523406", "revid": "49981", "url": "https://it.wikipedia.org/wiki?curid=1523406", "title": "Derrick di Oldenburg", "text": ""}
{"id": "1523407", "revid": "49981", "url": "https://it.wikipedia.org/wiki?curid=1523407", "title": "Teodorico di Oldenburg", "text": ""}
{"id": "1523408", "revid": "486946", "url": "https://it.wikipedia.org/wiki?curid=1523408", "title": "Forza fittizia", "text": ""}
{"id": "1523409", "revid": "1305772", "url": "https://it.wikipedia.org/wiki?curid=1523409", "title": "San Lupo", "text": "San Lupo si pu\u00f2 riferire a:"}
{"id": "1523411", "revid": "729019", "url": "https://it.wikipedia.org/wiki?curid=1523411", "title": "Giuseppe Savastano", "text": "Biografia.\nCarabiniere ausiliario, venne ucciso, insieme al collega Euro Tarsilli, in un conflitto a fuoco con i Comunisti Organizzati per la Liberazione Proletaria a bordo di un autobus di linea Siena-Montalcino, fermato per un controllo di routine."}
{"id": "1523412", "revid": "729019", "url": "https://it.wikipedia.org/wiki?curid=1523412", "title": "Euro Tarsilli", "text": "Biografia.\nCarabiniere ausiliario, venne ucciso, insieme al collega Giuseppe Savastano, in un conflitto a fuoco con i Comunisti Organizzati per la Liberazione Proletaria a bordo di un autobus di linea Siena-Montalcino, fermato per un controllo di routine; l'autobus era stato rubato dai terroristi dopo una rapina.\nIl comune di Belvedere Ostrense gli ha dedicato una via."}
{"id": "1523421", "revid": "1528507", "url": "https://it.wikipedia.org/wiki?curid=1523421", "title": "Cartone animato", "text": "Un cartone animato, anche abbreviato in cartone, o pi\u00f9 raramente disegno animato o cartoon (termine invariato al plurale), \u00e8 un'opera audiovisiva d'animazione.\nI cartoni animati vengono realizzati per il cinema, la televisione, per il mercato home video e anche per il web.\nEtimologia e diffusione dei termini.\nIl termine \"cartone animato\" (plurale: cartoni animati) deriva dall'italianizzazione del corrispondente termine inglese \"animated cartoon\". Il termine \"cartoon\", abbreviato anche \"toon\", diffuso anche nella lingua italiana come sinonimo di cartone animato, \u00e8 a sua volta derivato dall'italiano \"cartone\" con riferimento ai disegni preparatori per arazzi e affreschi, e nella lingua inglese nasce per designare le vignette umoristiche presenti nei giornali. Fu utilizzato in questo senso per la prima volta nel 1843 nella rivista \"Punch\".\nIl termine \"disegno animato\" (plurale: disegni animati) \u00e8 meno diffuso nella lingua italiana, ma parole imparentate si sono affermate nelle altre lingue romanze: portoghese \"desenho animado\", spagnolo \"dibujo animado\", francese \"dessin anim\u00e9\", rumeno \"desene animate\".\nUltimamente i termini \"cartone animato\" e \"cartoon\" trovano impiego in campo pubblicitario anche nella descrizione di serie dal vero, e non animate.\nTermini pi\u00f9 tecnici per indicare un cartone animato sono \"cortometraggio d'animazione\" e \"lungometraggio d'animazione\".\nStoria.\nIn origine il cartone animato si afferma nel cinema dove si distingue per contenuti umoristici destinati principalmente agli adulti ma in grado anche di rivolgersi a tutta la famiglia. Nel secondo dopoguerra il cartone animato entra gradualmente in televisione scomparendo al contempo dal cinema ad eccezione dei lungometraggi. Questo passaggio lo trasforma radicalmente nello stile del disegno (con il progressivo abbandono di mimica e surrealismo), nelle tematiche affrontate e nel pubblico di riferimento.\nProcesso produttivo.\nIdea.\nUn testo di pochissime righe che descrive i personaggi, l'ambientazione e il tempo in cui si svolge un cortometraggio.\nSoggetto.\nRacconto che narra le vicende del cortometraggio; presenta i personaggi e descrive l'ambientazione.\nSceneggiatura.\nTesto suddiviso in scene (e cio\u00e8 le scene del corto) dove si descrive cosa succede, quello che dicono i personaggi ecc.\nStoryboard.\nLa realizzazione di un disegno animato, come anche di un film, prevede come prima fase la stesura dello \"storyboard\", per tradurre in disegni il testo della sceneggiatura. Lo \"storyboard\" \u00e8 molto simile alla bozza di un fumetto, ma senza nuvolette; i dialoghi, se ci sono, sono collocati sotto la scenetta, insieme alle annotazioni, mentre il disegno \u00e8 grezzo, pieno di tratti non cancellati, e questo perch\u00e9 i disegni da fare sono molti, ma soprattutto non deve essere bello in s\u00e9, ma mostrare le inquadrature nel migliore dei modi.\nLo \"storyboard\" viene progressivamente modificato, fino ad arrivare alla versione definitiva, con il confronto della squadra di artisti con il regista; per fare un esempio, i pittori degli sfondi devono sapere dove dipingere e dove invece lasciare spazi bianchi riservati ai personaggi.\nIn pubblicit\u00e0 lo \"storyboard\" \u00e8 usato per sottoporre al cliente uno spot commerciale prima di filmarlo. A differenza degli \"storyboard\" per copioni cinematografici, questi sono pi\u00f9 dettagliati e attentamente colorati, essendo gi\u00e0 in s\u00e9 una presentazione al cliente.\nQuesto compendio fatto di disegni e annotazioni viene poi rifinito con la squadra che lavorer\u00e0 alla registrazione, ossia attori e sceneggiatori.\nProduzione esecutiva.\nIncisione delle voci.\nPrima di iniziare il lavoro di animazione si usa registrare una pista audio preliminare, che servir\u00e0 da guida agli animatori. Questa pista contiene soltanto le voci, utili agli animatori per regolarsi con la quantit\u00e0 dei disegni.\nLa pista audio completa includer\u00e0 le voci del doppiaggio, gli effetti sonori e la musica, ma sar\u00e0 realizzata solo nella fase successiva di post-produzione.\n\"Videoboard\".\nPasso successivo allo \"storyboard\" e all'incisione delle voci; consiste in un montaggio realizzato impiegando le vignette dello \"storyboard\" e le voci della pista audio preliminare.\nAnimatic o Leica Reel.\nPrima di approvare lo \"storyboard\" in via definitiva, si realizza una animazione molto approssimata, costituita in prevalenza da disegni fissi, con brevi e male scanditi movimenti, e cambiamenti di inquadratura. Questa realizzazione \u00e8 nota come \"Animatic\" ed \u00e8 l'ultima verifica della validit\u00e0 dello \"storyboard\".\nUn altro nome equivalente, oggi meno usato, \u00e8 \"leica reel\"; esso deriva dal fatto che in passato si faceva un largo uso di prodotti Leica in cinematografia.\nSfondo.\nLo sfondo nel cartone animato tradizionale veniva dipinto su un foglio bianco, dove nel caso, include anche parti dei personaggi.\nDisegno, Animazione e Timing.\nIl timing \u00e8 letteralmente la misurazione dei tempi delle varie scene, fondamentale per stabilire il corretto quantitativo di disegni per ogni sequenza.\nI disegni sono realizzati utilizzando differenti metodi:\nL'animatore disegna in successione i fotogrammi per dare ai personaggi il movimento una volta che i fotogrammi saranno montati velocemente uno dietro l'altro.\nI disegni vengono gi\u00e0 realizzati in modo da fondersi, con ombre e sottrazioni, allo sfondo.\nImpaginazione.\nAnticamente per impaginare i singoli fotogrammi i fogli di rodovetro, con sopra disegnati i personaggi, venivano posti in una cornice assieme allo sfondo, illuminati e impressi nella pellicola uno per uno.\nPi\u00f9 modernamente i personaggi e gli sfondi vengono scannerizzati, resi digitali e uniti a formare il cortometraggio al computer.\nPostproduzione.\nMontaggio e correzione.\nLe scene cos\u00ec realizzate vengono montate insieme a comporre il risultato finale.\nNelle produzioni moderne \u00e8 anche possibile aggiustare piccoli errori o fare la correzione dei colori, ovvero uniformare i colori delle varie scene, correggendolo digitalmente\nDoppiaggio, effetti sonori e musiche.\nIl doppiaggio, come \u00e8 gi\u00e0 stato scritto, viene registrato prima di disegnare il cartone animato. Il doppiaggio di solito si registra a ciak in una sala di registrazione accuratamente insonorizzata, dove i doppiatori sono presenti, da soli, con le battute scritte e, a schermo, le animazioni completate e montate, per poter seguire il labiale dei personaggi. Quando poi il doppiaggio comprende pi\u00f9 di una persona si fa in modo di metterle insieme, per andare d'accordo con i tempi. Il doppiaggio \u00e8 molto importante in un cartone animato, vista l'assenza di attori e la presenza di personaggi senza una propria voce.\nVengono infine aggiunti gli effetti sonori e le musiche, anch'essi realizzati con a schermo le animazioni."}
{"id": "1523424", "revid": "6923", "url": "https://it.wikipedia.org/wiki?curid=1523424", "title": "Giovanni VIII di Borbone-Vend\u00f4me", "text": "Biografia.\nEra il figlio di Luigi I di Vend\u00f4me, e di sua moglie, Jeanne de Laval, signora di Campzillon.\nFedele a Carlo VII, prese parte con il conte di Dunois ai combattimenti contro gli inglesi in Normandia e a Guyenne. Nel 1458 ricevette il re a Vend\u00f4me in occasione del processo per tradimento di Giovanni I, conte d'Alen\u00e7on.\nAlla morte di Carlo VII, si un\u00ec a Luigi XI e combatt\u00e9 per lui nella battaglia di Montlh\u00e9ry, in seguito si ritir\u00f2 a Vend\u00f4me. Ha fatto molto per la citt\u00e0:\nMatrimonio.\nSpos\u00f2, il 9 novembre 1454 ad Angers, Isabelle de Beauvau (1436-1475), signora di Champigny e La Roche-sur-Yon, figlia di Luigi di Beauvau, con la quale ebbe otto figli:\nDa una relazione con Philippine de Gournay, ebbe:\nDa una relazione con Guyonne Peign\u00e9e, ebbe:"}
{"id": "1523426", "revid": "125998627", "url": "https://it.wikipedia.org/wiki?curid=1523426", "title": "Storia dell'animazione", "text": "L'animazione (comunemente denominata \"cartone animato\", pi\u00f9 raramente \"disegno animato\") ha una storia lunghissima dietro di s\u00e9, che inizia molto prima di quella del cinema, considerando il fenomeno nella sua caratteristica di plasticit\u00e0 dell'immagine.\nIl termine originale \"cartoon\" fu introdotto negli anni quaranta del XIX secolo dalla rivista inglese \"Punch Magazine\", che utilizzava disegni caricaturali e umoristici per parodiare i cartoni e gli affreschi del nuovo Palazzo di Westminster. Col tempo divenne il mezzo pi\u00f9 usato per parodie e satire dei poteri costituiti.\nInizialmente i \"cartoons\", in particolare negli Stati Uniti d'America, erano semplici illustrazioni umoristiche in movimento di breve durata; con il tempo migliorarono le tecniche, fino alla svolta operata da artisti come Walt Disney, e si inizi\u00f2 a utilizzare questo mezzo espressivo anche per raccontare storie serie e drammatiche, come \"Biancaneve e i sette nani\" o \"Bambi\", ma anche pi\u00f9 storie divertenti, allegre e fortunate come \"Pinocchio\" e \"Dumbo\". Altri autori utilizzarono il mezzo per realizzare forme di \"arte sperimentale\", come Alexandre Alexeieff, Oskar Fischinger o Norman McLaren.\nI primordi.\nLe origini delle \"immagini in movimento\" si possono far risalire agli spettacoli delle ombre proiettate sui muri, le cui prime tracce si ritrovano gi\u00e0 nell'Antico Egitto, ma anche in altre parti del mondo, come in Cina, con le ombre cinesi. In una regione attualmente iranica, il Sistan e Baluchistan, ritrovamenti archeologici mostrano dei tentativi di animazione in statiche raffigurazioni pittoriche Nel 1671 il gesuita Athanasius Kircher scrisse della \"Lanterna Magica\", il primo proiettore di immagini fisse, nel suo trattato di ottica \"Ars magna lucis et umbrae\". Da questa data in poi nasceranno una miriade di strumenti, che porteranno progressivamente all'idea e alle tecniche del disegno animato:\nL'invenzione del rodovetro \u00e8 generalmente attribuita a Earl Hurd nel 1914 (ma ci furono altri inventori: John Bray ide\u00f2 soluzioni simili); di Raoul Barr\u00e9 il brevetto per la sua fissazione alla tavola.\nIl primo \"cartone animato\" moderno fu \"Fantasmagorie\", ed \u00e8 opera di \u00c9mile Cohl, nel 1908. Nei primi anni del Novecento vi furono parecchi sperimentatori.\nSi pu\u00f2 citare, negli Stati Uniti, Winsor McCay, con il suo personaggio animato \"Gertie il dinosauro\", e altri lavori d'animazione (in genere cortometraggi umoristici), tra cui spicca per impegno il documentario di propaganda bellica \" L'affondamento del Lusitania \".\nAltri autori, come Starewicz, tentarono altre strade, come l'animazione di pupazzi o di oggetti.\nTra i personaggi ideati in questo periodo spicca il Gatto Felix. Ideato da Otto Messmer, il gatto nero esordisce nel 1917 per poi raggiungere il massimo livello di successo negli anni venti: personaggio abile e scattante, dinamico e astuto, fa del movimento, della mimica e di un forte surrealismo i suoi punti di forza.\nEuropa.\nStoria dell'animazione italiana.\nIn Italia, la data che segna l'inizio della storia dell'animazione italiana \u00e8 il 1914, anno di Cabiria, film muto di Giovanni Pastrone, nel quale viene inserita una sequenza di pupazzi animati per realizzare un effetto speciale..\nUn altro passo significativo fu il mediometraggio: La guerra ed il sogno di Momi, di Giovanni Pastrone e Segundo de Chom\u00f3n, nel quale un bambino addormentato sogna un esercito di soldatini, animati con il passo uno, guidati dal padre (ancora in muto).\nProtagonisti del periodo furono anche Guido Presepi (che miglior\u00f2 la tecnica del passo uno), Gustavo Petronio, Ugo Amadoro, Luigi Pensuti, Carlo Cossio e Vittorio Cossio, per un'animazione sia di tipo pubblicitario che pedagogico.\nNegli anni venti si ebbe un periodo di crisi della cinematografia che tocc\u00f2 anche l'animazione; in seguito il successo di Walt Disney condizion\u00f2 la produzione, favorendo il disegno animato in luogo dell'animazione di pupazzi. Di questo periodo ci sono rimaste notizie di Luigi Pensuti, artefice di numerosi cartoni di vario tipo (di regime, polemici, satirici, pedagogici) molti dei quali sono andati perduti.\nPoco prima della fine della II Guerra Mondiale, sotto l'egida della Casa editrice Tosi, fu realizzato un cortometraggio a colori dal titolo \"Chichibio e le gru\"; la tecnica usata era quella della quadricromia: ogni singolo fotograma era diviso in quattro sezioni di diverso colore che un particolare sistema di quattro lenti coassiali provvedeva ad allineare sullo schermo.\nSono del secondo dopoguerra gli sfortunati lungometraggi: I fratelli Dinamite di Nino Pagot del 1949, e La rosa di Bagdad di Anton Gino Domeneghini del 1949. Oltre a ci\u00f2 vi fu una produzione rimarchevole, sia per quantit\u00e0 che per innovazione artistica, nella animazione pubblicitaria di Carosello, nel quale lavorarono: Bonvi, Bruno Bozzetto, Guido Manuli, Paolo Piffarerio, Armando Testa, Guido De Maria, Osvaldo Cavandoli, Emanuele Luzzati, Pino Pascali, Giuliano Cenci, i fratelli Nino e Toni Pagot, i fratelli Gino e Roberto Gavioli.\nDurante e dopo gli anni '90 l'animazione in Italia continua ad essere una realt\u00e0 principalmente nazionale, con la produzione di serie tv dedicata a famosi personaggi dei fumetti, spesso prodotti o coprodotti dalla Rai. Nel campo dei lungometraggi si sono viste alcune produzioni, anche di buona fattura, che per\u00f2 non sono state ripagate dal pubblico. Fra le iniziative private di successo spicca Iginio Straffi, con la serie Winx Club del 2004. In Italia si produsse in parte la serie animata W.I.T.C.H., trasposizione del fumetto nato nel 2001 creato da Elisabetta Gnone e pubblicato dalla The Walt Disney Company Italia.\nLa scuola di Zagabria.\n\"Animazione Croata e Yugoslava\"\nNata intorno agli anni '50, e decaduta nei '90, la cosiddetta \"Scuola di Zagabria\" si distinse per un modo particolare di realizzare disegni animati, molto differenti dalla produzione Disney. Artisti come Josko Marusic realizzarono dei film astratti ma orientati all'impegno sociale, con scarso ricorso al sonoro, e con un disegno di complessit\u00e0 minimale, che lui stesso defin\u00ec \"animazione ridotta\". La produzione animata non si ferm\u00f2 neppure durante le guerre jugoslave. Questi prodotti animati si pongono l'obiettivo di far riflettere il pubblico e aiutare a trovare un proprio modo di essere, pi\u00f9 che di intrattenere e divertire.\nAmerica.\nStati Uniti.\nStoria dell'animazione statunitense.\nNegli Stati Uniti, l'animazione cresce dagli esordi artigianali, fino a diventare, come il cinema, una vera e propria industria. Uno dei pionieri dei cartoni animati fu Winsor McCay, con alcune animazioni di \"Little Nemo\" (1911), ma soprattutto con \"Gertie il dinosauro\" (1914). In seguito vengono altri realizzatori e produttori di cartoni animati.\nI fratelli Fleischer (studio fondato nel 1921), Walt Disney e la sua casa produttrice (studio fondato nel 1923), sono solo i pi\u00f9 noti. Altri produttori di cartoni animati delle origini sono case cinematografiche come la Metro-Goldwyn-Mayer e la Warner Bros.\nNel 1941 un gruppo di artisti usciti dalla Disney (in seguito a un famoso sciopero) fonda la UPA.\nNel 1957, i due animatori Hanna e Barbera fondano l'omonima casa produttrice.\nAltri storici studios per i cartoni animati erano anche: Terrytoons, Sunbow, Ruby-Spears, Filmation e DiC Entertainment.\nStudios per la produzione di cartoni animati e la loro distribuzione sorgono in continuazione. Uno fra i pi\u00f9 noti sorto negli ultimi venti anni \u00e8 la Pixar, specializzata in animazione al calcolatore. Con l'avvento di internet e la possibilit\u00e0 di farsi conoscere attraverso la rete, insieme alla possibilit\u00e0 di realizzare animazioni in formato flash, il numero di produttori \u00e8 cresciuto ancora.\nDagli anni novanta gli studios di oggi sono 20th Century Fox, Cartoon Network e Nickelodeon.\nPersonaggi.\nDai primi anni Dieci, si vede l'esordio di vari personaggi sullo schermo del cinema. Alcuni, come Popeye, provengono direttamente dal mondo delle \"daily strips\". Altri, come Betty Boop, sono realizzati appositamente per esordire sul cinema. Personaggio anticonformista e conturbante, Betty \u00e8 disegnata riprendendo l'immagine della cantante Helen Kane, allora molto famosa. Betty fa il suo esordio nel 1931, dando origine a una serie di film che durarono fino al 1939. In questo periodo entrano nel mondo dei cartoni Warner Bros. (Bugs Bunny, Daffy Duck, Wile E. Coyote) e Metro-Goldwyn-Mayer/Hanna e Barbera (Tom &amp; Jerry, gli Antenati), Paramount (Popeye): queste produzioni sono per lo pi\u00f9 caratterizzate da un approccio umoristico alle leggi della fisica e da una ricercata colonna sonora, perfettamente sincronizzata con gli stati d'animo e le azioni dei personaggi.\nIl 19 aprile 1987, durante il \"The Tracey Ullman Show\", appare per la prima volta sullo schermo un cartoon destinato a diventare la pi\u00f9 lunga situation comedy mai trasmessa negli USA: I Simpson.\nGli artisti.\nA causa dell'impostazione industriale della produzione, in passato hanno finito per essere pi\u00f9 note le case produttrici che non gli artisti e i disegnatori. Il caso pi\u00f9 noto \u00e8 quello di Walt Disney, che, dopo esser stato privato dei diritti di un proprio personaggio, tale Oswald the Lucky Rabbit dal distributore Charles Mintz, fond\u00f2 uno studio fortemente incentrato sul proprio nome. In questo studio lavorarono centinaia di disegnatori e di autori, da Ub Iwerks a Don Bluth e molti altri.\nNegli ultimi venti anni questa situazione \u00e8 cambiata in parte e sono molto noti i nomi di registi (ad esempio Brad Bird) e di alcuni disegnatori.\nPopolarit\u00e0 in Italia.\nL'invasione dei cartoni animati statunitensi, migliaia di serie animate, insieme ai film d'animazione, portano popolarit\u00e0 e successo anche in Italia, a partire dagli anni sessanta.\nAfrica.\nL'animazione africana si caratterizza per l'impiego di tecniche a basso costo e per i temi sociali affrontati, con delle trame e dei soggetti definibili come neorealisti.. Christophe Cassiau-Haurie sottolinea l'impatto che ha avuto il film d'animazione Kirik\u00f9 e la strega Karab\u00e0 del regista francese Michel Ocelot sul cinema d'animazione in Africa.\nIl cinema d'animazione: i lungometraggi.\nDa \"\"El Ap\u00f3stol\" (1917, Argentina) e \" Biancaneve e i sette nani\"\" (1937, Stati Uniti d'America) fino alla Pixar e allo Studio Ghibli."}
{"id": "1523428", "revid": "729019", "url": "https://it.wikipedia.org/wiki?curid=1523428", "title": "Fatumiala", "text": "Fatumiala (o Sail Rock) \u00e8 un isolotto dell'Oceano Pacifico, appartenente alla provincia di Shefa, nello Stato di Vanuatu. Si trova a nord-ovest dell'isola di Tongoa, tra quest'ultima e Epi. L'isolotto ha un'altezza di 15\u00a0m.\nFatumiala e le altre isole sparse attorno Tongoa (Laika, Tefala) una volta erano parte di una pi\u00f9 grande massa terrestre, che costituiva la parte emersa del vulcano sottomarino Kuwa\u00e9 e che univa Tongoa con Epi. La caldera del vulcano \u00e8 esplosa nel 1452 dando vita a piccole isole."}
{"id": "1523433", "revid": "85709", "url": "https://it.wikipedia.org/wiki?curid=1523433", "title": "Luigi I di Vend\u00f4me", "text": ""}
{"id": "1523439", "revid": "196390", "url": "https://it.wikipedia.org/wiki?curid=1523439", "title": "Guerriere del Sistema Solare Esterno", "text": ""}
{"id": "1523444", "revid": "13229491", "url": "https://it.wikipedia.org/wiki?curid=1523444", "title": "The Kentucky Fried Movie", "text": ""}
{"id": "1523445", "revid": "1186766", "url": "https://it.wikipedia.org/wiki?curid=1523445", "title": "Home directory", "text": "Una home directory, in informatica, \u00e8 una directory utilizzata da un sistema operativo destinata a contenere i file personali di uno specifico utente del sistema, assegnata all'utente dall'amministratore di sistema o dal sistema operativo stesso.\nCaratteristiche.\nLa separazione dei dati degli utenti dai dati del sistema evita ridondanze e conflitti e facilita alcune operazioni come il backup. Dal punto di vista della sicurezza la divisione dei dati di ciascun utente da quelli di altri utenti e dai dati di sistema limita ulteriormente la possibilit\u00e0 di un utente di arrecare danni ad altri utenti sullo stesso sistema: \u00e8 da notare che spesso virus, cavalli di Troia e worm vengono eseguiti con l'identit\u00e0 ed i privilegi dello specifico utente, e quindi tale separazione pu\u00f2 ridurre l'entit\u00e0 di eventuali danni ai soli dati dell'utente coinvolto, purch\u00e9 l'utente non utilizzi il sistema come amministratore di sistema.\nOltre ai file di dati, i programmi spesso collocano nelle \"home directory\" dei loro utilizzatori i file che specificano la configurazione per il particolare utente.\nSistemi Windows.\nSu sistemi Microsoft Windows con supporto per la multiutenza (Windows NT e successivi) la \"home directory\" di un utente \u00e8:\nContiene inoltre le sottocartelle \"Desktop\" e \"Documents\" (o \"Documenti nella versione italiana), oltre ad un insieme di altre cartelle e file di configurazione relative all'utente stesso.\nSistemi Unix e Unix-like.\nNei sistemi operativi Unix e Unix-like le \"home directory\" sono assegnate dall'amministratore di sistema (root), all'atto della creazione degli \"account\" per i nuovi utenti.\nIn molti di questi sistemi operativi, il comportamento predefinito dei comandi che aggiungono \"account\" al sistema (ad esempio useradd) prevede che la \"home directory\" di un utente sia una subdirectory della directory /home e che abbia un nome uguale a quello del nome utente (ad esempio gli utenti alice, bruno e carla avrebbero come \"home directory\" rispettivamente /home/alice, /home/bruno e /home/carla).\nFa eccezione a questa regola generale l'utente root, la cui \"home directory\" pu\u00f2 essere la directory radice (\"/\") oppure una directory separata da quelle degli altri utenti (ad esempio /root sui sistemi GNU/Linux).\nAltre eccezioni si hanno con i sistemi Solaris, dove le \"home directory\" degli utenti ordinari sono normalmente create all'interno della directory /export/home, ed i sistemi macOS dove sono create all'interno della directory /Users.\nI comandi che creano \"account\" prevedono la possibilit\u00e0 di inizializzare il contenuto delle \"home directory\" dei nuovi utenti a partire da un modello (detto \"skeleton\" o \"scheletro\"), che normalmente \u00e8 una copia del contenuto della directory /etc/skel, ma che ad esempio in macOS \u00e8 il contenuto di una delle directory in /System/Library/User Template che viene scelta in base alla localizzazione (per la lingua italiana \u00e8 /System/Library/User Template/Italian.lproj, che contiene ad esempio le subdirectory \"Documenti\", \"Immagini\", \"Libreria\", etc.).\nL'associazione tra nome utente e \"home directory\" \u00e8 normalmente definita nel file /etc/passwd, ma pu\u00f2 ad esempio anche esistere in un server NIS+, o in un servizio di directory accessibile via LDAP.\nLa \"home directory\" \u00e8 anche la directory corrente del programma avviato subito dopo l'operazione di login testuale, tipicamente una shell testuale come Bash o la Korn shell."}
{"id": "1523451", "revid": "1522738", "url": "https://it.wikipedia.org/wiki?curid=1523451", "title": "Nitara", "text": ""}
{"id": "1523452", "revid": "123052446", "url": "https://it.wikipedia.org/wiki?curid=1523452", "title": "Dendrohyrax", "text": "Dendrohyrax (Gray, 1868) \u00e8 un genere di procavie.\nDescrizione.\nMolto simili agli altri iraci, queste procavie hanno dimensioni paragonabili a quelle di un grosso coniglio. Il pelo \u00e8 folto e morbido, di colore variabile dal grigio al marrone con macchie pi\u00f9 chiare.\nDistribuzione e habitat.\nVivono in Africa, nelle foreste tropicali e subtropicali e nella savana umida.\nBiologia.\nSi nutrono di foglie, erba, frutta e occasionalmente anche insetti. Sono animali arboricoli che solo raramente scendono al suolo.\nA differenza degli altri Iracoidei, le procavie di questo genere sono prevalentemente notturne e solitarie. Al tramonto e all'alba emettono una serie di versi e grida molto intensi.\nLa gestazione dura circa 7 mesi, e in genere vengono partoriti uno o due piccoli, molto precoci.\nTassonomia.\nIl genere comprende due specie:\nLa validit\u00e0 di \"Dendrohyrax validus\" come specie distinta da \"D. arboreus\" non \u00e8 pi\u00f9 generalmente riconosciuta."}
{"id": "1523453", "revid": "768068", "url": "https://it.wikipedia.org/wiki?curid=1523453", "title": "Demetrio Falereo", "text": "Biografia.\nDi famiglia non illustre, fu discepolo di Teofrasto, quando questi dirigeva il Peripato, e condiscepolo di Menandro, del quale rimase amico.\nNel 325 a.C. inizi\u00f2 la sua carriera politica, facendosi notare come il pi\u00f9 abile oratore del suo tempo. \nPer questo motivo, Cassandro gli affid\u00f2 il governo di Atene, che resse per dieci anni, introducendo importanti riforme nel sistema giuridico, tuttavia subordinato ad un governo filo-macedone. \nIl malcontento verso di lui, che crebbe dopo un periodo iniziale di apparente popolarit\u00e0, ebbe modo di manifestarsi quando Atene fu attaccata da Demetrio Poliorcete nel 307 a.C. I concittadini lo costrinsero allora a fuggire, distrussero le 360 statue che secondo diverse fonti gli erano state erette (sembra che ne fosse risparmiata solo una) e lo condannarono a morte in contumacia. \nDemetrio si rifugi\u00f2 prima a Tebe e poi ad Alessandria, alla corte di Tolomeo I, del quale divenne uno dei pi\u00f9 importanti consiglieri. \nAlla morte di Tolomeo I, nel 283 a.C., cadde in disgrazia, probabilmente perch\u00e9 non aveva favorito l'ascesa al trono di Tolomeo II, appoggiando uno dei suoi fratelli. Fu allora esiliato nell'Alto Egitto, dove mor\u00ec poco dopo, sembra per il morso di un serpente (Cicerone, Pro Rabirio Postumo, 23: \"aspide ad corpus admota, vita esse privatum\").\nOpere.\nDemetrio venne ritenuto l'ultimo tra gli oratori attici degno di questo nome, anche perch\u00e9, dopo di lui, l'attivit\u00e0 cominci\u00f2 a perdere valore. Le sue orazioni erano caratterizzate da uno stile morbido, grazioso, ed elegante, piuttosto che sublime come in quelle di Demostene.\nDiogene Laerzio, che gli dedica un capitolo elencando tutti i suoi scritti (su argomenti di etica, retorica e letteratura) di cui abbiamo solo frammenti, \u00e8 una delle principali fonti su di lui; infatti le sue opere, che trattavano alcune di storia, alcune di politica, altre di filosofia, altre di poesia, sono tutte andate perdute. \nSecondo Strabone, Demetrio ispir\u00f2 la creazione della Biblioteca di Alessandria, che fu modellata sulla base del Liceo di Aristotele. Il Museo conteneva un \"Peripato\" (\u03a0\u03b5\u03c1\u03af\u03c0\u03b1\u03c4\u03bf\u03c2, corridoio coperto), un \"Sissizio\" (\u03c3\u03c5\u03c3\u03c3\u03af\u03c4\u03b9\u03bf\u03bd, sala da pranzo comune) e una organizzazione per categorie dei rotoli degli scritti antichi.\n\"Sullo stile\".\nA Demetrio viene attribuito, nei manoscritti, un trattato \"Per\u00ec hermen\u00e9ias\" (\"Sullo stile\"; in latino, \"De elocutione\"), che risale, per\u00f2, secondo gli studiosi, al tardo Ellenismo. L'autore, partito dalle osservazioni preliminari sul periodo, tratta dei membri della frase (\"k\u00f4la\") e della loro lunghezza appropriata, per poi parlare della frase (\"komma\") e del periodo.\nDopo questa introduzione generale, viene trattato lo stile periodico e disgiunto, lo stile elevato, elegante, quello semplice, lo stile forzato, con i relativi \"vizi\" di forma."}
{"id": "1523459", "revid": "729019", "url": "https://it.wikipedia.org/wiki?curid=1523459", "title": "Westland Wapiti", "text": "Il Westland Wapiti era un monomotore biplano multiuso prodotto dall'azienda britannica Westland Aircraft Works tra la fine degli anni venti e l'inizio degli anni trenta.\nImpiegato principalmente dalla Royal Air Force nel periodo tra le due guerre mondiali, venne utilizzato anche da altre forze aeree del Commonwealth. Ricopr\u00ec prevalentemente ruoli di osservazione e ricognizione.\nIl nome Wapiti, \u00e8 quello di un cervide che vive nel Nord America ed nelle zone orientali dell'Asia.\nStoria del progetto.\nAlla fine degli anni venti l'Air Ministry emise la specifica 26/27, nella quale chiedeva la fornitura di un velivolo multiuso da fornire alla RAF per sostituire il precedente Airco DH.9A. In particolare, a causa delle modeste disponibilit\u00e0 di bilancio e della facile reperibilit\u00e0 dei pezzi di ricambio, il nuovo velivolo doveva utilizzare il maggior numero possibile di componenti dello stesso modello che doveva sostituire.\nNumerosi furono i progetti presentati in risposta alla specifica ma fu la Westland, presso le cui linee di montaggio si costruiva il DH.9A, ad ottenere l'ordine iniziale di 25 esemplari dello Wapiti.\nIl prototipo si alz\u00f2 in volo per la prima volta il 7 marzo del 1927 ed il primo reparto equipaggiato (l\"'84\u00b0 Squadron\", di base in Iraq) divenne operativo l'anno successivo.\nIl Wapiti fu costruito in diverse versioni e dalla sua cellula fu sviluppato il nuovo velivolo Westland Wallace.\nUn Wapiti fu usato come aereo di prova per testare il motore Bristol Draco.\nTecnica.\nIl Westland Wapiti era un biplano monomotore piuttosto convenzionale: le coppie delle ali avevano il medesimo allungamento, i due posti per l'equipaggio erano disposti in tandem ed il carrello d'atterraggio era di tipo fisso, con pattino di coda. La struttura era di tipo misto: la parte anteriore della fusoliera era costituita da tubi metallici con struttura in alluminio e rivestimento in tela, mentre la parte posteriore aveva struttura in legno e rivestimento in tela.\nIl motore impiegato prevalentemente era il radiale a 9 cilindri Bristol Jupiter, ma venne sostituito in alcune varianti da Armstrong Siddeley Jaguar (sempre radiale, ma a 14 cilindri).\nL'armamento era costituito da due mitragliatrici: una Vickers (da 7,7\u00a0mm) sincronizzata per sparare attraverso il disco dell'elica ed una Lewis disposta su un supporto anulare Scarff nell'abitacolo posteriore.\nLo Wapiti poteva trasportare fino a 580 lb di bombe (pari a 263 kg).\nImpiego operativo.\nGli Wapiti trovarono il loro principale impiego in Iraq ed in India, principalmente con compiti di ricognizione (effettuarono anche missioni di bombardamento). Tra le missioni da ricordare, spicca l'evacuazione di Kabul (nel dicembre del 1928): in tale occasione gli Wapiti del \"20\u00b0 Squadron\" funsero da scorta per i Vickers Victoria che provvidero a mettere in salvo i componenti della Legazione britannica di stanza nella citt\u00e0 afghana.\nIn Gran Bretagna gli Wapiti vennero assegnati alla riserva (inquadrati nella Royal Auxiliary Air Force) a partire dal 1929 e rimasero in servizio fino al 1937. In India il velivolo rimase operativo fino al 1939, mentre in Australia e Canada gli Wapiti erano ancora operativi allo scoppio della seconda guerra mondiale.\nVersioni.\n\"Dati sulle versioni estratti da L'Aviazione\"."}
{"id": "1523461", "revid": "729019", "url": "https://it.wikipedia.org/wiki?curid=1523461", "title": "Makura", "text": "Makura \u00e8 un'isola del Pacifico nelle Isole Shepherd, provincia di Shefa, Vanuatu.\nL'isola costituisce il picco centrale della caldera del vulcano sottomarino Makura, che copre anche le vicine isole di Emi e Mataso.\nLa maggior parte degli abitanti (circa mille) vivono nel villaggio di Malakof sulla costa nord-occidentale dell'isola. L'altezza massima \u00e8 di 297\u00a0m sul livello del mare (localit\u00e0 Saksak)."}
{"id": "1523463", "revid": "11266", "url": "https://it.wikipedia.org/wiki?curid=1523463", "title": "Carlo Mezzanotte", "text": "Biografia.\nAllievo di Leopoldo Elia, \u00e8 stato Professore ordinario di diritto costituzionale presso la facolt\u00e0 di giurisprudenza dell'Universit\u00e0 LUISS Guido Carli, ed ha svolto inoltre la professione di avvocato. Ha difeso alcuni gruppi imprenditoriali italiani, tra i quali il Gruppo Fininvest, societ\u00e0 per la quale tra gli anni ottanta e la met\u00e0 degli anni novanta \u00e8 stato, assieme ad Aldo Bonomo, il legale di riferimento.\nAttivit\u00e0 giurisdizionale.\nFu eletto giudice della Corte costituzionale dal Parlamento in seduta comune (con 608 voti) il 24 gennaio 1996. \nNominato Vice Presidente della Corte medesima il 28 gennaio 2004 e il 22 settembre 2004, \u00e8 cessato dalla carica di Vice Presidente e di Giudice il 30 gennaio 2005. \nNel suo operato alla Corte costituzionale si ricorda la sentenza n. 303 del 2003, pronuncia in materia di rapporto tra Stato e Regioni, nonch\u00e9 la sentenza n. 379 del 1996, tra le prime dare ingresso alla \u201cgrande regola\u201d dello Stato di diritto anche nel micro-ordinamento parlamentare.\nProduzione scientifica.\nFra le sue opere, \"Il giudizio sulle leggi. Le ideologie del Costituente\", Milano, 1979; \"Corte Costituzionale e legittimazione politica\", Roma, 1984; nonch\u00e9 (con Antonio Baldassarre) \"Gli uomini del Quirinale\", Roma-Bari, Laterza, 1985, e, infine, sempre con Antonio Baldassarre, \"Introduzione alla Costituzione\", Roma-Bari, Laterza 1986."}
{"id": "1523474", "revid": "834", "url": "https://it.wikipedia.org/wiki?curid=1523474", "title": "Start the machine", "text": ""}
{"id": "1523476", "revid": "102861016", "url": "https://it.wikipedia.org/wiki?curid=1523476", "title": "Ottaedro iperbolico", "text": "L'ottaedro iperbolico \u00e8 un poliedro iperbolico. \u00c8 un caso particolare di ellissoide astroidale.\nEquazioni Parametriche.\nLe sue equazioni parametriche sono:\ncon formula_4\nEquazione cartesiana.\nL'equazione cartesiana \u00e8:\nArea.\nL'elemento infinitesimale di area \u00e8:\nda cui:\nCurvatura.\nLa sua curvatura gaussiana \u00e8:\nLa curvatura media, invece \u00e8"}
{"id": "1523479", "revid": "4106", "url": "https://it.wikipedia.org/wiki?curid=1523479", "title": "Bruseghin", "text": ""}
{"id": "1523480", "revid": "1694227", "url": "https://it.wikipedia.org/wiki?curid=1523480", "title": "Louise Bourgeois", "text": "Biografia.\nLouise Bourgeois si form\u00f2 come scultrice alla \u00c9cole des Beaux-Arts di Parigi, per poi approdare a New York nel 1938. Acquis\u00ec la cittadinanza degli Stati Uniti nel 1951, dopo esser stata indagata da Joseph McCarthy, e partecip\u00f2 a diversi correnti artistiche, dapprima sotto l'influenza del surrealismo degli emigrati dall'Europa e dedicandosi, a partire dagli anni sessanta, alla lavorazione del metallo realizzando tra l'altro delle installazioni.\nLa sua popolarit\u00e0 aument\u00f2 con la partecipazione alla documenta nel 1992 ed alla Biennale di Venezia nel 1993. Negli anni pi\u00f9 maturi, l'artista si occupa in maniera approfondita di temi come la sessualit\u00e0, la famiglia e la solitudine, rappresentando immagini trasfigurate del membro maschile nelle sue installazioni e celebrando il concetto di maternit\u00e0 con enormi sculture filigrane a forma di ragno; si tratta di opere di carattere onirico spesso ripetute per essere poi installate in diverse citt\u00e0, dell'altezza di una decina di metri.\nLa Tate Modern di Londra le ha dedicato un'ampia retrospettiva in occasione del suo novantacinquesimo compleanno (2007), destinata a continuare in diverse sedi di prestigio tra cui il Centre Pompidou. Al pian terreno della Mori Tower, nel quartiere di Roppongi Hills a Tokyo, \u00e8 possibile ammirare e toccare una delle sue celebri sculture a forma di ragno gigante. Dal 5 maggio al 19 settembre 2010 \u00e8 stata aperta al pubblico una retrospettiva a Venezia a cura di Germano Celant, presso la Fondazione Emilio e Annabianca Vedova, che presenta la produzione quasi sconosciuta di opere realizzate in stoffa.\nNel 1997 presso la Fondazione Prada di Milano c'\u00e8 stata la prima importante retrospettiva in Italia con delle nuove sculture fatte di abiti che richiamavano l'idea di una memoria personale di cui liberarsi, tema assai caro all'artista.\nNell'ottobre del 2016 \u00e8 stata installata nel Parco della sculture di Origgio (VA) una grande scultura donata dall'artista alla citt\u00e0 grazie all'intercessione dell'artista italiano e suo amico Giovanni Rizzoli. L'opera, intitolata \"The Couple\" (2003), rappresenta un viscerale abbraccio tra due figure antropomorfe sospese a un albero ed \u00e8 l'unica opera di grandi dimensioni della Bourgeois esposta in uno spazio pubblico non museale in Europa.\n\u00c8 scomparsa nel 2010 a New York all'et\u00e0 di 98 anni."}
{"id": "1523485", "revid": "1714743", "url": "https://it.wikipedia.org/wiki?curid=1523485", "title": "Eadgifu d'Inghilterra", "text": "Origine.\nFiglia del Re del Wessex, considerato anche uno dei primi re che riun\u00ec sotto il suo scettro tutti gli Anglosassoni, Edoardo il Vecchio, e della sua seconda moglie Elfleda, come riferisce Guglielmo di Malmesbury nelle sue cronache ( \u2020 920), figlia del conte (\"Ealdorman of Wiltshire\") Etelelmo ( \u2020 897) e della moglie Elswita, di cui non si conoscono gli ascendenti.\nBiografia.\nFu la seconda moglie del re dei Franchi, Carlo il Semplice, figlio postumo del re dei Franchi occidentali ed inoltre Re di Lotaringia, Re di Provenza e Re di Aquitania, Luigi II il Balbo e della seconda moglie (come ci viene riportato dal cronista, Reginone, quando cita la morte di Luigi il Balbo) Adelaide del Friuli (850 - 902), figlia del conte di Parigi e marchese del Friuli, Adalardo. Eadgifu fu data in moglie a Carlo, nel 918 circa, dopo che era rimasto vedovo (917) della sua prima moglie, Frederuna.\nNel 922 Carlo il Semplice fu deposto e Eadgifu lo segu\u00ec in Lotaringia, ma quando l'anno dopo, il 15 giugno, fu sconfitto nelle vicinanze di Soissons, poi, secondo Rodolfo il Glabro, tradito ed imprigionato, Eadgifu, col figlioletto, Luigi, di circa due anni ripar\u00f2 nel Wessex, alla corte del padre, Edoardo, e dopo la sua morte alla corte del fratellastro, Atelstano, rimanendovi sino a che suo figlio, dopo la morte del re di Francia, Rodolfo, non fu richiamato in Francia, per essere incoronato, nel 936, come Luigi IV, che fu soprannominato \"Luigi d'Oltremare\".\nRitornata in Francia, Eadgifu si ritir\u00f2 nel monastero di Notre Dame a Laon, dove divenne badessa.\nEadgifu poi, secondo gli \"Annali di Flodoardo\", abbandon\u00f2 il convento di Laon nel 951, anno in cui si rispos\u00f2 con il futuro Conte di Meaux e di Troyes, Erberto III d'Omois (ca. 910- ca. 980), figlio del conte di Vermandois, Erberto II e di Adele (ca. 895- ca. 931, figlia di Roberto I di Francia). Il conte Erberto II di Vermandois era stato il grande nemico del primo marito, Carlo il Semplice, che da Erberto era stato tenuto prigioniero per circa sei anni, sino alla sua morte.Secondo Flodoardo appena il figlio di Eadgifu, Luigi IV, venne a conoscenza del matrimonio, per i motivi di cui sopra, si adir\u00f2 e, in quello stesso anno, le confisc\u00f2 il monastero di Notre Dame di Laon, di cui era badessa, per farne dono alla propria moglie, Gerberga di Sassonia.\nDi Eadgifu non si conosce la data esatta della morte, perch\u00e9 dopo la citazione del secondo matrimonio non vi sono altre citazioni nelle cronache.Eadgifu fu inumata nell'Abbazia di San Medardo a Soissons.\nFigli.\nEadgifu a Carlo diede un figlio:\nLuigi (920-954), re di Francia."}
{"id": "1523486", "revid": "33689", "url": "https://it.wikipedia.org/wiki?curid=1523486", "title": "Indiana Smith", "text": ""}
{"id": "1523490", "revid": "80957682", "url": "https://it.wikipedia.org/wiki?curid=1523490", "title": "Via Domitiana", "text": ""}
{"id": "1523492", "revid": "1522738", "url": "https://it.wikipedia.org/wiki?curid=1523492", "title": "Frost (Mortal Kombat)", "text": ""}
{"id": "1523493", "revid": "1603714", "url": "https://it.wikipedia.org/wiki?curid=1523493", "title": "Silvestro Buono", "text": "Figlio di Buono de' Buoni, fu allievo dello Zingaro e Donzelli. Si contraddistingue per i quadri di natura religiosa. Tra le sue opere va ricordata l'\"Assunzione della Vergine\" conservata nella chiesa di San Pietro Martire a Napoli. Ebbe come allievo il pittore Raimondo Epifanio."}
{"id": "1523502", "revid": "111433", "url": "https://it.wikipedia.org/wiki?curid=1523502", "title": "Guglielmo Giordano", "text": "Biografia.\nNel 1926 si laurea in ingegneria civile al Politecnico di Torino. Nel 1928 si laurea in Scienze forestali presso l'Universit\u00e0 di Firenze, e nello stesso anno inizia l'attivit\u00e0 di Ispettore del Corpo Forestale dello Stato. Dal 1936 al 1938 svolge le stesse mansioni in Africa orientale. In questo primo periodo la sua attivit\u00e0 scientifica si concentra sullo studio delle specie arboree delle alpi occidentali e delle colonie italiane in Africa Orientale.\nOpera presso il Servizio tecnico alla Direzione Generale dei servizi forestali del Ministero Agricoltura e Foreste fino al 1943, anno in cui parte per un periodo di approfondimento scientifico in Germania. Durante il periodo della Repubblica Sociale Italiana e dell'occupazione Nazista abbandona il servizio statale, e svolge per un breve periodo attivit\u00e0 di consulenza scientifica per le industrie di lavorazione dei legnami da costruzione.\nAl periodo bellico appartengono una serie di lavori scientifici sull'ottimizzazione della produzione e dell'utilizzazione dei legnami e alcune indagini sperimentali sulla resistenza dei legnami prodotti sul territorio nazionale o importati dalle colonie, nonch\u00e9 i primi studi sulla realizzazione di travi di grande luce mediante l'assemblaggio di segati di piccole dimensioni ottenuti dalla segagione di un unico tronco.\nAlla fine della seconda guerra mondiale riprende l'attivit\u00e0 di dipendente pubblico e inizia quella di docente universitario. Nel 1945 presso la Facolt\u00e0 di Agraria dell'Universit\u00e0 di Torino tiene un corso di \"Tecnologia del Legno\"; dal 1946-47 al 1955-56 \u00e8 invece professore incaricato di \"Tecnologia e Utilizzazioni Forestali\" presso la Facolt\u00e0 di Agraria dell'Universit\u00e0 di Firenze.\nNel dopoguerra continua ed approfondisce gli studi sulle caratteristiche tecnologiche dei legnami italiani e sul loro sfruttamento industriale e nel 1946 pubblica la prima edizione di \"La moderna tecnica delle costruzioni in legno\".\nNegli anni 1948 e 1949 approfondisce le tecniche costruttive in legno in Finlandia e negli Stati Uniti, grazie a due borse di studio del CNR.\nNel 1951 pubblica il primo volume - riguardante le caratteristiche del legno e dei prodotti a base di legno - e nel 1956 il secondo - in cui tratta le macchine per la lavorazione del legno, le fasi di abbattimento, trasporto e segagione e gli limpieghi industriali - del manuale \"Tecnologia del legno\".\nNel 1956 fonda l\"'Istituto Nazionale del Legno\" del CNR che dirige fino al 1974, e che dal 2002 \u00e8 denominato \"Istituto per la Valorizzazione del Legno e delle Specie Arboree\" (IVALSA) a seguito della fusione con altri istituti.\nNel 1956 diviene professore ordinario di Tecnologia del Legno e Utilizzazioni Forestali presso l'Universit\u00e0 di Firenze e resta in ruolo fino al 1980. Nel 1996 viene nominato professore emerito presso la stessa universit\u00e0. Nel 1957 gli viene conferita la laurea honoris causa dalla \"Forstliche Hochschule\" di Vienna.\nGiordano \u00e8 inoltre socio di numerose accademie scientifiche italiane ed europee: Accademia Forestale di Finlandia (dal 1950), Acad\u00e9mie d'Agricolture de France (dal 1965), Accademia Italiana di Scienze Forestali, Accademia dei Georgofili, Accademia di Agricoltura di Torino.\nDopo il pensionamento svolge ancora per alcuni anni l'attivit\u00e0 di insegnamento universitario (presso il Politecnico di Torino dal 1982 al 1985 e presso l'Universit\u00e0 degli Studi di Trento dal 1986 al 1988) e in corsi di aggiornamento e prosegue l'attivit\u00e0 di ricerca approfondendo i temi del restauro delle strutture in legno e dei metodi per il miglioramento delle tecniche di coltivazione e per lo sfruttamento scientifico e sostenibile delle foreste.\nPartecipa inoltre a commissioni scientifiche e normative (presiede la commissione legno dell'UNI per 15 anni), e svolge attivit\u00e0 di consulenza per organizzazioni nazionali ed internazionali (Federlegno-arredo, Association Technique Internationale des Bois Tropicaux di Parigi, FAO, ONU, perizia sulla Cattedra di San Pietro in Vaticano del 1971, e altro).\nNel 1983, Giordano elabora e mette in produzione il brevetto di un nuovo sistema di pavimentazione in legno pluristrato - noto come Listone Giordano - che risente debolmente delle variazioni termoigrometriche dell'ambiente in cui \u00e8 inserito."}
{"id": "1523507", "revid": "125834857", "url": "https://it.wikipedia.org/wiki?curid=1523507", "title": "Mario Tedeschi", "text": "Fu il successore di Leo Longanesi alla direzione della rivista \"Il Borghese\", che condusse per 36 anni fino alla morte. Guid\u00f2 il periodico nel periodo del maggior successo editoriale.\nLa procura generale di Bologna lo ha indicato come uno dei quattro mandanti, organizzatori o finanziatori della strage fascista della stazione di Bologna.\nBiografia.\nCominci\u00f2 la sua esperienza nel giornalismo con \"Roma Fascista\". Aveva frequentato, senza laurearsi, il corso di laurea in chimica presso l'Universit\u00e0 \"La Sapienza\" di Roma.\nDopo l'8 settembre 1943 si schier\u00f2 con la Repubblica Sociale Italiana, arruolandosi alla Spezia nel battaglione \"Barbarigo\" della X\u00aa Flottiglia MAS e combatt\u00e9 nell'Agro Pontino a fianco degli alleati germanici sul fronte di Anzio contro le forze angloamericane, ricevendo la croce di guerra.\nCessato il conflitto, torn\u00f2 a Roma. Inizi\u00f2 a collaborare con varie testate giornalistiche e divenne redattore del quotidiano \"Il Tempo\".\nNel giugno del 1950 pass\u00f2 a \"Il Borghese\", fondato da Leo Longanesi nello stesso anno. Nel 1954 fu nominato direttore dell'ufficio romano del settimanale. In quegli anni Tedeschi pubblic\u00f2 anche un paio di libri di denuncia del malcostume politico e amministrativo: \"Il petrolio sporco\" (Milano, 1955) e \"Roma democristiana\" (Milano, 1956). Alla morte di Longanesi, avvenuta nel settembre 1957, Tedeschi rilev\u00f2 la propriet\u00e0 del settimanale e ne assunse la direzione.\nAttraverso le inchieste de \"Il Borghese\", Tedeschi fu il primo a denunciare la corruzione del mondo politico e a documentare le sovvenzioni illegali al Partito Comunista Italiano. Dal 1954 Tedeschi utilizz\u00f2 come fonte sulla corruzione del PCI le riviste del giornalista Luigi Cavallo (ex comunista), che collabor\u00f2 a \"Il Borghese\" anche con alcuni articoli, sia firmati con il proprio nome sia con pseudonimi.\nNel 1966 partecip\u00f2 all'Operazione manifesti cinesi, una campagna di disinformazione contro il Partito Comunista Italiano per conto di Federico Umberto D'Amato, facendo stampare dei manifesti inneggianti alla Unione Sovietica stalinista. I manifesti erano a firma di fantomatici gruppi comunisti italiani stalinisti. Furono scritti dal giornalista Giuseppe Bonanni, de \"Il Borghese\". Tedeschi diede l'incarico della loro diffusione a Stefano Delle Chiaie.\nNel 1972, ader\u00ec al Movimento Sociale Italiano - Destra Nazionale, venendo cos\u00ec eletto Senatore della Repubblica nel 1972 e nel 1976. L'anno successivo fu tra i fondatori di Democrazia Nazionale, partito nato dalla scissione dell'ala pi\u00f9 moderata dell'MSI.\nIl suo nome figura nella lista degli appartenenti alla loggia massonica P2 di Licio Gelli.\nMor\u00ec l'8 novembre 1993, mentre era ancora direttore de \"Il Borghese\".\nL'11 febbraio 2020 la procura generale di Bologna lo ha indicato come uno dei quattro mandanti, organizzatori o finanziatori della strage alla stazione di Bologna insieme a Licio Gelli, Umberto Ortolani, e Federico Umberto D\u2019Amato.\nIntitolazioni.\nIl 30 marzo 2000 \u00e8 nata l'\u00abAssociazione culturale \"Mario Tedeschi\"\u00bb con lo scopo di portare sul world wide web la collezione del \u00abBorghese\u00bb, dal 1950 al 1993."}
{"id": "1523513", "revid": "1543377", "url": "https://it.wikipedia.org/wiki?curid=1523513", "title": "Traiano", "text": "Traiano nacque in provincia, provenendo da una colonia di italici denominata Italica nella \"Hispania B\u00e6tica\" (attuale Andalusia, Spagna) dove la Gens Ulpia di cui faceva parte si era trasferita dall'Umbria, in particolare da Todi. Valente militare e popolare comandante, venne adottato da Nerva nel 97, succedendogli due anni dopo.\nEsaltato gi\u00e0 dai contemporanei e ricordato dagli storici antichi come \"Optimus princeps\" ovvero \"il migliore tra gli imperatori romani\", da molti storici moderni ed esperti \u00e8 considerato, in virt\u00f9 del suo operato e delle sue grandi capacit\u00e0 come generale, amministratore e politico, come uno degli statisti pi\u00f9 completi e parsimoniosi della storia, e uno dei migliori imperatori romani.\nEgli era divenuto un importante generale durante il regno dell'imperatore Domiziano, i cui ultimi anni furono segnati da continue persecuzioni ed esecuzioni di senatori romani. Nel settembre del 96, dopo l'assassinio di Domiziano, un vecchio senatore senza figli, Nerva, sal\u00ec al trono, ma si dimostr\u00f2 subito impopolare con l'esercito. Dopo un anno breve e tumultuoso al potere, l'opposizione della guardia pretoriana ne aveva ormai indebolito il potere, tanto da costringerlo a difendere il suo ruolo di \"princeps\" adottando il pi\u00f9 popolare tra i generali del momento, Traiano, e nominandolo suo erede e successore. Nerva mor\u00ec poco dopo, alla fine di gennaio del 98, lasciando a Traiano l'impero, senza tumulti e opposizioni.\nDescrizione.\nSotto Traiano l'Impero romano raggiunse la sua massima estensione territoriale (5 milioni di chilometri quadrati), grazie alle conquiste di Armenia, Assiria e Mesopotamia, ma anche dei territori della Dacia e del regno di Nabatea (Arabia Petrea). La conquista della Dacia (l'attuale Romania) port\u00f2 notevoli ricchezze all'Impero, in quanto ricca di giacimenti di metalli preziosi come oro e argento. La conquista dei territori dei Parti rimase invece incompleta e fragile a causa di una nuova rivolta in Giudea. Egli lasci\u00f2 alla sua morte una situazione fiorente dell'economia globale, in particolare della parte orientale dell'Impero romano.\nParallelamente alle conquiste territoriali Traiano condusse un vasto programma di edilizia pubblica che rimodell\u00f2 la citt\u00e0 di Roma, lasciando numerosi monumenti a sua testimonianza, come le grandi terme a lui dedicate, un'ampia area che includeva sia un immenso foro e ampi mercati, sui quali ancora oggi svetta una Colonna di pietra che rappresenta le sue imprese belliche in Dacia. Fu inoltre impegnato in una politica di misure sociali di portata senza precedenti (\"institutio Alimentaria\"). Rafforz\u00f2 quindi il ruolo dell'Italia nell'Impero e continu\u00f2 l'opera di romanizzazione delle province.\nAlla sua morte Traiano venne deificato dal Senato e le sue ceneri furono poste ai piedi della colonna Traiana. Gli succedette suo figlio adottivo e pronipote, Adriano, nonostante non fosse chiaro a tutti quando e se fosse stato effettivamente designato come suo erede. Adriano non continu\u00f2 con la politica espansionistica di Traiano e abbandon\u00f2 tutti i territori conquistati ai Parti, avendo posto al centro della sua politica le province romane e la loro romanizzazione.\nFonti e storiografia.\nNon possediamo nessuna biografia di Traiano, poich\u00e9 Svetonio chiude la serie delle sue \"Vite dei Cesari\" con Domiziano. Per Traiano disponiamo per\u00f2 del \"panegirico\" a lui dedicato, una rielaborazione del discorso tenuto in Senato come forma di ringraziamento per avere ottenuto il consolato, da parte di Gaio Plinio Cecilio Secondo. Altro importante documento contemporaneo agli eventi sono i dieci libri delle \"Lettere\" che lo stesso Plinio indirizz\u00f2 a parenti e amici (libri 1-9), tra cui lo stesso imperatore (il decimo libro).\nNon ci \u00e8 invece giunto il libro della \"Historia Augusta\", che rappresentava una continuazione ideale delle vite di Svetonio, e che invece ci consegna la vita del suo successore, Adriano, con qualche informazione per\u00f2 sullo stesso Traiano. Rimane come traccia migliore del periodo, la narrazione di Cassio Dione Cocceiano, tramandataci solo tramite epitomi ed estratti bizantini del suo libro LXVIII.\nAltre fonti importanti per la ricostruzione del periodo traianeo sono Sesto Aurelio Vittore con il suo \"De Caesaribus\" e un anonimo con la sua \"Epitome de Caesaribus\", oltre a Eutropio con l'opera \"Breviarium ab Urbe condita\", Paolo Orosio con \"Historiarum adversus paganos libri septem\" e Eusebio di Cesarea con la sua \"Storia ecclesiastica\".\nE infine a completamento di questa serie di fonti letterarie anche quelle celebrative, scolpite sulla Colonna Traiana presente nell'omonimo Foro a Roma o l'arco di trionfo a Benevento, oltre ai fregi contenuti nell'arco di Costantino sempre a Roma. A queste fonti andrebbero poi aggiunte le numerosissime iscrizioni epigrafiche provenienti da tutto l'impero, tra cui spiccano le \"Tavole di Velleia\" che riguardano l\"Institutio Alimentaria\".\nNome e titoli.\nTraiano venne quindi divinizzato dal Senato. Egli fu il primo a ottenere il titolo di \"Parthicus\" e, dopo la sua morte, continu\u00f2 a mantenere il titolo di \"Divus Traianus Parthicus\", mentre tutti gli altri imperatori perdettero il loro titolo vittorioso dopo l'apoteosi, anche se i posteri dimenticarono l'esito finale della campagna militare in \"Parthia\".\nBiografia.\nOrigini familiari.\nTraiano proveniva da una colonia romana denominata Italica (odierna Santiponce, non lontano dall'attuale Siviglia), nella provincia dell\"'Hispania Baetica\" (all'incirca l'odierna Andalusia), situata nella parte meridionale della penisola iberica. Gli antenati di Traiano, gli \"Ulpii\", erano originari di Todi in Umbria. Italica era stata fondata nel 206 a.C. da un insieme di veterani (legionari romani e alleati italici) feriti o malati dell'esercito di Scipione Africano. \u00c8 pertanto molto probabile che il primo degli \"Ulpii\" a installarsi in \"Baetica\" provenisse proprio da questa armata, sebbene non sia da escludere che la famiglia vi si sia stanziata successivamente, alla fine del I secolo a.C. Traiano \u00e8 stato spesso ed erroneamente indicato come il primo imperatore di origine provinciale, mentre egli proveniva da una famiglia italica residente in una colonia romana di provincia.\nLuogo e data di nascita.\nOltre a Eutropio, che scrive nel IV secolo, tutti gli altri autori antichi ricordavano semplicemente come le sue origini fossero spagnole e che la sua famiglia provenisse da Italica, senza menzionare dove sia nato.\nIl giorno della sua nascita \u00e8 il quattordicesimo giorno prima delle Calende di ottobre, vale a dire il 18 settembre. Tuttavia, l'anno della sua nascita \u00e8 il pi\u00f9 discusso: alcuni autori suggeriscono infatti l'anno 56, basato sulla sua carriera come senatore, ma la stragrande maggioranza degli storici moderni considera che Traiano sia nato nel 53.\nFamiglia.\nEra figlio di una donna iberica, Marcia, di cui si sa poco, e di un importante senatore che portava il suo stesso nome e che era stato pretore attorno al 59/60, poi \"legatus legionis\" della \"legio X Fretensis\" durante la prima guerra giudaica nel 67, probabilmente prima di diventare proconsole nella Betica. Ulpio Traiano \u00e8 forse uno dei primi cittadini romani che non dovette stabilirsi in Italia per accedere al rango di senatore romano e governare la propria provincia d'origine. In Giudea, serv\u00ec sotto il comando di Vespasiano, insieme al figlio di lui, Tito. Ottenne quindi il consolato \"suffectus\" nel 70, oppure due anni pi\u00f9 tardi nel 72.\nIl padre fu quindi elevato al rango di patrizio nel 73/74, durante la censura congiunta di Vespasiano e del figlio Tito. E sempre a partire da questa data, fino al 76-78, Vespasiano gli affid\u00f2 il governo, come \"legatus Augusti pro praetore\", della provincia romana di Siria per circa 3-5 anni, mettendolo a capo della principale forza militare in Oriente.. Tra la fine del 73 e l'inizio del 74, il padre di Traiano si scontr\u00f2 con successo contro i Parti, respingendo facilmente un'incursione del loro re Vologase I. Per questi successi ricevette gli \"ornamenta triumphalia\", titolo raro ed eccezionale per quell'epoca. Segu\u00ec quindi il proconsolato d'Asia (forse nel 79). poi la carica di \"sodalis Flavialis\", come membro del collegio religioso associato al culto degli imperatori Vespasiano e Tito. Mor\u00ec probabilmente prima dell'anno 98, quando il figlio divenne imperatore.\nGrazie al suo consolato entr\u00f2 a fare parte di quella classe superiore e ristretta dei \"vir triumphalis\", potendo cos\u00ec offrire al figlio un cammino gi\u00e0 prefigurato all'interno dell'ordine senatorio (v. \"cursus honorum\"). E sempre dalla parte di suo padre Traiano ebbe una zia, Ulpia Traiana, che spos\u00f2 un certo Publio Elio Adriano Marullino, e che ebbe un figlio, Publio Elio Adriano Afro, padre dell'imperatore Adriano. Nell'86 Adriano Afro mor\u00ec e Traiano, insieme a un cavaliere romano di Italica, Publio Acilio Attiano, fu tutore del giovane Adriano, che allora aveva 10 anni, e di sua sorella Elia Domizia Paolina. Quest'ultima spos\u00f2 pochi anni pi\u00f9 tardi, attorno al 90, il futuro consolare per ben tre volte Lucio Giulio Urso Serviano.\nRiguardo invece alla madre, potrebbe essere appartenuta alla \"gens Marcia\", visto il nome della figlia e i collegamenti che Traiano ebbe in vita con questa famiglia, una famiglia probabilmente senatoria e di provenienza italica, oltrech\u00e9 di rango consolare all'epoca dell'imperatore Tiberio. Riguardo alla sorella, Ulpia Marciana, sappiamo che nacque prima del 50, che spos\u00f2 un certo \"Matidius\", identificabile probabilmente con Gaio Salonino Matidio Patriuno, attorno al 63. Quest'ultimo era pretore e membro del collegio religioso degli Arvali prima che morisse nel 78; e da questa unione nacque Salonina Matidia. Quest'ultima si spos\u00f2 almeno due volte, una prima con un certo \"Mindius\", da cui nacque una figlia, \"Matidia\", mentre la seconda volta fu con Lucio Vibio Sabino, console \"suffectus\", e fu da questa unione che nacque Vibia Sabina, la futura sposa dell'imperatore Adriano. Il suo terzo matrimonio fu con \"Libo Rupilius Frugi\", che era imparentato con una delle nonne di Marco Aurelio.\nGiovinezza e matrimonio.\nL'infanzia e l'adolescenza di Traiano sono oscure, ma ricevette sicuramente un'educazione appropriata al suo rango, imparando grammatica, retorica e greco Si spos\u00f2 attorno al 75/76, prima di diventare imperatore, con Pompeia Plotina, figlia di Lucio Pompeio e Plozia, una potente famiglia probabilmente originaria dell\"Hispania Baetica\" e che trascorse la sua infanzia a Escacena del Campo (Andalusia). Plotina era una donna sobria, colta e intelligente, di grandi virt\u00f9 e pia. \u00c8 anche conosciuta per il suo interesse in filosofia, tanto che la scuola epicurea di Atene era sotto la sua protezione. L'unione non diede figli.\nCarriera militare e politica sotto i Flavi (71 - 96).\nCi sono poche informazioni sull'inizio della carriera senatoriale di Traiano prima dell'89. Egli ricopr\u00ec probabilmente il ruolo di tribuno militare a partire dal 71 al fianco di suo padre in Siria, mentre quest'ultimo era \"legatus legionis\" della \"X Fretensis\". Avrebbe servito per ben dieci anni come tribuno militare, cosa che mostra il suo interesse per la carriera militare. Sotto Vespasiano nel 78, oppure sotto Tito nell'81, Traiano divenne questore del tesoro senatoriale. In seguito sembra che abbia accompagnato suo padre, proconsole d\u2019Asia, come \"legatus\" tra il 79/80 e l'80/81.\nTraiano divenne quindi pretore all'inizio del principato di Domiziano, probabilmente nell'84 o nel 86/87. E mentre era consuetudine per un patrizio candidarsi al consolato dopo due o tre anni dalla pretura, Traiano potrebbe avere incontrato degli ostacoli proprio con lo stesso Domiziano. Sappiamo che nell'88 ottenne il comando come \"legatus legionis\" della \"legio VII Gemina\", che era posizionata nel nord della Spagna. E mentre era al comando della legione spagnola, Domiziano gli ordin\u00f2 durante l'inverno dell'88/89 di sopprimere la ribellione di Lucio Antonio Saturnino a \"Mogontiacum\" (Magonza), in Germania Superiore. La rivolta di Saturnino fu repressa nel sangue da Aulo Bucio Lappio Massimo prima che Traiano potesse intervenire.\nPer ricompensarlo della sua fedelt\u00e0 Domiziano lo fece console con Manio Acilio Glabrione nel 91. Un consolato che giunse relativamente tardi per un aristocratico come lui.\nLe fonti sulla carriera di Traiano tra il suo consolato del 91 e l'anno 97 sono oscure e incomplete, e provengono soprattutto dal \"Panegirico di Traiano\" di Plinio il Giovane, che non \u00e8 completamente affidabile e in alcune parti anche contraddittorio. Pertanto si ignora cosa gli sia successo durante questo periodo fino al suo comando nella provincia imperiale della Germania Superiore nel 97. Sembra anche che abbia preso parte alle guerre dell'imperatore Domiziano contro i popoli della Germania Magna (95-97?), lungo il fronte pannonico, poco prima che l'ultimo discendente della dinastia Flavia fosse assassinato nel 96.\nSappiamo invece che la perdita di una legione romana durante la guerra contro i Sarmati Iazigi provoc\u00f2 una crisi politica interna nel 92. Domiziano, come \"Princeps\", assunse chiaramente una posizione autocratica di fronte alla \"nobilitas\" romana. Tra il 90 e il 95, furono messe in atto una serie di misure atte a punire l'adulterio, il crimine di lesa maest\u00e0 e l'altro tradimento. Dopo l'agosto del 93 un'ondata di proscrizioni port\u00f2 all'eliminazione di persone sospette di essere contrarie al regime. Alle numerose cospirazioni del suo regno, Domiziano rispose anche con delle esecuzioni. Tuttavia, il numero di senatori giustiziati (quattordici sono i nomi a noi noti) rimane molto pi\u00f9 basso rispetto a quello dell'imperatore Claudio. Tante furono le condanne e gli esili.\nDomiziano si rivel\u00f2 ben presto imprevedibile come quando, nel 95, mise a morte il cugino, Tito Flavio Clemente. Persino i membri della famiglia imperiale non si sentirono pi\u00f9 al sicuro. La paura di cos\u00ec tante persone port\u00f2 inevitabilmente a una nuova congiura, che ebbe luogo il 18 settembre del 96, e che port\u00f2 all'assassinio di Domiziano. \u00c8 difficile sapere in quale misura furono coinvolti i senatori, poich\u00e9 la congiura fu condotta direttamente da persone vicine allo stesso imperatore, tra cui alcuni dei suoi liberti e probabilmente la stessa moglie, Domizia Longina, con il supporto, attivo o meno, dei due prefetti del pretorio. La morte di Domiziano mise fine alla dinastia dei Flavi.\nAscesa e investitura sotto Nerva (96 - 98).\nNel settembre del 96 venne eletto un nuovo imperatore. Si trattava di un vecchio senatore di 65 anni, \"princeps senatus\", il cui nome era Marco Cocceio Nerva. Egli aveva intrapreso una carriera senatoriale esemplare, in completa antitesi con quella di Domiziano. Nonostante i suoi successi politici, il suo regno rivela molte debolezze tipiche di un regno di transizione. La questione della successione rimase aperta, ma cos\u00ec fu evitata una guerra civile al termine della dinastia flavia, contrariamente a quanto era accaduto alla fine della dinastia giulio-claudia.\nNerva non aveva figli e, tenendo conto della sua et\u00e0 ormai avanzata, era certo che non avesse alcuna intenzione di iniziare una nuova dinastia. Egli doveva il suo principato esclusivamente ai cospiratori che avevano assassinato Domiziano, pur non avendo probabilmente partecipato attivamente alla riuscita e successo dell'impresa. Nerva, inoltre, non era popolare con i militari come lo era stato invece Domiziano. Egli infatti non comand\u00f2 mai, durante la sua carriera, alcuna legione o addirittura una provincia romana, e non aveva, pertanto, nessuna gloria militare da esibire alle armate romane. Il Senato, inoltre, non accett\u00f2 il nuovo imperatore senza che ci fossero delle controversie sulla sua nomina. Il malcontento dell'esercito e della guardia pretoriana e il debole sostegno del Senato resero cos\u00ec la posizione di Nerva estremamente fragile. Una cospirazione contro di lui fu scoperta all'inizio del 97. In Pannonia, il filosofo Dione Crisostomo riusc\u00ec a sedare un principio di rivolta. In Germania Superiore, una serie di sollevazioni ostili al nuovo \"princeps\" ebbero luogo, i campi furono bruciati, una legione fu sciolta, ma Traiano, il governatore provinciale, ristabil\u00ec l'ordine in nome del nuovo imperatore.\nUn anno dopo che Nerva ebbe conquistato il potere Casperio Eliano, ex-prefetto del pretorio di Domiziano, era ancora molto popolare tra i pretoriani. Aveva mantenuto questa posizione fino al circa 94, prima di ritirarsi o di essere caduto in disgrazia. Fu una scelta sfortunata per l'imperatore. Eliano reclam\u00f2 presso i pretoriani la testa degli assassini di Domiziano e assedi\u00f2 il palazzo imperiale per catturare i responsabili della morte dell'ultimo imperatore della dinastia dei Flavi, poich\u00e9 non erano stati ancora condannati dal nuovo imperatore. Egli riusc\u00ec a fare giustiziare gli assassini, tra cui alcuni ufficiali pretoriani, malgrado l'opposizione di Nerva, tanto da indebolirne la sua posizione a palazzo. L'imperatore fu altres\u00ec costretto a pronunciare un discorso pubblico per ringraziare Eliano di questa sua iniziativa.\nDa questo momento ebbe inizio la lotta per il potere imperiale. Fu cos\u00ec che in Senato ci furono molti a volere che Nerva nominasse un successore. Alcuni sostenevano che potesse essere Marco Cornelio Nigrino Curiazio Materno, il pluridecorato generale di Domiziano e attuale governatore della Siria, che si trovava a capo della pi\u00f9 potente armata del limes orientale. Altri proposero Traiano, che a quel tempo sembra che fosse il governatore imperiale della Germania Superiore o forse della Pannonia. Si ag\u00ec rapidamente per evitare una possibile usurpazione di Nigrino, che sembrava imminente, tenendo conto che Traiano poteva contare su tre/quattro legioni e un numero di ausiliari stazionati nella provincia pari a circa 35.000 armati. Il governatore di queste due province era certamente pi\u00f9 vicino all'Italia, potendo inoltre disporre di una grande armata, sia per prendere il posto dell'imperatore in carica sia per proteggerlo.\nNella confusione della fine dell'anno 97, mentre le due fazioni si impegnarono in una lotta apparente, Traiano rimase nella sua provincia. I suoi sostenitori includevano i senatori Lucio Giulio Urso Serviano, Lucio Licinio Sura, Gneo Domizio Curvio Tullo, Sesto Giulio Frontino e Tito Vestricio Spurinna. Nerva prese allora una decisione: sal\u00ec sul Campidoglio e adott\u00f2 solennemente Traiano il 28 ottobre 97 in questi termini secondo lo storico Cassio Dione Cocceiano:\nLa scelta di Nerva fu probabilmente guidata da Lucio Licinio Sura, influente senatore romano, vicino a Traiano, che incoraggi\u00f2 quest'ultimo a impadronirsi del potere imperiale per evitare una crisi e una possibile guerra civile. Si aggiunga che Cornelio Nigrino era anch'egli originario della Spagna, appartenesse all'ordine equestre, sebbene non possedesse lo stesso prestigio di Traiano, dovuto principalmente ai meriti di suo padre.\nNell'ottobre del 97 Traiano ricevette la notizia che era stato adottato e di fatto associato al potere imperiale, in modo tale che qualsiasi opposizione a Nerva venisse cancellata. I pretoriani si ricordarono anche gli avvenimenti del 69 dove riuscirono ad affrontare con successo le legioni. Ma questa volta furono colti di sorpresa e dovettero inchinarsi. Traiano fu riconosciuto come successore di Nerva, il Senato gli riconobbe il titolo di \"Caesar\", la \"tribunicia potestas\" e l\"Imperium proconsulare maius\", oltre al consolato nel 98 insieme a Nerva. Traiano assunse inoltre il titolo vittorioso di \"Germanicus\". \u00c8 probabile che Traiano non abbia mai incontrato Nerva, e le fonti storiche non indicano se ci fosse in passato un incontro tra i due uomini, ma \u00e8 certo che durante il regno di Nerva, Traiano non lo raggiunse mai a Roma, perch\u00e9 rimase in Germania.\nQuando la notizia della morte dell'imperatore Nerva si diffuse, il 28 gennaio del 98, Traiano si trovava a Colonia. Sarebbe stato il nipote Adriano (il futuro imperatore) a trasmettergli la notizia..\nTraiano, allora molto popolare nell'esercito e apprezzato dalla maggioranza del Senato, continu\u00f2 a combattere contro gli avversari dell'epoca di Nerva. Nigrino fu risparmiato, anche se perse il governo della provincia di Siria, in modo da perdere tutto il sostegno dell'esercito, fin dal momento in cui Traiano venne adottato da Nerva nel 97. Si ritir\u00f2 nella regione natia, in Spagna, dove trascorse i suoi ultimi giorni. Decise quindi di convocare il prefetto del pretorio, Casperio Eliano sul Reno, e qui lo costrinse a dare le dimissioni e a ritirarsi dalla vita pubblica.\nIl principato (98-117).\nIl popolo di Roma salut\u00f2 il nuovo imperatore con grande entusiasmo. Traiano si trovava a Colonia quando la notizia della sua nomina lo raggiunse, a seguito di una gara di messaggeri vinta da suo cugino e futuro successore Adriano. Era il 27 gennaio del 98 e aveva quarantacinque anni.\nUna volta divenuto imperatore Traiano si assicur\u00f2 tra le prime cose che il padre adottivo, Nerva, fosse divinizzato per decreto del Senato. Fece quindi deporre le sue ceneri nel mausoleo di Augusto. Non si rec\u00f2 subito nella capitale, ma si limit\u00f2 a sostituire alcuni uomini a lui non favorevoli, a punire i pretoriani coinvolti nella rivolta contro il predecessore, riducendo della met\u00e0 il tradizionale donativo per celebrare l'ascesa al trono. In sua assenza, nel 99, erano stati nominati consoli per quell'anno Aulo Cornelio Palma Frontoniano e Quinto Sosio Senecione, il secondo era uno dei principali consiglieri di Traiano e una delle figura pubbliche pi\u00f9 importanti del suo principato. L'imperatore mise poi a capo della prefettura del pretorio Sesto Azio Suburano Emiliano.\nTraiano torn\u00f2 finalmente a Roma nell'autunno del 99, dopo avere riorganizzato i confini settentrionali. Il suo ritorno fu celebrato come una vittoria. Fu comunque un trionfo non in pompa magna. Egli fece ritorno a Roma in modo modesto, senza dimostrazione del suo potere. I senatori lo accolsero semplicemente con un bacio. Per il suo ritorno nella capitale si concesse il consolato dell'anno 100, insieme a Sesto Giulio Frontino, che per quest'ultimo si trattava del terzo consolato, come lo sarebbe stato anche per lo stesso imperatore.\nIl senatore Plinio gli rivolse, durante la cerimonia in Senato, un interminabile panegirico in cui chiese inoltre che a tale Consiglio fosse concesso un maggiore coinvolgimento nella conduzione degli affari dell'amministrazione pubblica dello Stato. Traiano accolse allegramente queste richieste e chiam\u00f2 molti dei \u201cpadri coscritti\u201d (senatori) a governare le province romane. Tuttavia mantenne saldo su di essi un controllo molto forte, occupandosi scrupolosamente dei bisogni delle varie province e arrogandosi, per esempio, i permessi per l'edificazione di edifici a uso pubblico. Questo gli consent\u00ec di smascherare e punire molti senatori rei del reato di concussione, che avevano approfittato della politica indulgente del precedente imperatore, Nerva. Traiano si avvalse di un organo giudicante creato da lui allo scopo di indagare su questi reati, il \"Consilium Principis\", del quale fecero parte tra i migliori giuristi dell'epoca, come per esempio Tizio Aristone. Numerosi furono gli indagati per casi di malgoverno delle province, sebbene il Senato stesso abbia poi emanato sentenze generalmente favorevoli.\nTraiano non concentr\u00f2 le sue energie e quelle dell'Impero solo su campagne militari e costruzioni di edifici pubblici. Fu anche un oculato statista e filantropo, interessato alle condizioni dei suoi cittadini e pertanto attento nelle riforme sociali e politiche. Restitu\u00ec una gran quantit\u00e0 di propriet\u00e0 private che Domiziano aveva confiscato (procedura gi\u00e0 iniziata da Nerva prima della sua morte). Egli, in materia giudiziaria, diminu\u00ec i tempi dei processi, proib\u00ec le accuse anonime, acconsent\u00ec il risvolgimento del processo in caso di condanna in contumacia e proib\u00ec le condanne in mancanza di prove solide o in presenza di qualsiasi dubbio. In materia economica e sociale trov\u00f2 modo di organizzare la burocrazia e promulg\u00f2 leggi a favore della piccola propriet\u00e0 contadina, la cui base era minacciata dall'estendersi del latifondo.\nPolitica interna.\nRapporti con il Senato.\nIl principato di Traiano inizi\u00f2 in contrasto con quello di Domiziano e fu contraddistinto da una grande cooperazione e benevolenza verso i senatori. Nelle sue prime lettere al Senato dalla Germania, Traiano promise che nessun senatore sarebbe stato giustiziato senza un processo adeguato davanti alla Curia. Una delle sue prime misure fu quello di annunciare, attraverso monete coniate fin dall'inizio del suo regno, che aveva ricevuto il suo potere dal Senato. Permise a numerosi senatori e cavalieri, che erano stati mandati in esilio da Domiziano, di fare ritorno, restituendo loro i beni confiscati, un processo iniziato gi\u00e0 sotto Nerva. Contrariamente a Domiziano, Traiano non fu mai accusato di essersi arricchito personalmente a danno dei cittadini romani. E non utilizz\u00f2 mai il processo per lesa maest\u00e0 contro i senatori. Affid\u00f2, al contrario, importanti incarichi anche a cavalieri e senatori che in passato si erano opposti a Domiziano.\nTraiano mostr\u00f2 fin da subito segni di moderazione, rifiutando una prima volta il titolo di \"Pater Patriae\" offertogli dal Senato. Alla fine lo accett\u00f2 nell'autunno del 98. Ruppe poi con la consuetudine dei Flavi di occupare il consolato numerose volte e in modo consecutivo. Durante il suo principato, egli fu infatti console solo quattro volte, nel 100, 101, 103 e 112, di cui tre volte all'inizio del suo regno. Non esit\u00f2 a concedere l'omonimo consolato ai senatori che l'avevano gi\u00e0 esercitato pi\u00f9 volte, come a Sesto Giulio Frontino, console per la terza volta nel 100 e a Lucio Licinio Sura nel 107, e tanti altri senatori che raggiunsero il consolato eponimo per la seconda volta, sotto il suo principato.\nGrazie a questi segnali, che apparentemente rafforzavano l'uguaglianza tra Senato e imperatore, Traiano enfatizz\u00f2 la propria ideologia che lo vedeva al centro del principato e rinforz\u00f2 la propria posizione di \"primus inter pares\". Tuttavia, Plinio, impressionato dal potere offrire l'immagine dell'imperatore come uno di loro, resta lucido quando scrive: \u00ab\"il principe non \u00e8 soggetto alle leggi, sono invece le leggi a essergli subordinate\"\u00bb.\nDa quando Traiano subentr\u00f2 a Nerva, senza essere suo figlio o un discendente biologico, nacque l'idea dell\"Optimus Princeps\". L'idea di scegliere il meglio dei candidati alla successione, secondo il principio dell'adozione dietro il consenso del Senato, si diffuse come ricorda Plinio il Giovane nel suo \"Panegirico di Traiano\". Tuttavia, l'influenza di Traiano sul Senato e il suo reale potere rimasero invariati. Spettava solo all'imperatore la direzione dell'Impero, come riconosce lo stesso Plinio il giovane: \u00ab\"tutto dipende dalla volont\u00e0 di un solo uomo\"\u00bb.\nSi rivolse anche al popolo di Roma, grazie a generose distribuzioni e all'organizzazione di giochi e magnifici trionfi. Frontone lod\u00f2, infatti, la capacit\u00e0 di Traiano di guadagnarsi il consenso sia dei poveri sia dei ricchi romani con grandi spettacoli pubblici. Piacque anche ai provinciali, passando per uno di loro. Egli ebbe anche un buon rapporto con i filosofi, troppo spesso brutalizzati dagli imperatori precedenti, come Nerone o gli stessi Flavi. Dione Crisostomo fu un suo consigliere.\nQuesto nuovo corso politico rappresent\u00f2 un allontanamento volontario dal regno di Domiziano, percepito come tirannico. Traiano fu per questi motivi acclamato, ma anche per avere dimostrato di possedere tutte le pi\u00f9 importanti e antiche virt\u00f9 del \"mos maiorum\":\nI concetti chiave di queste quattro virt\u00f9 sono:\nPrima del 1 settembre del 100, Traiano ricevette dal Senato e dal popolo romano il titolo onorifico di \"\"Optimus Princeps\", in riferimento alla divinit\u00e0 di Giove, dio supremo \"Optimus Maximus\"\", mentre Domiziano si era posto sotto la protezione della dea della guerra, Minerva. Pi\u00f9 tardi venne anche chiamato \"il migliore e pi\u00f9 nobile dei principi\", titolo che apparve sulle monete a partire dal 103.\nAmministrazione di Roma e dell'Italia.\nTraiano favor\u00ec il ripopolamento di liberi contadini nella penisola, investendo capitali e fornendo ai coloni i mezzi per il sostentamento e il lavoro nei campi; in cambio i coloni si impegnavano a versare una parte dei raccolti come saldo del debito. Questo sistema, noto come colonato, aveva bisogno del controllo da parte dello stato affinch\u00e9 potesse funzionare. Da un lato bisognava impedire che gli esattori delle imposte depredassero i coloni o che i latifondisti esigessero pi\u00f9 del dovuto riducendo alla miseria e alla semischiavit\u00f9 i contadini; dall'altro bisognava difendere i coloni dai briganti e gli invasori che avrebbero potuto devastare le terre costringendoli all'abbandono delle campagne e a riversarsi in citt\u00e0 lasciando le terre incolte.\nPer ovviare al declino dell'agricoltura italica impose ai senatori di investire in Italia almeno un terzo dei loro capitali. Pose dei limiti all'emigrazioni dalla penisola, tentando di incentivare la presenza del ceto imprenditore e della manodopera in un'Italia che stava perdendo la sua centralit\u00e0 e che stava per avviarsi a una fase di declino. Traiano fece bruciare i registri delle tasse arretrate (raffigurato in quest'atto nei Plutei della Curia) per alleggerire la pressione fiscale sulle province e abol\u00ec alcune tassazioni che gravavano sui provinciali e gli italici; pot\u00e9 cos\u00ec creare una sorta di cassa risparmio popolare che concedeva prestiti ai piccoli contadini e imprenditori romani che in tal modo beneficiarono di larghe concessioni; vennero poi favorite le prime cooperative e associazioni dei mestieri.\nTraiano fu soprattutto, come detto, un grande filantropo e protettore della giovent\u00f9 romana. Per ovviare alla miseria dei ceti pi\u00f9 bassi, e tentare di risollevare le condizioni della declinante economia italica, fece istituire l\"'Institutio Alimentaria\". Con quest'ultimo provvedimento Traiano sacrific\u00f2 parte del suo patrimonio personale per assicurare il sostentamento a centinaia di bambini e giovani bisognosi. Sull'Arco di Traiano di Benevento \u00e8 raffigurata la distribuzione di viveri alla popolazione e soprattutto ai bambini poveri in base alla \"Institutio Alimentaria\". Cos\u00ec pure dei rilievi sono conservati nel Foro Romano, riferentisi all'istituzione degli \u00ab\"Alimenta Italiae\"\u00bb in favore dei \u00ab\"pueri et puellae alimentari\"\u00bb.\nAmministrazione provinciale.\nLa Dacia venne conquistata nel corso di due campagne militari condotte da Traiano contro il re Decebalo (101-102 e 105) e venne trasformata in provincia nel 106/107. Le province di Armenia, Mesopotamia e Assiria, furono fondate tra il 114 e il 116 a seguito delle campagne contro i Parti: il territorio conquistato venne diviso in province, mentre la Mesopotamia venne istituita facendovi rientrare il territorio della moderna Siria a oriente dell'Eufrate e quello dell'Iraq settentrionale. Il primo governatore fu Decimo Terenzio Scauriano. Fu per\u00f2 poco dopo abbandonata dal successore, Adriano nel 117.\nAmministrazione economica e finanziaria.\nCon i ricavati e i proventi delle riforme attuate Traiano edific\u00f2 collegi e orfanotrofi per i figli illegittimi e gli orfani dei suoi soldati garantendo loro un sussidio mensile e un'istruzione adeguata. Cos\u00ec facendo l'imperatore garant\u00ec agli imperatori successivi un ceto dirigente abile e capace. I problemi economici vennero risolti con le campagne militari, che avevano il doppio intento di pacificare i confini e reperire l'oro e l'argento necessari per le costruzioni, le riforme e per colmare il deficit economico degli imperatori precedenti. Il suo successore, Adriano, si trov\u00f2 a reggere le sorti di un impero economicamente in attivo.\nOpere pubbliche.\nL'impero, che fino a quel momento si era ampliato in continuazione, sotto Traiano finalmente impegn\u00f2 le sue risorse per il miglioramento delle condizioni di vita piuttosto che sulle nuove conquiste. Traiano promosse cos\u00ec grandi opere pubbliche e rafforz\u00f2 le comunicazioni intervenendo in due modi: restaurando le principali strade e ampliando o costruendo nuovi porti, in modo da collegare pi\u00f9 efficacemente l'Urbe al resto dell'Impero. Il ruolo di primo piano dato alle opere pubbliche, specie in Italia, spiega l'iscrizione che compare sulle monete coniate durante questo periodo; \"Italia rest[ituita]\". L'arte romana, sotto l'impero di Traiano, arriv\u00f2 a staccarsi definitivamente dagli influssi ellenistici, giungendo a una originalit\u00e0 che influenz\u00f2 lo sviluppo artistico dei secoli successivi, sino al periodo contemporaneo.\nPorto di Traiano a Fiumicino.\nCostru\u00ec ex novo il celeberrimo porto di Traiano esagonale nella zona di Fiumicino (i cui resti sono ancora oggi imponenti) che collegava Roma con le regioni occidentali dell'Impero. L'opera fu senz'altro tra le pi\u00f9 importanti per la Citt\u00e0, che ovvi\u00f2 cos\u00ec ai suoi problemi di approvvigionamento ormai fuori dalla portata del gi\u00e0 esistente \"Porto di Claudio\". Incaricato del progetto fu l'architetto greco-nabateo Apollodoro di Damasco; i lavori durarono dal 100 al 112, con la creazione di un bacino di forma esagonale con lati di 358 metri e profondo cinque metri (al contrario della trascuratezza degli ingegneri di Claudio), con una superficie di 32 ettari e 2000 metri di banchina. Fu costruito un ulteriore canale e il collegamento a Ostia fu assicurato da una strada a due corsie lastricata. Il porto di Ostia era utile soprattutto per i traffici con il mar Mediterraneo occidentale; per facilitare la navigazione tra Roma e l'Oriente.\nPorto di Ancona.\nIntorno al 100 d.C. Traiano ordin\u00f2 l'ampliamento del porto adriatico di Ancona, in modo da collegare Roma con le province orientali dell'Impero. Per realizzare l'ampliamento, Traiano fece costruire un poderoso molo, per migliorare la protezione dalle onde gi\u00e0 offerta dal promontorio sul quale sorge la citt\u00e0. Il Senato e il popolo romano fecero costruire sul nuovo molo un arco, per ringraziare l'imperatore di avere reso pi\u00f9 sicuro \"l'ingresso d'Italia\" (cos\u00ec si legge sull'iscrizione posta sull'attico).\nLe opere anconitane sono anch'esse attribuite ad Apollodoro di Damasco. Ancora oggi il molo di Traiano \u00e8 parte fondamentale del porto di Ancona e l'arco eretto in suo onore svetta ancora su di esso. Una zona archeologica mostra i resti dei cantieri navali traianei e dei magazzini portuali.\nPorti di Civitavecchia e di Terracina.\nTraiano inoltre diede l'incarico sempre a Apollodoro di Damasco di costruire il porto di Civitavecchia, quando fu chiaro che il porto di Ostia tendeva a insabbiarsi nonostante i lavori prolungati. Con la costruzione del porto nacque la citt\u00e0 di Centumcellae intorno al 106 d.C. L'idea dell'imperatore era quella di facilitare con un altro approdo sicuro il piano annonario a favore di Roma e i lavori vennero progettati dall'architetto Apollodoro di Damasco. L'impianto originale del porto rispecchiava i criteri architettonici del tempo con un grande bacino quasi circolare di circa 500 metri, due grandi moli e un antemurale, un'isola artificiale protesa in mare a protezione del bacino. L'intera struttura era sormontata da due torri contrapposte, in seguito dette del Bicchiere e del Lazzaretto (ancora visibile, e ricostruita da Sangallo).\nL'imperatore Traiano ordin\u00f2 anche l'ampliamento del porto di Terracina, del quale ancora oggi esistono le strutture principali. Il taglio del Pisco Montano contribu\u00ec in qualche modo a orientare verso il porto tutto il movimento della citt\u00e0.\nVariante della via Appia.\nPer rendere pi\u00f9 agevole il passaggio dell'Appia attraverso l'estrema appendice dei Monti Ausoni che all'epoca di Traiano venne eseguito il taglio del Pisco Montano, enorme sperone calcareo separato dalla massa del Monte Sant'Angelo che tuttora sovrasta la regina viarum costituendo un aspetto caratteristico del paesaggio tra il mare e la montagna.\nFra il 108 e il 110 d.C., pensando anche al miglioramento delle comunicazioni terrestri, Traiano cur\u00f2 un nuovo tragitto per la via Appia che partiva dall'arco di Benevento e giungeva al porto di Brindisi. L'opera sfrutt\u00f2 un preesistente tracciato di et\u00e0 repubblicana.\nForo di Traiano e Colonna Traiana a Roma.\nA Roma rinnov\u00f2 il centro cittadino con la costruzione di un immenso foro e di edifici in laterizio a esso contigui, destinati alla pubblica amministrazione, che si appoggiavano al taglio delle pendici del Quirinale e della sella montuosa tra esso e il Campidoglio. Lo straordinario complesso del foro Traianeo, inaugurato nel 113, risolse i problemi di congestione e sovraffollamento dell'area nel centro della citt\u00e0 antica attorno alla Via Sacra.\nLe dimensioni straordinarie dell'opera (anche questa supervisionata da Apollodoro di Damasco) erano tali da emulare in grandezza quella di tutti gli altri fori messi insieme. Oltre alla pubblica Basilica Ulpia, la piazza, i colonnati, gli uffici, le biblioteche, e il tempio del divo Traiano, eresse nel suo foro la Colonna Traiana come celebrazione delle sue conquiste militari nella campagna di Dacia, ancora oggi uno dei simboli dell'eternit\u00e0 di Roma. Alta 30 metri circa e larga 4, in origine colorata, all'interno una scala a chiocciola porta sulla cima. All'esterno si avvolge a spirale sulla colonna un fregio di 200 metri largo 1 con scolpite pi\u00f9 di figure in bassorilievo. La colonna era sormontata da una statua dell'imperatore (sostituita nel 1588 da una di san Pietro).\nNuovo acquedotto a Roma.\nA Traiano si deve la costruzione di un altro acquedotto che aumentava ulteriormente la portata dei rifornimenti idrici in Roma, che erano gi\u00e0 abbondantemente assicurati dagli acquedotti costruiti in precedenza e soprattutto da quello noto come Anio Novus (costruito sotto Claudio). I lavori iniziarono nel 109, la struttura avrebbe dovuto raccogliere le acque delle sorgenti sui monti Sabatini, presso il lago di Bracciano (lacus Sabatinus). La lunghezza complessiva era di circa 57\u00a0km e la portata giornaliera di circa 2.848 quinarie, pari a poco pi\u00f9 di 118.000\u00a0m\u00b3. Raggiungeva la citt\u00e0 con un percorso in gran parte sotterraneo lungo le vie Clodia e Trionfale e poi su arcate lungo la via Aurelia. Arrivava a Roma sul colle Gianicolo, sulla riva destra del fiume Tevere.\nAltre opere.\nL'estensione della rete idrica fu incentivata non solo a Roma, ma anche in Dalmazia, nella natia Spagna e in oriente, cio\u00e8 laddove i climi aridi richiedevano maggiori approvvigionamenti idrici.\nA Roma Traiano fece ampliare i canali sotterranei e i cunicoli della Cloaca Massima per il deflusso pi\u00f9 efficiente delle acque piovane e delle acque reflue che venivano scaricate nel Tevere. Quest'ultimo poi venne rinforzato con argini e canali lungo tutto il suo perimetro pi\u00f9 a rischio in modo da evitare straripamenti da parte del fiume della Citt\u00e0. Per lo svago e il piacere della plebe Traiano fece eseguire alcuni dei lavori che danno a Roma l'aspetto che grossomodo hanno tutti nell'immaginario comune della Citt\u00e0. Fece ricostruire e ampliare definitivamente il Circo Massimo del quale i primi tre anelli alla base della struttura furono eretti con calcestruzzo e rivestiti da mattoni e marmi, solo l'anello superiore rimase in legno; la struttura divenne sicura e antincendio, favorendo la costruzione di botteghe e negozi ai suoi lati. Sul colle Oppio fece erigere delle grandiose terme sui resti della Domus Aurea di Nerone; si accedeva da un grande propileo che immetteva direttamente alla \"natatio\", la piscina a cielo aperto. Sulla riva destra del Tevere dove sorge l'attuale Castel Sant'Angelo fece realizzare un'area per le naumachie (riproduzione di battaglie navali). Gli sforzi edilizi dell'imperatore non si concentrarono solo sulla Capitale, ma su tutto l'impero.\nAttu\u00f2 una serie di bonifiche nell'Agro Pontino nella regione delle Paludi Pontine; vennero cos\u00ec strappati numerosi terreni agli acquitrini.\nIn Egitto colleg\u00f2 il Nilo al Mar Rosso con un grande canale (fiume Traiano). Fond\u00f2 molte colonie per l'Impero. In Dacia (dopo averla sottomessa) favor\u00ec la colonizzazione e la fondazione di nuove colonie che romanizzarono rapidamente la provincia. La Colonia Ulpia Traiana sorse sulle ceneri della barbara Sarmizegetusa Regia. Fece costruire molti ponti, tra i pi\u00f9 famosi ricordiamo quello sul Tago nei pressi della citt\u00e0 spagnola di Alcantara e, il pi\u00f9 lungo, sul Danubio presso Drobeta, costruito in occasione della campagna di Dacia (1.135\u00a0m); costruito con il duplice intento di garantire una via di rifornimento per le legioni che avanzavano e di terrorizzare e scoraggiare i nemici di fronte a una simile dimostrazione di superiorit\u00e0 tecnologica, logistica e militare.\nPolitica religiosa.\nTraiano fu molto tollerante in materia religiosa, per\u00f2, come la maggior parte dei romani considerava alcuni culti come sovversivi, come per esempio il cristianesimo. Tuttavia egli cerc\u00f2 di limitare e di evitare eccessi di repressione. Delle persecuzioni all'epoca di Traiano ci restano alcuni documenti molto importanti. Il primo \u00e8 una lettera inviata all'imperatore da Plinio il Giovane quando quest'ultimo, intorno al 110, era legato nella provincia della Bitinia. Plinio descrive la linea seguita fino ad allora con i cristiani e le accuse loro rivolte, ma chiede ulteriori chiarimenti su come comportarsi con loro. Nella lettera si trova il giudizio negativo contro la religione cristiana largamente diffuso nella cerchia imperiale e intellettuale dell'epoca, e condiviso dallo stesso Plinio: \u201c\"nihil aliud quam superstitionem\"\u201d (\"null'altro che superstizione\").\nIl secondo documento \u00e8 il rescritto, cio\u00e8 la risposta ufficiale, in cui l'imperatore detta le modalit\u00e0 per trattare la questione cristiana che sarebbero rimaste valide per quasi 140 anni: nessuna ricerca attiva dei cristiani, ma, in caso di denuncia, essi dovevano essere condannati solo qualora avessero rifiutato di fare sacrifici agli d\u00e8i (solitamente gettando grani d'incenso davanti alla statua dell'imperatore, un gesto pi\u00f9 politico che religioso, o abiurando; Traiano invece prescrisse solo una semplice offerta alla statua di una divinit\u00e0); le denunce anonime andavano respinte.\nLa corrispondenza fornisce alcune interessanti notizie: a parte la condivisione dell'opinione comune, Plinio non sapeva quasi nulla sui Cristiani, e tantomeno sui loro presunti delitti, sulle pene da infliggere e sulle norme e procedure da applicare nei loro confronti; da ci\u00f2 si pu\u00f2 dedurre che all'epoca non esistevano leggi o decreti anticristiani, che anche gli imperatori non avevano mai preso ufficialmente posizione contro di loro e che nessun processo celebrato contro i cristiani aveva avuto cos\u00ec tanta rilevanza da potere costituire un precedente utile per un magistrato di Roma. La risposta di Traiano, d'altra parte, dalla quale traspare la difficolt\u00e0 a stabilire una regola, sembra pi\u00f9 attenta alla protezione degli innocenti che all'assoluzione dei colpevoli: colpire i rei, ma astenersi dal ricercarli, n\u00e9 procedere in base a denunce, soprattutto se anonime, e richiedere la semplice prova del sacrificio agli d\u00e8i.\nPolitica estera.\nPrimi anni: ispezioni lungo le frontiere settentrionali (98 - 99).\nNonostante la morte del suo predecessore Traiano rimase in Germania e non fece ritorno a Roma per almeno due anni. Una cos\u00ec lunga assenza del \"princeps\" da Roma apparve come insolita, tanto che molti pensavano fosse imminente una guerra contro i Germani. Traiano nomin\u00f2 a succedergli nella provincia della Germania Superiore, Lucio Giulio Urso Serviano e affid\u00f2 la Germania Inferiore a Lucio Licinio Sura, due uomini di fiducia che nel tempo diventarono due pilastri del nuovo principato.\nTraiano pass\u00f2 quindi il resto del 98 a ispezionare le frontiere imperiali settentrionali lungo il Reno e il Danubio. I primi anni di regno lo videro consolidare la pace lungo le frontiere settentrionali, a contatto principalmente con le popolazioni germaniche. Il territorio lungo i confini imperiali era tracciato con la costruzione di strade militari lungo la riva destra del Reno che permettessero lo sviluppo di queste province e l'ampliamento delle zone di difesa. Fu cos\u00ec completata una strada che conduceva da Magonza a Baden-Baden, fino a Offenburg sul Reno, e un'altra che collegava Magonza a Colonia e a Nimega.\nDurante l'inverno del 98/99 Traiano ispezion\u00f2 le province danubiane e prese misure per espandere e consolidare le difese di confine, proseguendo cos\u00ec la politica di Domiziano. Fu proprio in questo periodo che si deve la costruzione del \"limes\" tra il fiume Neckar e l'Odenwald. Questa sua ispezione permise a Traiano di garantirsi la fedelt\u00e0 delle truppe di frontiera e provinciali, poich\u00e9 il suo vero scopo era di prepararsi con cura alla guerra contro i Daci sebbene nessuna delle fonti antiche possa confermare ci\u00f2.\nLa conquista della Dacia (101-106).\nNonostante la grande attivit\u00e0 in campo edilizio e le numerose riforme politico-economiche Traiano \u00e8 maggiormente conosciuto per le sue imprese militari. La pace stipulata tra Domiziano e Decebalo nell'89 al termine della prima guerra dacica, con il pagamento di un sussidio e l'aiuto di ingegneri romani, rappresent\u00f2 una situazione umiliante e disonorevole per l'Impero romano. Il riconoscimento di un solo re tra i Daci, che aveva visto riunire sotto Decebalo tutte le trib\u00f9 dell'area carpatica, aveva creato una situazione strategico-militare assai precaria a nord dell'area medio-basso danubiana romana. Vi era infine una forte motivazione economica, in quanto il controllo delle miniere d'argento e d'oro della Dacia costituiva un obiettivo di primaria importanza. Traiano che aveva bisogno anche di una grande impresa militare che legittimasse la sua ascesa alla porpora imperiale e ne aumentasse il prestigio politico a Roma, decise di prepararsi alla guerra e alla conquista della Dacia.\nL'occupazione delle montagne della Dacia avrebbero portato alla disorganizzazione e quindi all'indebolimento di tutte le popolazioni del bacino dei Carpazi, consentendo cos\u00ec uno sviluppo pacifico delle province romane di confine della Mesia e della Tracia. I ricchi giacimenti di oro e vari minerali in Dacia erano forse un argomento ulteriore ai fini della conquista di questa regione. Ma questo aspetto non dovrebbe essere sopravvalutato: sembra che non fosse l'obbiettivo principale di Traiano. Egli infatti considerava per prima cosa di dovere punire prima di tutto Decebalo, il re dei Daci, il vero responsabile dei disastri delle campagne militari di Domiziano nell'85 e 86.\nPrima guerra (101-102).\nIl 25 marzo del 101 Traiano lasci\u00f2 Roma alla testa della guardia pretoriana, accompagnato dal prefetto del pretorio Tiberio Claudio Liviano oltre a un certo numero di \"comites\" tra i quali il suo fidato braccio destro, Lucio Licinio Sura, Quinto Sosio Senecione, Lusio Quieto, Gneo Pompeo Longino e il futuro imperatore, Publio Elio Adriano, e si diresse verso la provincia della Mesia Superiore. Per sostenere la spedizione, Traiano nomin\u00f2 dei nuovi governatori per le province limitrofe: Gaio Cilnio Proculo nella Mesia superiore, Manio Laberio Massimo nella Mesia inferiore e Lucio Giulio Urso Serviano in Pannonia. Egli riusc\u00ec quindi a riunire un'armata composta dalle legioni danubiane oltre a truppe ausiliarie e \"vexillationes\" di altre legioni provenienti da numerose province romane di tutto l'impero. In totale si trattava di una forza complessiva di 150.000 armati per Roma, 75/80.000 dei quali erano legionari e 70/75.000 ausiliari.\nDopo avere attraversato il Danubio l'esercito romano avanz\u00f2 in territorio dacico senza incontrare particolari resistenze. I Daci speravano di costringere i Romani ad abbandonare le loro linee di comunicazione e di approvvigionamento, isolandoli tra le montagne. Fu cos\u00ec che fino a \"Tapae\", unica battaglia di questa prima campagna, Decebalo aveva volutamente evitato qualsiasi scontro armato di rilievo. Fu in questa localit\u00e0 che l'esercito romano si scontr\u00f2 con l'armata dei Daci, nella omonima battaglia, peraltro rappresentata sui rilievi della colonna. Anche se questo scontro non fu risolutivo, sebbene sia stato favorevole ai Romani, permise ai Daci di ritirarsi nelle fortezze dei monti Or\u0103\u0219tie, bloccando cos\u00ec la strada per Sarmizegetusa Regia. L'arrivo dell'inverno segn\u00f2 poi la fine delle attivit\u00e0 militari. Traiano svern\u00f2 le sue truppe in territorio nemico e stabil\u00ec guarnigioni attorno a Sarmizegetusa, impedendone gli approvvigionamenti. Come ricompensa per i servizi prestati durante il primo anno di guerra, Lucio Licinio Sura e Lucio Giulio Urso Serviano tornarono a Roma per ottenere il consolato eponimo. Quinto Sosio Senecione rimpiazz\u00f2 invece Gaio Cilnio Proculo in Mesia superiore.\nNel corso dell'inverno del 101/102 Decebalo, circondato a ovest dalle legioni romane, decise di passare all'offensiva aprendo un nuovo fronte per dividere le forze romane e liberare Sarmizegetusa. Il re decise allora di attaccare la Mesia inferiore, sostenuto anche dai Sarmati Roxolani (mentre Traiano in questa prima campagna fu sostenuto dai, Sarmati Iazigi). I due eserciti, dace e sarmata, attraversarono il Danubio, riuscendo a ottenere un primo successo contro l'esercito romano che presidiava quel tratto di limes. Il comandante in capo, Manio Laberio Massimo, governatore della provincia, riusc\u00ec comunque a contenere la loro avanzata. Traiano affid\u00f2 le fortezze dacie dei monti Or\u0103\u0219tie a una guarnigione sufficiente a contenere le sortite nemiche, e pot\u00e9 intervenire rapidamente, grazie alle strade appena costruite e alla \"Classis Moesica.\" Le forze dace e rossolane furono fermate, forse una dopo l'altra, nel luogo dove lo stesso imperatore fonder\u00e0 la citt\u00e0 di \"Nicopolis ad Istrum\" in ricordo della vittoria conseguita, forse dopo avere assediato invano la fortezza legionaria di \"Novae\". I Daci furono quindi pesantemente battuti nella battaglia di Adamclisi, in Dobrugia.\nCon il mese di marzo del 102 Traiano riprese l'offensiva, avanzando verso il cuore del regno dacico, lungo pi\u00f9 fronti di marcia. La prima colonna attravers\u00f2 il Danubio nei pressi del \"limes\" Oescus-Novae e continu\u00f2 lungo la vallata del fiume \"Alutus\", fino a raggiungere il passo sufficientemente ampio e accessibile di Turnu Ro\u0219u. Le altre due colonne avanzarono lungo due percorsi paralleli, mentre il punto di congiungimento delle tre armate era situato a una ventina di chilometri a nord-ovest di Sarmizegetusa, in modo da attaccare la capitale dace alle spalle. Decebalo, indebolito in seguito alla sconfitta subita ad Adamclisi e destabilizzato dall'avanzata simultanea dell'esercito romano su tre fronti in un ampio movimento a tenaglia, vedendo le fortezze daciche cadere una a una, mentre il nemico si avvicinava alla capitale, decise di negoziare una prima volta la pace senza successo, tanto che la guerra riprese pi\u00f9 cruenta di prima. Alla fine per\u00f2 il re dace fu costretto ad arrendersi, per evitare il massacro della popolazione presente nella sua capitale. Traiano, dopo essersi accampato a pochi chilometri dalla capitale, Sarmizegetusa Regia, accett\u00f2 la resa. Le condizioni di pace imposte da Traiano segnarono la fine della prima guerra dacica. Nonostante i successi, fu chiaro che la vittoria romana non fu totale, a causa dell'indebolimento delle truppe imperiali che impedirono a Traiano di concludere in modo definitivo la guerra facendo della Dacia una provincia romana. Nonostante le condizioni di pace furono molto dure, Decebalo mantenne il suo potere e l'unit\u00e0 del suo regno, cos\u00ec come la maggior parte del suo territorio. Non sappiamo se l'obiettivo di Traiano fosse di cercare di trasformare il regno dacico in uno stato cliente o se stesse gi\u00e0 pensando a una seconda campagna decisiva. Poco dopo, alla fine del mese di dicembre del 102, Traiano part\u00ec per Roma, dove celebr\u00f2 il meritato trionfo e gli fu conferito il titolo vittorioso di \"Dacicus\".\nTra le due guerre.\nCome risultato di questo primo trattato i Romani fortificano le loro posizioni nei territori occupati. Un altro risultato importante fu la costruzione di un imponente ponte sul Danubio, lungo ben 1.135 metri, che metteva in comunicazione Kladovo (in Serbia) a Drobeta (in Romania), posto sotto la direzione di Apollodoro di Damasco, tra il 103 e il 105, un capolavoro dell'architettura antica. Esso facilitava anche il collegamento tra \"Sirmium\" nella Pannonia inferiore alla nuova regione appena annessa del Banato. Traiano lo utilizz\u00f2 anche per proteggere il medio Danubio da possibili alleanze dei Daci con Marcomanni, Quadi e Iazigi.\nI preparativi per la guerra dei Romani non passarono inosservati ai Daci, tanto che Decebalo decise di ricostruire le antiche fortezze distrutte e le fortificazioni intorno alla capitale, di costituire un nuovo esercito, cercando anche nuove alleanze militari.\nSeconda guerra (105-106).\nNel 105 i Romani subirono un nuovo attacco da parte dei Daci, tanto che Decebalo riusc\u00ec a riprendere il controllo del Banato, che era stato occupato dei Romani, per poi attaccare le Mesia. Il fatto che Decebalo non avesse voluto rispettare alcuna condizione di pace, rese legittima da parte di Traiano la ripresa delle ostilit\u00e0. Il senato romano dichiar\u00f2, quindi, guerra per la seconda volta al regno dei Daci.\nTraiano part\u00ec per la Dacia il 4 giugno del 105. Questa volta riun\u00ec un esercito ancora pi\u00f9 grande di quello della prima guerra, composta da quattordici legioni e numerose unit\u00e0 ausiliarie, incluse due nuove legioni: la \"II Traiana Fortis\" e la \"XXX Ulpia Victrix\". Si trattava di una forza militare complessiva di 175-200.000 soldati schierati dall'Impero, met\u00e0 dei quali erano legionari e met\u00e0 ausiliari. Si trattava della met\u00e0 dell'intera forza imperiale. Lucio Licinio Sura accompagn\u00f2 l'imperatore come consigliere, cos\u00ec come Lusio Quieto e i suoi cavalieri mauri, oltre ad altri abili generali come Quinto Sosio Senecione e Gaio Giulio Quadrato Basso.\nL'imperatore, una volta giunto sulla riva del Danubio, si trov\u00f2 a dovere affrontare una situazione difficile. Le incursioni dei Daci avevano devastato la provincia della Mesia inferiore. Secondo i rilievi della Colonna di Traiano Decebalo era riuscito persino a impossessarsi di numerosi forti ausiliari. Molti forti romani in Valacchia erano stati infatti occupati o assediati dai Daci, proprio come quelli costruiti lungo il Danubio. Il lavoro di riconquista da parte di Roma dur\u00f2 almeno per tutta l'estate del 105, tanto da costringere Traiano a rinviare l'invasione della Dacia all'anno successivo. L'imperatore decise, quindi, di rinforzare il contingente di truppe del governatore della Bassa Mesia, Lucio Fabio Giusto, dopo avere respinto le forze dei Daci.\nPer l'anno 106 Traiano riun\u00ec la sua armata e pass\u00f2 il Danubio attraverso il grande ponte di Drobeta. Gli alleati di Decebalo, i Buri, i Roxolani e i Bastarni, all'annuncio dei preparativi bellici da parte di Traiano, abbandonarono il re dace, il quale a sua volta fu attaccato dai Romani su pi\u00f9 fronti. Egli oppose per\u00f2 una resistenza disperata e feroce che port\u00f2 a numerose vittime. Decebalo, rifiutandosi di arrendersi, fu costretto ad abbandonare Sarmizegetusa. Alla fine, dopo un lungo e sanguinoso assedio, la capitale dei Daci fu conquistata dagli eserciti romani che si erano riuniti sotto le sue mura alla fine di quell'estate. Tutte le fortezze dacie dei monti Or\u0103\u0219tie caddero una dopo l'altra. Traiano questa volta prefer\u00ec non concedere condizioni di pace simili alla volta precedente. Era necessaria una sottomissione totale della Dacia. Andavano pertanto costruite strade e forti permanenti per isolare il nemico senza concedergli alcun vantaggio. Decebalo allora si decise a cercare un rifugio verso nord, sulle montagne dei Carpazi, ma, una volta circondato, si suicid\u00f2. Fu la fine della guerra. Per diversi mesi l'esercito romano rimase ancora impegnato in atti di repressione che cercarono di calmare le rivolte della popolazione locale, mentre la monetazione di quest'anno celebr\u00f2 la \"Dacia capta\".\nAnnessione della Dacia.\nIl cuore del regno di Dacia, Oltenia e Banato, venne trasformato nella nuova provincia romana della Dacia, che ebbe come confini l'arco dei Carpazi, la Transilvania e i massicci occidentali. Il regno di Dacia non scomparve completamente, alcune regioni rimasero libere. La citt\u00e0 di nuova fondazione di \"Colonia Ulpia Traiana Augusta Sarmizegetusa Dacica\" divenne la capitale della nuova provincia. Venne quindi collegata con veloci vie di comunicazione a \"Apulum\" e \"Porolissum\", dove furono collocate importanti guarnigioni romane. Una grande parte delle pianure della Valacchia e della Moldavia furono annesse alla provincia di Mesia inferiore, che venne ampliata. La creazione della provincia di Dacia nel 106 fu molto probabilmente accompagnata dalla riorganizzazione militare dell'intero corso del Danubio. Fu in questa circostanza che la vicina provincia di Pannonia fu divisa in due: da un lato la Pannonia superiore e dall'altro la Pannonia inferiore.\nRecentemente le scoperte archeologiche hanno messo in dubbio il mito dello sterminio, della deportazione o dell'esilio dei Daci da parte dei Romani. Tuttavia, non possiamo negare i significativi sconvolgimenti demografici che ebbero luogo. Anche se gran parte della popolazione e dell'aristocrazia dacica alla fine abbandon\u00f2 Decebalo, quest'ultima venne comunque eliminata. Le popolazioni delle citt\u00e0 daciche nel cuore del regno, dalla regione montuosa, difficile da controllare, furono trasferite verso le regioni pianeggianti. Le citt\u00e0 furono distrutte e i Romani fondarono invece molti piccoli insediamenti in cui trasferirono numerosi coloni delle province limitrofe. Allo stesso modo tutte le residenze reali furono distrutte. Il fenomeno pi\u00f9 impressionante fu la quasi completa scomparsa della vecchia religione dei Daci. Secondo Critone, il medico di Traiano, furono fatti prigionieri di guerra e condotti a Roma per partecipare agli spettacoli dati durante la celebrazione del trionfo di Traiano, anche se questa cifra sembra sia esagerata e gonfiata di dieci volte. Una grande proporzione di uomini che erano ancora idonei al lavoro e che non erano stati fatti prigionieri, furono arruolati nell'esercito romano, una procedura che consent\u00ec di ridurre il rischio di rivolte e di aumentare il numero degli effettivi.\nL'annessione del regno dacico potrebbe essere sembrata precipitosa e contraria alle abitudini romane che tradizionalmente la precedevano con l'istituzione prima di un regno cliente e poi di una provincia. Potrebbe essere stato quindi necessario stabilizzare il confine a nord del medio-basso corso del Danubio il pi\u00f9 rapidamente possibile, di fronte alla minaccia barbarica. O forse pi\u00f9 semplicemente Traiano volle prendere rapidamente il controllo delle ricche miniere d'oro e d'argento che questo territorio aveva in dote, oltre all'immenso tesoro che il regno aveva accumulato nei secoli precedenti. Questa nuova provincia port\u00f2 all'imperatore importanti risorse che si esaurirono rapidamente sia nella preparazione delle future campagne partiche degli anni 114-117 ma soprattutto nelle grandiose costruzioni che celebrarono la vittoria del \"princeps\" come il Foro di Traiano a Roma sotto la direzione di Apollodoro di Damasco, l'arco di trionfo a Benevento, quello di Ancona, o il \"Tropaeum Traiani\" eretto ad Adamclisi nel 109. Su tutti questi monumenti appare infatti la scritta \"ex manubiis\" che letteralmente significava che erano stati finanziati \"grazie al bottino di guerra\" dei Daci. All'interno poi del grande foro di Traiano fu eretta la famosa colonna, sulla quale si trova un fregio lungo 200 metri e che racconta le imprese militari dell'esercito romano durante la conquista della Dacia da parte del loro imperatore e dei suoi generali. La Dacia fu una delle ultime province annesse all'Impero romano e fu una delle prime a essere abbandonata, abbandono che inizi\u00f2 gi\u00e0 nel 256, dopo soli 150 anni dalla costituzione, e si concluse nel 271. Nonostante fosse stata una delle ultime terre conquistate dall'Impero romano ebbe un processo di \"romanizzazione\" pi\u00f9 veloce rispetto alle altre, sia nei costumi che nella lingua. Infatti questa provincia assunse il nome di Romania e l'idioma ancora oggi parlato, il rumeno, \u00e8 una lingua neolatina.\nSecondo le fonti antiche sembra che la conquista della Dacia abbia effettivamente portato nelle casse statali romane un bottino di guerra impressionante, con circa prigionieri, 165 tonnellate d'oro e 331 d'argento. Sembra che questo bottino sia stato quantificato in milioni di sesterzi e abbia condotto a un grandioso trionfo con spettacoli gladiatorii che videro scontrarsi combattenti in ben cinquemila duelli, oltre a numerose corse dei carri nel Circo massimo.\nTraiano ricompens\u00f2 i suoi pi\u00f9 fedeli collaboratori militari che ebbero un ruolo da protagonista nelle guerre daciche come Lucio Licinio Sura, a cui \u00e8 concesso l'onore straordinario di un terzo consolato nel 107, oppure Quinto Sosio Senecione che ottenne il suo secondo consolato eponimo nel 107, e al quale furono concesse le decorazioni militari (\"dona militaria\"). Ricevette inoltre le insegne trionfali e fu onorato in vita con una statua in bronzo posta nel Foro di Augusto. Gaio Giulio Quadrato Basso fu anch'egli premiato con gli \"ornamenta triumphalia\", come pure Lusio Quieto che ottenne la pretura e gli fu permesso di accedere al Senato, grazie alle sue azioni militari determinanti della cavalleria ausiliaria maura.\nSpostamento del baricentro strategico militare dal Reno al Danubio.\nLa conquista della Dacia alter\u00f2 profondamente gli equilibri strategici dell'Impero romano, la pi\u00f9 alta concentrazione di legioni pass\u00f2 da questo momento dal limes renano a quello danubiano, a nord del quale era stata costituita la nuova provincia della Dacia. In effetti rimasero nelle due province germaniche solo quattro legioni contro le otto del I secolo, mentre quelle danubiane ne poterono contare undici, cos\u00ec ripartite: tre nella Pannonia superiore, una nella Pannonia inferiore, due ciascuna nelle province delle Mesie e tre in Dacia.\nAnnessione dell'Arabia Petrea e carteggio con Plinio il Giovane.\nNello stesso periodo il regno dei Nabatei (Arabia nord occidentale) fin\u00ec con la morte del suo ultimo re, Rabbel II Soter. Quando nel 101 il re Agrippa II mor\u00ec senza successori diretti lasci\u00f2 in eredit\u00e0 il suo regno a Traiano, cos\u00ec, mentre la Dacia veniva conquistata, l'impero acquisiva quella che sarebbe divenuta la provincia di Arabia (per la geografia odierna si tratta della parte meridionale della Giordania e di una piccola parte dell'Arabia Saudita). Il piccolo regno fu inglobato nella provincia romana di Giudea. Intorno al 106 Traiano decise di consolidare il possesso di quella piccola striscia di terra tramite l'annessione del Regno dei Nabatei. In questo modo si assicur\u00f2 un collegamento continuo dall'Egitto alle province asiatiche. Tutto il Mediterraneo era da quel momento in mano ai Romani, i quali lo considerarono a ragion veduta \"un lago privato\", conferendogli il titolo di \"mare Nostrum\".\nGiudea e Arabia Nabatea sarebbero state due eccellenti piattaforme di partenza per le future campagne orientali di Traiano. Per i successivi otto anni, Traiano non si occup\u00f2 di imprese militari cogliendo per\u00f2 ugualmente molti successi. Durante questo periodo ebbe una corrispondenza con Plinio \"il giovane\", dal 111 al 113 governatore della Bitinia, su varie tematiche politico-amministrative (si trattava, tecnicamente, di un rescritto); spicca il citato carteggio relativo al trattamento da riservare ai cristiani, nel quale l'Imperatore suggeriva di non praticare un'indiscriminata repressione, ma di punirli solo in presenza di prove certe dell'adesione a questa religione o qualora essi non abiurassero. Costru\u00ec molti nuovi edifici, monumenti e strade in Italia e nella nativa Spagna, compreso lo stupendo Foro di Traiano i cui resti sono ancora oggi visibili a Roma.\nLe campagne orientali (114-117).\nNel 113 Traiano decise di procedere all'invasione del regno dei Parti. Il motivo, che l'imperatore addusse per giustificare la sua ultima campagna, fu la necessit\u00e0 di porre rimedio alla provocazione rappresentata dalla decisione dei Parti di porre un re sul trono di Armenia, senza chiedere il consenso dei Romani. L'Armenia era lo stato cuscinetto tra Roma e i Parti. Un regno su cui fin dal tempo di Nerone, mezzo secolo prima, l'Impero romano tentava di stabilire la sua egemonia nel suo confronto politico e militare con i Parti. Traiano per prima cosa marci\u00f2 sull'Armenia, depose il re, e procedette a inglobare i territori del regno all'Impero romano.\nPoi si diresse a sud contro la Partia stessa, conquistando le citt\u00e0 di Babilonia, Seleucia e infine la capitale Ctesifonte nel 116. Continu\u00f2 poi verso sud fino al Golfo Persico, dove dichiar\u00f2 la Mesopotamia nuova provincia dell'impero, lamentandosi di essere troppo vecchio per seguire le orme di Alessandro Magno. Non solo tutta la Mesopotamia era occupata ma le avanguardie dell'armata romana, comandate da Lusio Quieto si protendevano verso le prime catene montuose della Persia. Ma la conquista non era ancora ben salda, la vastit\u00e0 dei territori occupati e la presenza di sacche di resistenza e la tattica della guerriglia con arcieri a cavallo, usata dai Parti, la mettevano in pericolo.\nNel 116 Traiano, conscio delle difficolt\u00e0, pens\u00f2 di dovere adottare le armi della politica, facendo salire sul trono dell'impero partico un re suo vassallo: il giovane Partamaspate. Fu allora che la fortuna in guerra e la salute tradirono Traiano. La citt\u00e0 fortificata di Hatra, sul Tigri, resistette all'assedio imperiale, provocando numerosi morti nelle file degli assedianti romani. Inoltre in Egitto, Cipro, Mesopotamia, Giudea e in Siria scoppiarono sanguinose rivolte ebraiche. Traiano fu costretto a spostare le sue armate verso ovest, attestando le truppe non pi\u00f9 lungo l'Eufrate, ma a ridosso del Tigri, proprio per reprimere le ribellioni. Probabilmente vedeva tutto questo come una semplice battuta di arresto, ma il destino gli avrebbe precluso la possibilit\u00e0 di condurre nuovamente l'esercito romano verso oriente.\nLa morte e la successione.\nPi\u00f9 tardi, nel 116, mentre era in Cilicia preparando un'altra guerra contro la Partia, Traiano, che spesso cavalcava sotto la pioggia esponendosi agli stessi disagi dei soldati, si ammal\u00f2. La sua salute declin\u00f2 durante la primavera, forse a causa di un colpo apoplettico o di una malattia infettiva contratta in Mesopotamia, e l'estate del 117, finch\u00e9 l'8 agosto mor\u00ec a Selinunte, in Cilicia (odierna Gazipa\u015fa, in Turchia), per un edema polmonare o un infarto cardiaco causatogli dalla sua malattia. Non \u00e8 certo che abbia effettivamente nominato Adriano suo successore, ottimo governante ma di cui conosceva le differenze caratteriali rispetto a s\u00e9. La moglie Plotina deve comunque avere certamente contribuito in qualche modo alla sua elezione a imperatore, se Traiano lo ha effettivamente adottato in punto di morte.\nAdriano, all'inizio del suo regno, rinunci\u00f2 in Mesopotamia al dominio sui Parti, concedendo molta pi\u00f9 autonomia al re vassallo, e in breve tempo questo permise che i parti riconquistassero pienamente il regno. Tuttavia furono conservati tutti gli altri territori conquistati da Traiano, compresa la Dacia, completamente romanizzata in pochi anni. Traiano venne cremato e le ceneri dell'Optimus, che stava apprestandosi a tornare a Roma per il trionfo, dopo avere lasciato il comando ad Adriano stesso, vennero raccolte in un'urna d'oro; dopo il trionfo postumo, con la sua effigie portata sul carro del vincitore dall'Augusta, l'urna venne posta dentro la base della Colonna Traiana, derogando all'antica legge che impediva le sepolture all'interno del perimetro cittadino. Essa venne in seguito trafugata, durante le invasioni barbariche, dai Visigoti nel sacco di Roma (410), e se ne persero le tracce, essendo stata presumibilmente fusa e le ceneri perdute, mentre la colonna, restaurata, tuttora si erge nel centro di Roma.\nIl mito dell'Optimus Princeps.\nUn esempio di cosa abbia significato Traiano nell'eredit\u00e0 storica culturale dell'Impero romano e per buona parte di quella dell'Impero bizantino, \u00e8 il saluto augurale che ogni nuovo Imperatore dopo di lui riceveva dal Senato: \nLodato in vita per il suo governo fu l\u2019unico imperatore mai contestato; venne ricordato dai posteri per la sua clementia e il senso della giustizia. Fu da tutti apprezzato: dal senato, con cui collabor\u00f2; dalla plebe romana, a cui distribu\u00ec generosamente denaro e generi alimentari, offr\u00ec grandi spettacoli e abbell\u00ec la citt\u00e0 di magnifici monumenti; dai provinciali, che si sentivano a lui pi\u00f9 vicini anche per le sue origini ispaniche; dai legionari, che conoscevano il suo valore militare e con i quali aveva condiviso i rischi della guerra \u00ab\"sopportando fame, sete, polvere e sudore insieme a loro\"\u00bb e infine dagli intellettuali, che aderivano alla sua cultura stoica.\nNel Medioevo.\nNel Medioevo, il senso della giustizia fu l'aspetto di Traiano che pi\u00f9 colp\u00ec l'immaginario e si trasmise per lungo tempo dando origine ad aneddoti, leggende e opere d'arte. In particolare, si diffuse la leggenda secondo la quale papa Gregorio I, colpito dai buoni sentimenti di giustizia dell'Imperatore, avrebbe ottenuto da Dio la di lui resurrezione per il tempo necessario ad impartirgli il battesimo e la remissione conseguente dei peccati e annoverarlo cos\u00ec nel numero dei beati. Lo stesso Dante riporta questa leggenda nella \"Divina Commedia\", ponendo Traiano in Paradiso, nel Cielo di Giove, e precisamente fra i sei spiriti giusti che formano l'occhio della mistica aquila.\nNell'Et\u00e0 Moderna.\nAnche in Et\u00e0 Moderna Traiano fu considerato il simbolo di sovrano ideale; lo storico illuminista Edward Gibbon, nella sua nota opera \"Storia della decadenza e della caduta dell'Impero romano\" (1776) sostiene che nel II secolo si susseguono cinque buoni imperatori tra i quali primeggia il governo di Traiano.\nNell'Et\u00e0 Contemporanea.\nIl mito di Traiano non si affievolisce nell'Et\u00e0 Contemporanea, anzi lo si considera un unicum tra gli imperatori romani: il suo regno segna l'apogeo dell'estensione del territorio imperiale e l'et\u00e0 traianea \u00e8 ritenuta la pi\u00f9 felice della storia romana.\nDurante le lotte risorgimentali, la Romania si riconosce erede della provincia romana della Dacia, conquistata dall'ottimo imperatore, come \u00e8 ricordato anche nell'inno nazionale (\"Risvegliati, Romeno!\").\nIn epoca pi\u00f9 vicina a noi, il regime Fascista elabor\u00f2 un culto della romanit\u00e0, a cui si rifaceva nei simboli e nei valori, e in tale contesto la figura di Traiano appare di rilevante importanza, sia perch\u00e9 sotto il suo impero Roma giunse alla sua massima estensione, sia perch\u00e9 esempio di oculata amministrazione. Per ricordarne l'intensa attivit\u00e0 nel campo delle opere pubbliche, nelle citt\u00e0 italiane che sotto l'impero di Traiano videro realizzarsi poderose infrastrutture, vennero poste statue di Traiano, scegliendo come modello la statua di Traiano da Minturno: a Roma davanti ai Mercati traianei, lungo l'attuale via dei Fori Imperiali, a Benevento nei pressi dell'inizio della variante traianea alla via Appia e ad Ancona lungo le banchine del porto, ampliato dall'imperatore.\nDescrizione fisica e caratteriale.\nTraiano era vigoroso e alto; i suoi capelli erano neri, ma ingrigirono presto. Durante il principato erano quasi completamente bianchi gi\u00e0 all'et\u00e0 di 50 anni circa. Lo storico romano Cassio Dione Cocceiano ci ha tramandato la notizia che Traiano fosse aduso a intrattenere rapporti sessuali sia con donne che con ragazzi e amasse molto il vino, trovandosi non di rado in stato di ubriachezza. Queste caratteristiche per\u00f2, come accaduto con Cesare, se vere, non vennero usate contro l'immagine del principe, come era stato con i detestati Nerone e Domiziano, additati a simbolo di decadenza morale.\nD'altra parte fu uno degli imperatori pi\u00f9 seri e corretti, caratteristiche che ne facevano un ottimo \"princeps\", che sapeva gestire al meglio gli affari dell'Impero. Non fu mai corrotto dal potere e non us\u00f2 mai il suo titolo e il suo potere per scavalcare la legge, anzi riconobbe sempre il primato di quest'ultima anche sopra la sua carica. Elimin\u00f2 tutti quei rituali decadenti tipici di un monarca orientale come l'abbraccio del piede, il baciamano, il palanchino ondeggiante con i battistrada. Seppe farsi amare da tutti, in particolare dalle due parti sociali pi\u00f9 importanti: il Senato e l'esercito, ma anche dal popolo, cose rare da trovare insieme nella biografia di un imperatore romano. Era un conservatore, convinto che il progresso derivasse pi\u00f9 da un'oculata amministrazione che da imponenti riforme. Bench\u00e9 non avesse la cultura di Adriano e Marco Aurelio era intelligente nella vita quotidiana, in guerra e in politica, grande comunicatore, amato dai soldati per la sua affabilit\u00e0, difficile all'ira e incline alla clemenza."}
{"id": "1523516", "revid": "37401", "url": "https://it.wikipedia.org/wiki?curid=1523516", "title": "Anno mille", "text": ""}
{"id": "1523519", "revid": "1632387", "url": "https://it.wikipedia.org/wiki?curid=1523519", "title": "Mabool", "text": "Mabool \u00e8 il terzo album degli israeliani Orphaned Land pubblicato nel 2004. Mescola sonorit\u00e0 tipicamente mediorientali a un suond Death Metal a tratti aggressivo e a tratti notevolmente melodico. Un cd che affonda le sue radici nella cultura e nella tradizione di israele e dintorni, molto ispirato ed evocativo.\nIl concept alla base dell'album \u00e8 la storia dei tre figli del Settimo (Dio, nella numerologia classica). Ciascuno dei tre angeli figli ricevette un potere e un simbolo: La Stella di Davide e la magia, la Mezzaluna e la forza, la Croce e la saggezza.\nDio proib\u00ec ai suoi tre figli di riunirsi, per timore della loro potenza. Gli angeli ignorarono l'ordine e si fusero in un unico angelo, che Dio separ\u00f2 nuovamente. Esiliati sulla Terra, i tre furono condannati a combattere tra loro, fin quando non avessero provato di aver compreso i loro errori. Gli angeli a un certo punto provarono ad avvertire l'umanit\u00e0 dell'imminente Diluvio Universale, ma non riuscirono a salvarla tutta.\nTracce.\nTracce di The Calm Before the Flood (edizione limitata):\nMusicisti.\nGuest e musicisti in studio.\nCoro orientale\nMoran Ensemble\nProduzione e altro.\nConcept album e testi"}
{"id": "1523521", "revid": "1305772", "url": "https://it.wikipedia.org/wiki?curid=1523521", "title": "Marvel Super Heroes vs. Street Fighter", "text": "Marvel Super Heroes vs. Street Figther (abbreviato MSHvSF o MSHSF) \u00e8 un videogioco picchiaduro ad incontri 2D sviluppato e distribuito da Capcom, che presenta, nel ruolo di combattenti, personaggi di \"Street Fighter\" e dell'Universo Marvel.\nQuesto gioco presenta la modalit\u00e0 \"tag\" che permette di cambiare il personaggio giocante con l'altro in attesa durante il combattimento, concedendo un po' di recupero al primo.\nNuove caratteristiche.\nSono state apportate molte modifiche sia nella grafica sprite dei personaggi che nelle meccaniche di gioco:\n\u00c8 inoltre possibile scegliere due modalit\u00e0 di gioco differenti: \nPersonaggi.\nCome gi\u00e0 detto, il gioco presenta personaggi di due serie distinte, che qui vanno a incontrarsi e scontrarsi in duelli all'ultimo sangue.\nPersonaggi di \"Street Fighter\".\nAkuma \u00e8 il nemico principale di Ken e Ryu, assassino del loro maestro Gouken; il suo obiettivo principale \u00e8 raggiungere la perfezione nel combattimento.\nCyber Akuma \u00e8 il boss finale del gioco; \u00e8 Akuma che, rapito da Apocalisse, ha subito numerosi interventi chirurgici ed installazioni di componenti meccaniche che l'hanno reso molto pi\u00f9 potente. Tale apparizione \u00e8 esclusiva del singolo MSHvsSF.\nAgente dell'Interpol, amica intima di Ryu e Ken, \u00e8 sempre alla ricerca del capo criminale della Shadoloo, M.Bison, perch\u00e9 assassin\u00f2 suo padre quando lei era poco meno che diciottenne; giovane e bella, il suo aspetto non tragga in inganno: \u00e8 forte quanto un uomo.\nLa caricatura di \"Bobbito Garc\u00eda\", personaggio di \"The King of Fighters\", \u00e8 stato potenziato leggermente e le sue mosse sono tutte delle caricature ricche di humor.\nStregone proveniente dall'India, \u00e8 in grado di allungare a dismisura il suo corpo grazie al controllo del Chakra e ad uno speciale allenamento. Combatte per riportare la pace e cancellare il male dalla terra.\nAmico di Ryu, Ken abita felicemente in America assieme alla sua fidanzata Eliza, ma quando M. Bison lo va a cercare per renderlo suo sottoposto col lavaggio del cervello, torna a combattere.\nCapo della Shadoloo, Bison \u00e8 avido di potere e desidera far del mondo il suo regno: sleale, malvagio e senza piet\u00e0, il leader di Shadowlaw in questo capitolo combatte per testare le sue abilit\u00e0 e per mettere in prova Shadow, un Cyborg di sua costruzione.\nRyu viaggia per il mondo per apprendere al meglio nuove tecniche e per testare le sue abilit\u00e0 contro avversari sempre pi\u00f9 forti; \u00e8 fortemente legato da un'amicizia profonda con Ken Masters ed \u00e8 continuamente perseguitato da M. Bison, che lo vuole come futuro corpo per contenere la sua anima.\nPimpante ed allegra ragazzina di 16 anni; Sakura sogna di diventare una campionessa nell'arte dell'Hado, ma \u00e8 ancora agli inizi e, grazie ad un abile gioco di persuasione, si far\u00e0 aiutare da Ryu che sar\u00e0 il suo Sensei (maestro).\nZangief \u00e8 un campione di wrestling russo, che approfitta del suo corpo massiccio per rendere onore alla nazione. In realt\u00e0 \u00e8 un agente segreto inviato dal governo russo per scoprire quali sono i piani di M. Bison.\nPersonaggi Marvel.\nMutante nato nell'antico Egitto (3000 a.C.), grazie ai suoi poteri \u00e8 potuto rimanere in vita per tantissimi anni, ma nel 1800 a.C. circa, si ibern\u00f2 perch\u00e9 fu infettato da un virus per colpa di un suo nemico; durante l'ibernazione il suo corpo muta rendendolo gigantesco. Mid-boss.\n\u00c8 un demone dell'inferno, precisamente il figlio di Mefisto, il re degli inferi.\nCapitan America \u00e8 un eroe americano ideato dalla Marvel e completamente devoto al bene. Prima di diventare un eroe, era Steve Rogers, un aspirante soldato dell'esercito americano, rifiutato dall'esercito perch\u00e9 troppo magro. Si offr\u00ec come cavia per un esperimento rivoluzionario, votato a creare il soldato perfetto. In seguito al successo dell'esperimento e alla morte dello scienziato che aveva ideato la formula del siero del supersoldato, Steve entr\u00f2 nell'esercito con il nome di Capitan America. Non ha superpoteri naturali, ma il siero gli ha garantito forza, velocit\u00e0 e longevit\u00e0 sovrumane. Il suo famosissimo scudo pu\u00f2 essere lanciato come un boomerang.\n\u00c8 il leader sul campo degli X-Men. Pu\u00f2 sparare un potente raggio dagli occhi ed \u00e8 un grande stratega.\nPadre di Blackheart e re degli inferi.\nUn supersoldato russo nemico degli X-Men, specialmente di Wolverine. Il suo vero nome \u00e8 Arkady Rossovich.\nHulk, alias Bruce Banner, era un semplice scienziato, finch\u00e9 l'esplosione di una bomba sperimentale modific\u00f2 la sua struttura genetica. Ogni qual volta si arrabbia, si tramuta in un potente gigante verde, i cui movimenti sono guidati dalla furia.\nUna grossa piovra demoniaca. La parte centrale del suo corpo \u00e8 un unico grande occhio, circondato dai tentacoli.\nAlter ego di Peter Parker, giornalista. Divenne un supereroe dopo essere stato morso da un ragno radioattivo.\nMutante canadese, potenzialmente immortale. Il suo fattore di guarigione gli permette di guarire istantaneamente le sue ferite e il suo scheletro \u00e8 stato riempito di adamantio, una lega metallica indistruttibile. Possiede tre lunghi artigli retrattili su ciascun braccio, che gli escono dal dorso della mano quando stringe i pugni.\nPersonaggi bonus.\nNella versione europea per PlayStation, dopo aver completato la modalit\u00e0 \"Heroes Battle\", questi personaggi sono selezionabili posizionandosi su determinati personaggi e premendo il tasto \"Select\" nel momento della conferma.\nPersonaggio Bonus esclusivo di questo gioco; \u00e8 la versione \"corazzata\" di Spider-Man.\nPersonaggio segreto disponibile solo nella versione giapponese del gioco: Norimaro \u00e8 la caricatura del classico Otaku, persona maniacalmente desiderosa di Manga ed Anime.\nCome per Armored Spiderman, anche Dark Sakura \u00e8 un personaggio segreto ed \u00e8 la versione malvagia di Sakura, l'amica/discepola di Ryu.\nPersonaggio bonus, altri non \u00e8 che la versione malvagia e robotica di Charlie Nash.\nPersonaggio bonus, emulo (e a volte sostituto) di Capitan America.\nPersonaggio segreto, \u00e8 la versione robotica del wrestler russo Zangief: \u00e8 pi\u00f9 forte ma molto pi\u00f9 lento, non si pu\u00f2 parare ma subisce molti meno danni e inoltre non pu\u00f2 essere fermato da nessun attacco."}
{"id": "1523523", "revid": "1543377", "url": "https://it.wikipedia.org/wiki?curid=1523523", "title": "Degenerazione walleriana", "text": "La degenerazione walleriana (o degenerazione secondaria) \u00e8 il fenomeno caratterizzato dalla degenerazione e dal riassorbimento del segmento distale di un nervo allorch\u00e9 sia stato sezionato in tutto il suo spessore o anche altrimenti danneggiato per esempio in seguito ad un'infezione virale. Eponimo che deriva dal nome del fisiologo Augustus Volney Waller.\nStoria.\nFenomeno messo in evidenza nel 1851 da Waller su preparati di lingua di rana: la sezione dei nervi glossofaringeo e ipoglosso comportava la degenerazione del solo segmento distale, mentre la porzione di fibra nervosa a monte del taglio sopravviveva. Waller, rifacendosi alla \"teoria cellulare\" enunciata nel 1839 da Theodor Schwann, secondo la quale le strutture degli esseri viventi sono composte da unit\u00e0 individuali (\"cellule\"), ipotizz\u00f2 che il segmento che degenerava fosse quella porzione di assone che era stata separata dal pirenoforo neuronale per mezzo della sezione, mentre sopravviveva quella parte che era rimasta unita al pirenoforo.\nEvoluzione della lesione.\nAllorch\u00e9 un nervo \u00e8 sezionato, la continuit\u00e0 dell'assone va perduta. Come in tutte le cellule, la parte di citoplasma che risulta separata dal nucleo degenera gradatamente. \nRigenerazione.\nI processi di rigenerazione cominciano a poter essere osservati all'incirca verso il quinto giorno. I cambiamenti morfologici nel citoplasma del neurone (a monte della sezione) sono descritti come \"cromatolisi retrograda\". La sostanza tigroide sbiadisce (cio\u00e8, diventa meno colorabile) e poi scompare completamente. Si osservano inoltre rigonfiamento del pirenoforo e aumento temporaneo del volume nucleare con migrazione del nucleo verso la periferia del citoplasma. La perdita della sostanza di Nissl \u00e8 dovuta alla dispersione di poliribosomi dai pacchetti di cisterne del reticolo endoplasmatico granulare per una maggiore sintesi di RNA che inizia nel nucleolo e si attua poi nel citoplasma. Questo processo, che inizia entro 6-8 ore dalla sezione del nervo, raggiunge il massimo al terzo giorno circa. Pi\u00f9 tardi, la velocit\u00e0 di sintesi dell'RNA diminuisce e a questo punto la sintesi proteica \u00e8 notevolmente aumentata per la produzione di nuovo assoplasma richiesto dalla rigenerazione.\nLe cellule satelliti attorno ai pirenofori, ossia le cellule della glia, soprattutto la microglia, cominciano a dividersi entro tre giorni dalla sezione del nervo.\nUna volta ristabilito il collegamento fra l'assone ed il suo territorio di innervazione alla periferia, i cambiamenti della cromatolisi centrale regrediscono e scompaiono."}
{"id": "1523524", "revid": "93556", "url": "https://it.wikipedia.org/wiki?curid=1523524", "title": "Ellissoide astroidale", "text": "L'ellissoide astroidale \u00e8 una figura geometrica definita dalla seguente equazione parametrica:\ncon formula_4.\nInvece, l'equazione cartesiana \u00e8:\nNell'imagine seguente sono rappresentati tre ellissoidi astroidali. Notiamo che il caso in cui a=b=c corrisponde al caso dell'ottaedro iperbolico. \nCurvatura.\nLa curvatura gaussiana dell'ellissoide astroidale \u00e8:\nformula_6\nLa curvatura media, invece \u00e8:\nformula_7"}
{"id": "1523525", "revid": "146644", "url": "https://it.wikipedia.org/wiki?curid=1523525", "title": "Lingua glaciale", "text": ""}
{"id": "1523530", "revid": "1345932", "url": "https://it.wikipedia.org/wiki?curid=1523530", "title": "Ghiacciaio David", "text": "Il ghiacciaio David \u00e8 un ghiacciaio lungo circa 110\u00a0km e largo circa 15 al termine, situato nella parte nord-occidentale della Dipendenza di Ross, nell'Antartide orientale. Il ghiacciaio, il cui punto pi\u00f9 alto si trova a circa , si trova sulla costa di Scott, nella regione settentrionale delle montagne del Principe Alberto, dove fluisce verso est a partire da un nevaio di circa , fino a entrare nel mare di Ross tra capo Philippi, a nord, e capo Reynolds, a sud.\nLungo il suo percorso, il flusso del David \u00e8 arricchito da quello dei ghiacciai Hollingsworth e Woodberry e, all'incirca a met\u00e0 del percorso, dove incontra un forte dislivello nel terreno, esso si arricchisce di crepacci dando origine a quello che viene chiamato il \"David Cauldron\" (che in inglese significa letteralmente \"calderone David\"), infine, una volta giunto sulla costa, il ghiacciaio David forma sull'acqua la lingua glaciale Drygalski, lunga oltre 60\u00a0km.\nStoria.\nIl ghiacciaio David \u00e8 stato scoperto e mappato dalla squadra settentrionale della spedizione Nimrod, svolta da 1907 al 1909 e comandata da Ernest Shackleton, e cos\u00ec battezzato onore del geologo australiano Tannatt William Edgeworth David (1858-1934), che guid\u00f2 il gruppo settentrionale in questa spedizione alla ricerca, poi coronata dal successo, della posizione del Polo Sud Magnetico.\nMappe.\nDi seguito una serie di mappe in scala 1: realizzate dallo USGS:"}
{"id": "1523531", "revid": "146644", "url": "https://it.wikipedia.org/wiki?curid=1523531", "title": "David Glacier", "text": ""}
{"id": "1523532", "revid": "146644", "url": "https://it.wikipedia.org/wiki?curid=1523532", "title": "David glacier", "text": ""}
{"id": "1523533", "revid": "1232112", "url": "https://it.wikipedia.org/wiki?curid=1523533", "title": "Gennarino Palumbo", "text": "Biografia.\nInizia nel variet\u00e0, come attore e come cantante, partecipando a tourn\u00e9e con Claudio Villa e Luciano Tajoli. Tornato a Napoli riprende l'avanspettacolo in compagnia di Rosetta Dey e Maria Paris.\nNel 1954 partecipa a \"Palummella zompa e vola\" inaugurando il nuovo teatro San Ferdinando di Eduardo De Filippo. Per oltre vent'anni dura il sodalizio con Eduardo svolgendo ruoli sia come generico primario, sia come caratterista. Memorabili le sue interpretazioni in \"Questi fantasmi!\", \"Il sindaco del rione Sanit\u00e0\", \"Ditegli sempre di s\u00ec\", \"Peppino Girella\", \"De Pretore Vincenzo\", \"Non ti pago\", \"Filumena Marturano\".\nSpalla perfetta del maestro nella spassosissima scena della recitazione di una novella di Libero Bovio, \"A Malanova\", da parte di una compagnia eclettica che Don Gennaro aveva fondato per sfoggiare delle rappresentazioni in \"Uomo e galantuomo\".\nLavora in televisione con Nino Taranto e Renato Rascel. Per circa tre anni lavora al Sannazaro nella compagnia di Luisa Conte e Nino Veglia, con D'Alessio e Pietro De Vico.\nNel 1977 \u00e8 interprete, come cantante baritono, della trasposizione in opera lirica di \"Napoli milionaria\".\nInterpreta il ruolo di Mim\u00ec di Montemuro in \"Festa di Piedigrotta\" di Raffaele Viviani.\nDurante il Natale del 1979 Gennarino Palumbo, per il riacutizzarsi del male che lo aveva colpito anni addietro, \u00e8 costretto a interrompere le repliche di \"Festa di Piedigrotta\", per ricoverarsi al Policlinico Vecchio di Napoli, dove morir\u00e0 il 9 gennaio 1980, a soli 48 anni."}
{"id": "1523536", "revid": "43530", "url": "https://it.wikipedia.org/wiki?curid=1523536", "title": "Benenatus", "text": ""}
{"id": "1523537", "revid": "3115", "url": "https://it.wikipedia.org/wiki?curid=1523537", "title": "Falero (demo)", "text": "Falero () era il nome di un demo dell'Attica, situato sulla sua costa occidentale, a circa otto chilometri a sud-ovest di Atene.\nStoria e descrizione.\nIl Falero era il principale porto di Atene prima che Temistocle, nel 493 a.C., fortificasse il Pireo, dal momento che era pi\u00f9 vicino alla parte antica della citt\u00e0 (che si sviluppava a sud dell'Acropoli) ed era collegato al centro abitato con una strada praticabile tutto il tempo dell'anno, mentre il Pireo era preceduto da una zona paludosa. Si trattava pi\u00f9 di una rada dove erano ormeggiate le barche che di un porto vero e proprio con banchine e magazzini e vi sfociavano i fiumi Cefiso e Ilisso.\nFalero non era racchiuso nelle mura del Pireo, ma si trovava poco distante da esse lungo la costa. Il territorio occupato dall'antico demo ora si trova nell'entroterra: questo si capisce grazie al resoconto della sconfitta degli Spartani, che erano sbarcati al Falero, ad opera della cavalleria tessala dei Pisistratidi tramandatoci da Erodoto. La zona attuale, infatti, non si presta ad un attacco di cavalleria, mentre l'entroterra, nei pressi della cappella di San Giorgio, presenta un terreno molto pi\u00f9 aperto e sgombro da ostacoli.\nVicino alla stessa cappella, inoltre, sono stati rinvenuti i resti delle mura faleriche, cinque stadi pi\u00f9 corte delle lunghe mura che collegavano Atene al Pireo.\nIl porto era molto importante nella mitologia, in quanto da qui si diceva che fossero salpati i soldati diretti a Troia e Teseo nel viaggio verso Creta. Strabone, citando Filocoro, afferma che il Falero era una delle dodici citt\u00e0 fondate in Attica dal mitico re di Atene Cecrope, e che in seguito Teseo aveva unito nella citt\u00e0 di Atene.\nDopo la battaglia di Maratona (490 a.C.) i Persiani, nella manovra di aggiramento dell'Attica, cercarono di approdare al Falero, ma non lo fecero vedendo i soldati greci a Cinosarge. Qui si radun\u00f2 la flotta persiana prima e dopo la battaglia di Salamina (480 a.C.) e gli invasori distrussero molti edifici religiosi.\nIl porto del Falero fu poco usato dal V secolo a.C. in poi, ma non fu smantellato e continu\u00f2 ad esistere fino al I secolo d.C., quando Pausania il Periegeta vi descrive i templi di Zeus Demetrio, Apollo Delio, Era ed Atena Scira (quest'ultimo detto da Plutarco \"di Sciro\"). Erano inoltre presenti nel demo templi del dio ignoto, dei figli di Teseo e dell'argonauta Falero, l'eroe eponimo del demo. C'era anche un Eleusino, dove i sacerdoti dei misteri facevano il bagno in mare. Il demo, insieme a quelli di Pireo, Xipete e Timetade, apparteneva alla comunit\u00e0 dei \"tetr\u00e1komoi\", particolarmente devota ad Eracle. Sul luogo si trovavano la tomba di Aristide e la corte di giustizia del Palladio, dove venivano processati gli omicidi involontari. Il pesce pescato nel mare di fronte al demo, in particolare lo spratto e lo spinotto, era molto apprezzato.\nOggi Falero \u00e8 divisa amministrativamente in due parti: Paleo Falirou (antica Falero) \u00e8 un comune, mentre la Falero nuova (Nea Falirou) appartiene al comune del Pireo; in quest'ultima si trova il velodromo che ospit\u00f2 alcune gare dei Giochi della I Olimpiade."}
{"id": "1523538", "revid": "149726", "url": "https://it.wikipedia.org/wiki?curid=1523538", "title": "Demetrio di Falero", "text": ""}
{"id": "1523540", "revid": "339392", "url": "https://it.wikipedia.org/wiki?curid=1523540", "title": "Costa della regina Victoria", "text": ""}
{"id": "1523541", "revid": "110157", "url": "https://it.wikipedia.org/wiki?curid=1523541", "title": "Capo Philippi", "text": "Il capo Philippi (in inglese \"Cape Philippi\") \u00e8 un promontorio roccioso sul mare di Ross della Dipendenza di Ross in Antartide. \nLocalizzato ad una latitudine di 75\u00b0 14\u2032 S ed una longitudine di 162\u00b0 33\u2032 E, segnala il confine settentrionale del ghiacciaio David e della lingua glaciale Drygalski sulla costa della regina Victoria.\nL'area venne esplorata per la prima volta dagli uomini di Ernest Shackleton durante la spedizione Nimrod del 1908 ed intitolata ad Emil Philippi, geologo della spedizione Drygalski del 1901-03."}
{"id": "1523542", "revid": "146644", "url": "https://it.wikipedia.org/wiki?curid=1523542", "title": "Cape Philippi", "text": ""}
{"id": "1523544", "revid": "110157", "url": "https://it.wikipedia.org/wiki?curid=1523544", "title": "Capo Reynolds", "text": "Il capo Reynolds (in inglese \"Cape Reynolds\") \u00e8 un promontorio roccioso sul mare di Ross della Dipendenza di Ross in Antartide. \nLocalizzato ad una latitudine di 75\u00b0 25\u2032 S ed una longitudine di 162\u00b0 23\u2032 E, segnala il confine meridionale del ghiacciaio David e della lingua glaciale Drygalski sulla costa della regina Victoria.\nL'area venne esplorata per la prima volta dagli uomini di Ernest Shackleton durante la spedizione Nimrod del 1908."}
{"id": "1523545", "revid": "146644", "url": "https://it.wikipedia.org/wiki?curid=1523545", "title": "Cape Reynolds", "text": ""}
{"id": "1523553", "revid": "36426", "url": "https://it.wikipedia.org/wiki?curid=1523553", "title": "Mura Leonine", "text": ""}
{"id": "1523554", "revid": "21079", "url": "https://it.wikipedia.org/wiki?curid=1523554", "title": "Isotopia ambiente", "text": ""}
{"id": "1523557", "revid": "154639", "url": "https://it.wikipedia.org/wiki?curid=1523557", "title": "Speusippo", "text": "Biografia.\nLe scarse notizie riguardo alla sua vita e al suo pensiero, che ci \u00e8 giunto in frammenti, ci sono state tramandate dalle \"Vitae philosophorum\" di Diogene Laerzio, che ha attinto alla \"Vita Speusippi Herculanensis\" di Filodemo.\nDa questi autori, molto importanti per le notizie che ci hanno tramandato specialmente per i filosofi dell'et\u00e0 ellenistica, sappiamo come Speusippo fosse gi\u00e0 malato di paralisi alle gambe nel momento in cui ricevette per successione, essendo figlio di Potone, sorella di Platone, e non per elezione, la carica di scolarca dell'Accademia.\nRacconta Filodemo che la paralisi fosse dovuta agli eccessi che avevano contrassegnato la vita di Speusippo, descritto come un uomo che, incapace di dominarsi, si abbandonava facilmente all'ira.\nFilodemo riferisce anche di un misterioso discepolo di Speusippo, un certo Diodoro, di cui non si sa nulla, che scrisse del cattivo carattere del maestro ma anche della sua prodigiosa memoria e della sua capacit\u00e0 di organizzatore della vita della scuola.\nSecondo Diogene Laerzio fu Speusippo insieme a Platone che fece costruire un tempio dedicato alle Muse all'interno dell'Accademia e lo stesso autore riferisce come questi fosse il pedissequo seguace della dottrina del maestro ma che non lo imitasse invece per il suo stile di vita, piuttosto dedito ai piaceri della carne e che fosse stato proprio Platone a convincerlo a seguirlo anche nel comportamento e a dedicarsi alla filosofia.\nScrive Diogene Laerzio\nche mentre Platone non faceva pagare tributi a chi frequentasse la sua scuola, Speusippo pretendeva invece pesanti contributi e che una delle due ultime allieve di Platone, Lastenia, fosse considerata come la sua amante.\nSempre da Diogene Laerzio (IV,1) sappiamo infine che Speusippo ormai \u00ab\"disperato e vecchio, pose spontaneamente fine alla sua vita\"\u00bb dopo appena otto anni che era stato a capo dell'Accademia.\nIl pensiero.\nLa filosofia di Speusippo, a stento ricostruibile dai frammenti pervenuti, specie da quelli dell'opera perduta \"\u041e\u03bc\u03bf\u03b9\u03b1\" (I simili), sembra differisca radicalmente da quella del maestro: rigetta la dottrina delle idee sostenendo che esse siano s\u00ec essenze separate dal mondo delle cose terrene, come i numeri, ma che non abbiano nessun rapporto con le cose stesse.\nSpeusippo pensa infatti che le idee non servano alla conoscenza della realt\u00e0 cos\u00ec distante e diversa da loro ma che piuttosto si possa arrivare alla definizione delle entit\u00e0 materiali tramite la loro classificazione, ricorrendo cio\u00e8 alle relazioni di genere e specie. La compiuta conoscenza di un ente quindi comporta la necessit\u00e0 di conoscerne tutte le differenze e somiglianze rispetto a tutti gli altri enti.\nPer questi motivi naturalistici alcuni interpreti di Speusippo hanno visto in lui l'anticipatore della critica aristotelica a Platone.. Si rintraccerebbe in Speusippo un interesse per gli aspetti naturali dell'uomo tanto da fargli sostenere che l'idea stessa del Bene, termine ideale per Platone a cui tende la vita dell'uomo, sia in realt\u00e0 un principio non separato ma connaturato alla stessa essenza umana.\nConosciamo in base alla testimonianza di Aristotele il contrasto all'interno dell'Accademia tra Speusippo e Eudosso, a noi noto soprattutto come astronomo, riguardo all'argomento del piacere. Mentre Speusippo negava che per il saggio potesse rappresentare un fine accettabile, Eudosso osservava che il piacere \u00e8 naturalmente ambito da tutti gli animali. \u00c8 molto probabile che la discussione, alla quale partecipava anche Platone, la quale riprendeva il tema del piacere presente nelle etiche aristoteliche a proposito dei tre tipi di vita, di cui una \u00e8 appunto quella dedita al piacere, riportasse l\u2019opinione del giovane Aristotele in seno a questo dibattito ."}
{"id": "1523561", "revid": "1862047", "url": "https://it.wikipedia.org/wiki?curid=1523561", "title": "Movimento Politico (partito politico)", "text": "Il Movimento Politico, o M.P., era un'organizzazione di estrema destra formata a Grottaferrata nel 1984, il cui capo riconosciuto era Maurizio Boccacci. Fu smantellata nel 1993, in seguito all'entrata in vigore della legge Mancino.\nOrganizzazione.\nLe premesse sono dunque il Movimento Politico Occidentale, una formazione di matrice nazional-rivoluzionaria fondata nel 1984 a Grottaferrata da un gruppo di reduci dalle esperienze prima di Avanguardia Nazionale e quindi della sezione romana del FUAN di via Siena, ed il Dart, ovvero una divisione del movimento giovanile del MSI nata alla fine degli anni 1980 con il proposito di creare aggregazione attraverso i codici della cultura pop ed in particolare la musica rock, e intorno al quale ruotava il circuito White Power rock romano e nacque la storica band nazi-Oi! \"Intolleranza\", la cui storia si intreccia inestricabilmente con la storia stessa di questa scena musicale a Roma.\nDall'unione di queste organizzazioni nasce dunque il Movimento Politico tout court, l'unico gruppo che riuscir\u00e0 a cavalcare appieno nell'area romana il fenomeno emergente di quegli anni dei cosiddetti skinheads. La sezione principale viene aperta a Roma in via Domodossola oltre a quella di Frascati in piazza Bambocci che in seguito diventer\u00e0 il punto di ritrovo di \"Azione Skinheads\",gruppo fondato da militanti di MP della zona.\nMembri.\nComposta da circa 400 membri, il suo scopo era quello di orientare politicamente il movimento skinheads (nella sua componente 'bonehead' ovvero neo-nazista) fornendogli una base ideologica. I militanti, rifacendosi al nazismo ma anche al fascismo, rivendicavano teorie razziste, antisemite e negazioniste oltre a praticare azioni squadristiche.\nSimbologia e tesi ideologiche.\nLa simbologia di MP richiama direttamente la svastica.\nDello stesso tenore il segno distintivo del gruppo, il cosiddetto \u201cgancio\u201d o \u201cdente di lupo\u201d, gi\u00e0 simbolo di Terza Posizione, che fu uno dei primi emblemi runici del NSDAP ed adottato successivamente da alcune divisioni delleWaffen-SS (tra cui quella olandese). Nella simbologia di MP il dente di lupo si incrocia ad un martello, simbolo di potenza distruttiva (associato infatti al figlio di Odino)\nLe tesi politiche incentrate sulla lotta all'immigrazione, la difesa della razza, solide relazioni gli altri gruppi skinheads della penisola e all'estero ed un'attivit\u00e0 ben radicata nel mondo della strada, soprattutto tra gli ultras del calcio.\nTanto per capire i toni del movimento, basti pensare che il 22 aprile 1992 MP \u00e8 tra i gruppi organizzatori del concerto per l'anniversario della nascita di Hitler. Ormai portavoce degli skinheads della capitale, MP, e il suo stesso leader Boccacci in prima persona, sono sempre pi\u00f9 spesso coinvolti in episodi di violenza politica e razzista, oltre a provocazioni, vandalismi e danneggiamenti di monumenti legati alla Resistenza e la Shoah. Oltre alla vicinanza tra MP e gruppi ultras di Roma e Lazio come i Boys, Opposta Fazione e Irriducibili conosciuti per la loro violenza e coinvolgimento con la criminalit\u00e0 organizzata.\nMaurizio Boccacci.\nIl capo politico del gruppo era Maurizio Boccacci, considerata una delle figure di spicco della destra extraparlamentare italiana. \u00c8 stato militante negli anni 1970 del MSI e del FUAN, successivamente aderisce ad Avanguardia Nazionale, compagno di scuola di Valerio Fioravanti, sindacalista della CISNAL-credito ed istruttore di pugilato. Si \u00e8 sempre dichiarato \"anarcofascista\".\nNel 1984 fonda a Grottaferrata il Movimento Politico Occidentale, di cui \u00e8 il leader fino allo scioglimento per decreto nel '93.\nI trascorsi con la giustizia di Boccacci partono dall'aggressione a Grottaferrata contro un giovane di sinistra il 1\u00ba febbraio 1993, di cui \u00e8 stato ritenuto responsabile. Il 16 aprile 1994 guida un centinaio di naziskin all'assalto del centro sociale Break Out a Primavalle a Roma. Il 14 maggio 1994 tiene un comizio a Vicenza. \u00c8 presente domenica 20 novembre 1994 allo stadio di Brescia durante gli scontri tra tifosi e polizia che portano al ferimento del vicequestore Giovanni Selmin. Arrestato per i fatti di Brescia, il 7 dicembre 1995 viene rinviato a giudizio per \"resistenza\", \"lesioni aggravate\", \"porto abusivo di armi\", \"manifestazioni fasciste\" e altro. Viene condannato a 4 anni e 2 mesi. Nel 1997 mentre gira per il palazzo di Giustizia di Piazzale Clodio, aggredisce un brigadiere per protestare contro il processo ai fratelli Ovidi.\nNella notte fra l'10 e 11 dicembre 1995 viene fermato mentre affigge manifesti con la scritta \"Liberate Priebke\", il capitano delle SS condannato per la strage delle Fosse Ardeatine. Il 3 giugno 1996 organizza una manifestazione di solidariet\u00e0 per Priebke fuori dal tribunale di Roma, dove si sta svolgendo il processo al gerarca nazista. Si definisce \"soldato fascista senza compromessi\" e dice: \"Ammiro quello che Hitler ha fatto. Gli ebrei erano dei nemici che si opponevano ai suoi disegni\". Le sue ultime gesta politiche riguardano il movimento Militia Roma, che fa riferimento ai principi cardine della sua militanza politica. Boccacci nel 2008 fu coinvolto e denunciato per alcuni striscioni, a firma Militia Roma, contro Gianfranco Fini e Israele. Sempre nel 2008 fu lui stesso ad ammettere alla DIGOS di Roma che c'era la sua firma dietro gli striscioni contro il sindaco di Roma Gianni Alemanno e il presidente della comunit\u00e0 ebraica romana Riccardo Pacifici.\n\u00c8 responsabile e leader del gruppo neonazista romano \"Militia\". Il 14 dicembre 2011 \u00e8 arrestato per istigazione all'odio razziale insieme ad altre 4 persone.\nAzioni\n\u2022 Nella notte tra il 9 ed il 10 giugno 1989, a Roma, all'uscita del cinema Capranica, vengono aggrediti a colpi di spranga, 2 giovani, che avevano litigato all'interno del cinema con il gruppetto. Uno degli aggrediti viene ricoverato in gravissime condizioni, avendo il cranio sfondato, miracolosamente si salva dopo 2 operazioni al cranio. I responsabili sono 15 naziskin, del commando fa parte anche Mario Vattani, attuale console italiano a Singapore, che pag\u00f2 un risarcimento alle due vittime per 90 milioni di lire ciascuno, onde evitare il processo civile.\n\u2022 5 gennaio 1992, a Roma, fuori il liceo classico \"Mamiani\" , due naziskin, un macellaio residente a Roma di , 21 anni ed un muratore residente a Grottaferrata di 28 anni, aggrediscono un gruppo di studenti. Verranno arrestati successivamente dagli agenti della Digos.\n\u2022 Il 6 settembre 1992, ad Ostia, 300 Naziskin aggrediscono in una discoteca un gruppo di Rom.\nNella stessa serata in via Acca Larentia, nel quartiere Tuscolano, aggredisce un gruppo di giovani, vengono ricoverati al ospedale San Giovanni in gravi condizioni, un sottufficiale dell'Aereonautica militare ed un agente di polizia in libera uscita. Per quest'ultima aggressione \u00e8 arrestato un naziskin italo-inglese di 20 anni. Nella notte fermati 5 naziskin intenti a scrivere scritte neonaziste nel quartiere popolare di Primavalle.\n\u2022 Il 10 agosto 1993, a Grottaferrata, viene ucciso, dopo un brutale pestaggio, un immigrato bangladino di 40 anni. I responsabili sono naziskin, per lo pi\u00f9 minorenni della zona, residenti a Grottaferrata e Rocca di Papa.\n\u2022 20 agosto 1996, a Roma nel quartiere Aurelio, vengono arrestati 3 teste rasate, dedite a rapine: avevano ferito gravemente un cameriere durante una rapina con un colpo di pistola in testa.\nIl network nero.\nNel '90 il Movimento Politico Occidentale entra a far parte, insieme a Azione Skinhead e al Veneto Fronte Skinheads, il movimento Skinhead d'Italia.\nNel '91 aderisce al network nero di Base Autonoma, sciolta nel 1993 in virt\u00f9 della legge Mancino.\nLa sede del movimento in via Domodossola risulta essere stata chiusa nel maggio 1993, peraltro dopo aver subito nel 1992 la devastazione da parte di ebrei romani in seguito all'apposizione anonima di stelle di David sulle saracinesche dei negozi del ghetto di Roma.\nTuttavia ancora oggi, delle iniziative che commemorano ex dirigenti nazisti, sono rivendicate dal Movimento Politico.\nUn gruppo di militanti vicini a Boccacci agisce oggi sotto il nome di \"I Camerati\" ed affigge periodicamente manifesti perlopi\u00f9 commemorativi, anche se la maggior parte degli ex militanti \u00e8 confluita in gruppi come Forza Nuova e Casa Pound Italia."}
{"id": "1523567", "revid": "167080", "url": "https://it.wikipedia.org/wiki?curid=1523567", "title": "Ulrich von Wilamowitz-Moellendorf", "text": ""}
{"id": "1523570", "revid": "167080", "url": "https://it.wikipedia.org/wiki?curid=1523570", "title": "Peripatetico", "text": ""}
{"id": "1523574", "revid": "167080", "url": "https://it.wikipedia.org/wiki?curid=1523574", "title": "Demetrio del Falero", "text": ""}
{"id": "1523583", "revid": "114773895", "url": "https://it.wikipedia.org/wiki?curid=1523583", "title": "Alexander Mackenzie", "text": "Nacque a Luskentyre House a Stornoway sull'isola di Lewis e Harris nell'arcipelago delle isole Ebridi terzo dei quattro figli di Kenneth 'Corc' Mackenzie (1731\u20131780) e di sua moglie Isabella MacIver che mor\u00ec quando Alexander era ancora piccolo.\nIntorno al 1770 e negli anni successivi l'isola di Lewis attravers\u00f2 un periodo di crisi economica e nel 1774 Kenneth Mackenzie, insieme a due sorelle, decise di raggiungere il fratello a New York. Pochi mesi dopo il loro arrivo scoppi\u00f2 la guerra d'indipendenza, Kenneth e il fratello John si arruolarono nel King\u2019s Royal Regiment of New York, un reggimento lealista guidato da John Johnson.\nIl giovane Alexander, lasciato alle cure delle zie, venne allontanato da New York per questioni di sicurezza (era figlio di un lealista) e portato prima nella tenuta di John Johnson e nel 1778 a Montr\u00e9al dove frequent\u00f2 le scuole. Nel 1779, un anno prima della morte del padre a Carleton Island, Alexander ottenne un posto da apprendista presso la FifFvy, Gregory &amp; Co., una delle pi\u00f9 influenti compagnie di commercio di pelli di Montr\u00e9al che nel 1787 si fuse con la North West Company.\n1789: la prima spedizione - Il fiume Mackenzie.\nNel 1787 Mackenzie trascorse l'inverno sulle rive del Lago Athabasca insieme a Peter Pond, uno dei soci della North West Company, quest'ultimo si era convinto che il grande fiume che partiva dal Grande Lago degli Schiavi si dirigesse verso ovest per entrare nella baia di Cook, nell'Oceano Pacifico offrendo un'ottima opportunit\u00e0 per espandere il commercio di pelli fino al Pacifico. Mackenzie, che era destinato a sostituire Pond nelle attivit\u00e0 nella regione si decise a partire ed il 3 giugno 1789 lasci\u00f2 Fort Chipewyan, sulle rive del lago Athabasca, a bordo di alcune canoe e accompagnato da guide indigene per dirigersi verso il Grande Lago degli Schiavi alla ricerca del passaggio a nord-ovest. \nIl 29 giugno individuarono l'imboccatura del fiume, lo percorsero per 300 miglia sempre verso ovest quando il percorso vir\u00f2 bruscamente verso nord per non cambiare pi\u00f9 direzione. Mackenzie perse via via l'entusiasmo ma prosegu\u00ec fino ad accamparsi il 14 luglio su un'isola chiamata \"Whale Island\" (l'attuale isola di Garry) poco lontana dall'estuario del fiume. Ripercorso in senso contrario quello che Mackenzie chiam\u00f2 \"Disappointment River\", in uno dei frequenti contatti con gli indigeni venne a sapere dell'esistenza di un altro lungo fiume che, secondo l'opinione dei locali, si dirigeva verso ovest, era lo Yukon che in effetti si dirige nell'Oceano Pacifico.\nRientrarono a Fort Chipewyan il 12 settembre 1789. In seguito il fiume venne chiamato Mackenzie in suo onore.\n1792\u201393: La spedizione sul fiume Peace e l'Oceano Pacifico.\nRientr\u00f2 in Canada nell'aprile del 1792 e torn\u00f2 a Fort Chipewyan con l'idea di tentare nuovamente la ricerca di un fiume diretto ad ovest. Le poche informazioni sulla conformazione dei territori ad ovest delle Montagne Rocciose arrivavano dagli indigeni che occasionalmente facevano tappa a Fort Chip e che raccontavano di ostilit\u00e0 fra trib\u00f9, canyon ripidi, rapide e fiumi pericolosi, tutte informazioni alle quali Mackenzie dette ben poco credito.\nIn questo secondo viaggio verso ovest Mackenzie intendeva seguire il corso del fiume Peace fino alla sua sorgente, superare il Continental Divide e cercare, sull'altro lato dello spartiacque, un fiume diretto verso il Pacifico.\nNell'ottobre del 1792 lasci\u00f2 Fort Chipewyan seguendo il corso del Peace con l'idea di costruire un avamposto dove trascorrere l'inverno e che chiam\u00f2 Fort Fork situato alla confluenza di due fiumi, lo Smoky river e il fiume Peace. Part\u00ec da Fort Fork e il 9 maggio del 1793 accompagnato da Alexander MacKay suo vice, due guide indigene e altre sei persone.\nLa scelta dei compagni di viaggio non fu felice, oltre alle numerose difficolt\u00e0 che presentava il percorso dovette anche far fronte alle continue proteste dei suoi compagni che volevano interrompere l'impresa. A fine maggio aveva raggiunto la confluenza fra i fiumi Parsnip e Finlay, su consiglio di un indigeno decise di risalire il primo, il viaggio si fece ancora pi\u00f9 arduo, in giugno discesero il fiume McGregor e raggiunsero il Fraser del quale era, fino a quel momento, ignota l'esistenza, il 21 giugno raggiunsero un villaggio indiano (in una localit\u00e0 che in seguito sarebbe stata chiamato Fort Alexandria in suo onore), gli indigeni sconsigliarono di proseguire lungo il fiume Fraser e suggerirono di tornare indietro e seguire un percorso via terra lungo la valle del West Road river, questo percorso era noto da tempo agli indigeni che lo usavano per il commercio di grasso di pesce candela.\nIl 17 luglio discesero la vallata del fiume Bella Coola dove furono accolti dall'omonima trib\u00f9 di nativi, due giorni dopo arrivarono alla foce del fiume ed entrarono nel Dean Channel, qui Mackenzie fece un'iscrizione su una pietra che venne in seguito scolpita. L'area venne esplorata in modo molto sommario, solo due mesi prima la baia era stata raggiunta da George Vancouver che aveva esploso alcuni colpi di fuoco verso i nativi che quindi avevano un atteggiamento ostile verso i nuovi arrivati. Il gruppo rientr\u00f2 a Fort Chip il 24 agosto 1793 dopo aver percorso una distanza complessiva di 2300 miglia.\nIl rientro.\nMackenzie rimase in Canada fino al 1799, continu\u00f2 ad occuparsi di commercio di pellami cercando di promuovere un accordo fra le principali compagnie del settore. Cambi\u00f2 societ\u00e0 nel 1795 ma dopo pochi anni entr\u00f2 in disaccordo con i soci principali e decise improvvisamente di rientrare a Londra. Nel 1801 venne pubblicato il suo resoconto di viaggio \"Voyages from Montreal, on the River St. Laurence, Through the Continent of North America, to the Frozen and Pacific Oceans; In the Years 1789 and 1793\", nel 1802 Mackenzie venne nominato cavaliere da Giorgio III.\nIl 12 aprile 1812 annunci\u00f2 le sue nozze con Geddes Mackenzie, figlia di George Mackenzie, uno scozzese trasferito a Londra e morto nel 1809, la giovane moglie aveva soli 14 anni, Mackenzie 48. Compr\u00f2 la tenuta ad Avoch, ereditata dalla moglie e sua sorella. La coppia soleva trascorrere il tempo fra Londra e Avoch, nel 1816 nacque una figlia seguita da altri due figli nel 1818 e nel 1819. In questi anni la salute di Mackenzie peggior\u00f2 rapidamente, nel gennaio 1820 si rec\u00f2 a Edimburgo per un consulto medico ma mor\u00ec durante il viaggio di ritorno nei pressi di Dunkeld. \nLa tenuta di Avoch bruci\u00f2 nel 1833 e con essa tutti i documenti e gli appunti di viaggio di Mackenzie."}
{"id": "1523587", "revid": "110157", "url": "https://it.wikipedia.org/wiki?curid=1523587", "title": "Prva Liga 1952", "text": "La Prva savezna liga FNRJ 1952, conosciuta semplicemente come Prva liga 1952, fu la 23\u00aa edizione del campionato jugoslavo di calcio, la sesta dopo la fine della seconda guerra mondiale. La vittoria finale fu appannaggio del , al suo quarto titolo.\nAvvenimenti.\nIl 1952 \u00e8 stato un anno anomalo nel calcio jugoslavo. Nella riunione del 15 febbraio 1952, la FSJ ha deciso che lo svolgimento dei campionati sarebbe tornato a settembre-giugno, come negli altri tornei europei, e non pi\u00f9 a cadenza annuale. Nella stessa riunione sono state fatte proposte su come risolvere i problemi del calcio jugoslavo quali professionalit\u00e0, stato finanziario delle squadre e valorizzazione dei giovani.\nLa Prva Liga 1952 sarebbe stata disputata con una formula che avrebbe permesso uno svolgimento veloce e che si sarebbe conclusa entro la fine di giugno. Nella prima fase (\"Prvi deo\" in croato) le 12 squadre sono state divise in due gironi da 6; nella fase finale (\"Finalni deo\") le prime due di ciascuno di essi avrebbero composto il girone per il titolo, le ultime due sarebbero finite nel girone per evitare la retrocessione, mentre le rimanenti si sarebbero disputate quello per un \"platonico\" 5\u00ba posto\nPrima fase.\nCalendario.\nFonte: exyufudbal\nFase finale.\nCalendario.\nFonte: exyufudbal\nStatistiche.\nRisultati.\nFonti: hajduk.hr e fkvojvodina.com\nSquadra campione.\n\"Fonti\": hajduk.hr"}
{"id": "1523588", "revid": "174925", "url": "https://it.wikipedia.org/wiki?curid=1523588", "title": "Lessico di Suida", "text": ""}
{"id": "1523589", "revid": "324026", "url": "https://it.wikipedia.org/wiki?curid=1523589", "title": "Teoria delle due fonti", "text": "La teoria delle due fonti (in inglese: \"Two-Source Hypotesis\", \"2SH\") \u00e8 una ipotesi di soluzione del problema sinottico che assume l'esistenza di due fonti per la composizione dei vangeli sinottici: una fonte narrativa, comunemente identificata con il \"Vangelo secondo Marco\" (priorit\u00e0 marciana), che darebbe conto del materiale di \"tripla tradizione\", e una fonte perduta dei detti di Ges\u00f9, l'ipotetica fonte Q, utilizzata per il materiale della \"doppia tradizione\".\nLa teoria delle due fonti emerse nel XIX secolo come possibile soluzione del problema sinottico, della relazione, cio\u00e8, tra i vangeli sinottici, che aveva impegnato i biblisti dal secolo precedente. Il punto di forza di questa teoria \u00e8 la sua capacit\u00e0 di spiegare il materiale condiviso e quello peculiare dei tre vangeli sinottici, cosa che rende difficile formulare ipotesi alternative convincenti; d'altro canto, questa teoria si trova in difficolt\u00e0 con le eccezioni ai normali rapporti tra i contenuti dei sinottici e con l'assenza di prove dell'esistenza della fonte Q.\nSebbene esistano numerose formulazioni alternative e varianti delle ipotesi di base, \u00abla teoria delle due fonti raccoglie il sostegno della maggior parte degli esegeti biblici di tutti i continenti e le confessioni\u00bb.\nStoria.\nLo studio del problema sinottico ebbe inizio alla fine del XVIII secolo; la ricostruzione dominante era l'ipotesi Griesbach (1789), secondo la quale l'autore di \"Marco\" aveva compendiato \"Matteo\" e \"Luca\". In questo ambiente, dominato dalla scuola esegetica di Tubinga che prediligeva l'ipotesi Griesbach, le due componenti della teoria delle due fonti si svilupparono separatamente. La priorit\u00e0 marciana fu introdotta da Gottlob Christian Storr nel 1786. Nel 1802 Hebert Marsh propose l'esistenza di una fonte detta \"Beth\" per il materiale comune a \"Matteo\" e \"Luca\", segnando la nascita della fonte Q.\nLa teoria delle due fonti fu esposta per la prima volta nel 1838 da Christian Hermann Weisse, ma non ottenne ampio consenso tra gli esegeti tedeschi finch\u00e9 Heinrich Julius Holtzmann non la sottoscrisse, nel 1863. Prima di Holtzmann, la maggior parte degli studiosi cattolici sosteneva l'ipotesi agostiniana, che assume la successione \"Matteo\" \u2192 \"Marco\" \u2192 \"Luca\", mentre gli studiosi protestanti preferivano l'ipotesi Griesbach, \"Matteo\" \u2192 \"Luca\" \u2192 \"Marco\". La teoria delle due fonti pass\u00f2 nel Regno unito negli anni 1880 principalmente grazie agli sforzi di William Sanday, e nel 1924 ottenne una formulazione ulteriore da Burnett Hillman Streeter, il quale ipotizz\u00f2 l'esistenza di fonti ulteriori, dette 'M' ed 'L', per il materiale di \"Matteo\" e \"Luca\" rispettivamente.\nProblema sinottico.\nIl problema sinottico, di cui la teoria delle due fonti \u00e8 una soluzione, richiede di trovare una spiegazione per le differenze e le somiglianze tra i tre vangeli sinottici; in particolare questa spiegazione deve fornire un ordine di composizione dei vangeli e le fonti su cui si basarono gli autori dei sinottici.\nUna soluzione del problema sinottico deve tenere in conto due caratteristiche dei vangeli sinottici:\nStruttura dell'ipotesi.\nLa teoria delle due fonti tenta di risolvere il problema sinottico utilizzando due assunzioni, la priorit\u00e0 marciana, con la quale spiegare la \"tripla tradizione\", e l'esistenza della perduta fonte Q, per giustificare la \"doppia tradizione\". Riassumendo, la teoria delle due fonti suggerisce che gli autori di \"Matteo\" e \"Luca\" utilizzarono il \"Vangelo secondo Marco\" come fonte del loro materiale narrativo e come struttura cronologica di base della vita di Ges\u00f9; in aggiunta, utilizzarono una seconda fonte non conservatasi, detta fonte Q (dall'iniziale della parola tedesca \"Quelle\", \"fonte\"), da cui trassero i detti (\"logia\") di Ges\u00f9 che si trovano in \"Matteo\" e \"Luca\" ma non in \"Marco\".\nPriorit\u00e0 marciana.\nLa teoria spiega la \"tripla tradizione\" ricorrendo al principio della priorit\u00e0 marciana, secondo la quale entrambi gli autori del \"Vangelo secondo Matteo\" e del \"Vangelo secondo Luca\" utilizzarono il \"Vangelo secondo Marco\" come fonte per le loro opere. \"Marco\" sembra pi\u00f9 primitivo: la sua grammatica e la sua scelta di parole sono meno letterarie di quelle di \"Matteo\" e \"Luca\", il suo linguaggio mostra una pi\u00f9 spiccata tendenza alla ridondanza e all'oscurit\u00e0, la sua cristologia \u00e8 meno sovrannaturale, e vi si fa un uso maggiore dell'aramaico. Il fatto che \"Luca\" e \"Matteo\" propongano una versione pi\u00f9 sofisticata delle pericope di \"Marco\" pu\u00f2 essere giustificato solo immaginando che gli autori dei primi abbiano \"arricchito\" \"Marco\", oppure che l'autore di \"Marco\" abbia \"semplificato\" \"Matteo\" o \"Luca\" o entrambi; gli esegeti preferiscono la prima soluzione. La priorit\u00e0 marciana si evidenzia anche in quei casi in cui \"Matteo\" e \"Luca\" sembrano omettere materiale esplicativo da \"Marco\", in quelli in cui \"Matteo\" aggiunge la propria enfasi alle storie di \"Marco\" e nella distribuzione diseguale delle caratteristiche stilistiche di \"Marco\" in \"Matteo\".\nPochi studiosi sostengono che la fonte documentaria per la \"tripla tradizione\" non fu \"Marco\", ma una sua versione preliminare (detta \"Ur-Markus\" o \"proto-Marco\") oppure una revisione successiva al \"Marco\" poi conservatosi e detto \"deutero-Marco\", o entrambe.\nLa versione della teoria delle due fonti con \"Ur-Markus\" fu la principale soluzione al problema sinottico nel XIX secolo. Secondo questa ipotesi, detta \"ipotesi marciana\", \"Ur-Markus\" fu la fonte originaria di tutti e tre sinottici, che vi attinsero indipendentemente; tale fonte sarebbe poi andata perduta.\nLa versione della teoria delle due fonti con \"deutero-Marco\", invece, consente di spiegare la doppia tradizione senza introdurre \"Q\": il materiale della doppia tradizione sarebbe infatti provenuto da una revisione successiva di \"Marco\" andata perduta.\nFonte Q.\nLa teoria delle due fonti spiega la \"doppia tradizione\" ipotizzando l'esistenza di un documento perduto contenente i \"detti di Ges\u00f9\", detto \"fonte Q\", dal tedesco \"Quelle\", \"fonte\". \u00c8 proprio l'uso della fonte Q a distinguere la teoria delle due fonti dalla maggior parte delle ipotesi rivali. L'esistenza di Q \u00e8 motivata dalla conclusione che, poich\u00e9 \"Luca\" e \"Matteo\" sono indipendenti da \"Marco\" nei passaggi della doppia tradizione, la connessione tra loro deve essere spiegata dal loro uso indipendente di una stessa fonte (o fonti) perduta.\nCritiche.\nAnche se la teoria delle due fonti resta la soluzione pi\u00f9 accettata al problema sinottico, due questioni restano aperte e ne mettono in discussione la correttezza: l'esistenza delle cosiddette \"concordanze minori\" e la mancanza di prove dell'esistenza della fonte Q.\nConcordanze minori.\nPer \"concordanze minori\" si intendono quei punti in cui il \"Vangelo secondo Matteo\" e il \"Vangelo secondo Luca\" si trovano in accordo tra loro e in disaccordo con il \"Vangelo secondo Marco\", come nel caso della domanda dileggiatoria posta a Ges\u00f9 durante la sua flagellazione, quel \u00abChi ti colpisce?\u00bb riportato in \"Matteo\" e \"Luca\" ma non in \"Marco\". Queste concordanze mettono in discussione l'ipotesi che gli autori di \"Matteo\" e \"Luca\" conoscessero il \"Vangelo secondo Marco\" ma non l'opera dell'altro evangelista. Streeter scrisse un capitolo sull'argomento, affermando che tali concordanze erano dovute al caso, o alla rielaborazione dell'opera di \"Marco\" in un greco pi\u00f9 raffinato, o ad un uso comune della fonte Q o della tradizione orale, o alla corruzione testuale.\nAlcuni studiosi successivi spiegano le concordanze minori come dovute all'uso di \"Matteo\", oltre che di Q e di \"Marco\", da parte dell'autore del \"Vangelo secondo Luca\", una teoria che va sotto il nome di ipotesi delle tre fonti. Ma la moderna formulazione dell'ipotesi della fonte Q richiede che \"Matteo\" e \"Luca\" siano indipendenti, dunque la teoria delle tre fonti fa sorgere la domanda riguardo quale sia il ruolo di Q se \"Luca\" dipende da \"Matteo\"; di conseguenza, alcuni studiosi, come Helmut Koester, che preferiscono mantenere Q ma riconoscere allo stesso tempo l'importanza delle concordanze minori, le attribuiscono ad un proto-Marco, come l\"'Ur-Markus\" dell'ipotesi marciana, adattato dall'autore di \"Marco\" indipendentemente da \"Matteo\" e \"Luca\". Altri studiosi ancora, ritengono che le concordanze minori dipendano da una revisione del \"Marco\" conservatosi, revisione che prende il nome di \"deutero-Marco\", a cui gli autori di \"Matteo\" e \"Luca\" si sarebbero ispirati e che sarebbe poi andato perduto.\n\u00abPerci\u00f2 le concordanze minori, se prese sul serio, obbligano a scegliere tra la priorit\u00e0 marciana pura e l'esistenza della fonte Q, ma non entrambe contemporaneamente, come richiesto dalla 2SH\u00bb.\nEsistenza della fonte Q.\nL'obiezione principale alla teoria delle due fonti \u00e8 la necessit\u00e0 di introdurre l'ipotetica fonte Q, la cui esistenza non \u00e8 attestata in alcun modo, n\u00e9 da frammenti esistenti, n\u00e9 dalle tradizioni della Chiesa delle origini. Al contrario, l'esistenza stessa delle concordanze minori sarebbe un indizio a favore della non-esistenza, o meglio della non-necessit\u00e0 di Q: se \"Matteo\" e \"Luca\" hanno passi che non sono presenti in \"Marco\", allora \"Matteo\" cita \"Luca\" o viceversa.\nVi \u00e8 un ulteriore problema, detto \"problema dell'affaticamento\", e che si riferisce ad un noto fenomeno, per cui uno scriba che sta utilizzando un testo come fonte tende a ritornare alla terminologia della propria fonte semplicemente per affaticamento. Tale fenomeno \u00e8 evidente nel caso del titolo di Erode Antipa: l'autore del \"Vangelo secondo Marco\" lo chiama, incorrettamente, \"basileus\" (\"re\") per tutto il vangelo, mentre l'autore del \"Vangelo secondo Matteo\" utilizza il pi\u00f9 corretto \"tetrarca\" all'inizio, per poi passare anche lui a \"basileus\". Quando questo genere di cambiamenti avvengono nel materiale di doppia tradizione, in casi che secondo la teoria delle due fonti sarebbero dovuti all'utilizzo di Q come fonte per \"Matteo\" e \"Luca\", di solito \"Luca\" tende a convergere a \"Matteo\"."}
{"id": "1523593", "revid": "110157", "url": "https://it.wikipedia.org/wiki?curid=1523593", "title": "Prva Liga 1951", "text": "La Prva savezna liga FNRJ 1951, conosciuta semplicemente come Prva liga 1951, fu la 22\u00aa edizione del campionato jugoslavo di calcio, la quinta dopo la fine della Seconda guerra mondiale. La vittoria finale fu appannaggio della , al suo primo titolo.\nAvvenimenti.\nIl torneo, divenuto oggetto di alcune modifiche regolamentari in merito al numero di squadre partecipanti (il lotto fu allargato a 12) e di retrocesse (la zona retrocessione fu aumentata di una posizione) vide per la prima volta la vittoria finale della Stella Rossa di Belgrado, che riusc\u00ec a prevalere sulla grazie al miglior quoziente reti.\nClassifica finale.\nIl al termine del campionato si fonde con il e gli cede il titolo sportivo.\nRisultati.\nCalendario.\nFonte: sportnet.rtl.hr"}
{"id": "1523594", "revid": "167080", "url": "https://it.wikipedia.org/wiki?curid=1523594", "title": "Efebia", "text": ""}
{"id": "1523596", "revid": "167080", "url": "https://it.wikipedia.org/wiki?curid=1523596", "title": "Efeb\u00eca", "text": ""}
{"id": "1523598", "revid": "1305772", "url": "https://it.wikipedia.org/wiki?curid=1523598", "title": "Frjazino", "text": "Frjazino (anche come \"Fryazino\") \u00e8 una cittadina della Russia europea centrale, compresa nell'oblast' di Mosca\nGeografia.\nFrjazino sorge nella pianura della Me\u0161\u010d\u00ebra sul fiume Ljuboseevka, 42\u00a0km a nordest della capitale. Il toponimo deriva dalla denominazione Frjazin con cui venivano soprannominati gli artisti italiani che lavoravano nel Regno russo.\nStoria.\nLa citt\u00e0 di Frjazino venne fondata nel 1938, ricevendo lo \"status\" di citt\u00e0 nel 1951; tuttavia, il sito \u00e8 sede di un insediamento fin dal 1584, quando venne fondato il villaggio di \"Grebnevo\" (russo \u0413\u0440\u0435\u0431\u043d\u0435\u0432\u043e).\nFrjazino \u00e8, fin dai tempi sovietici, un centro dell'industria elettronica (microonde).\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1523599", "revid": "80339", "url": "https://it.wikipedia.org/wiki?curid=1523599", "title": "Fryazino", "text": ""}
{"id": "1523600", "revid": "110157", "url": "https://it.wikipedia.org/wiki?curid=1523600", "title": "Prva Liga 1950", "text": "La Prva savezna liga FNRJ 1950, conosciuta semplicemente come Prva liga 1950, fu la 21\u00aa edizione del campionato jugoslavo di calcio, la quarta dopo la fine della Seconda guerra mondiale. La vittoria finale fu appannaggio del , al suo terzo titolo. Con questa stagione il torneo passa alla cadenza dell'anno solare primavera-autunno (come nel campionato sovietico).\nSquadre partecipanti.\nIl 22 luglio 1950 il Metalac ha cambiato il nome in BSK\nClassifica finale.\nIl viene sciolto al termine del campionato.\nSpareggio.\nLa penultima della Prva liga () viene sfidata dalla quinta classificata della Druga liga ().\nData la parit\u00e0 \u00e8 necessaria la \"bella\" a Zagabria. Lo Spartak viene premiato dalla monetina e rimane in Prva liga.\nRisultati.\nCalendario.\nFonte: sportnet.rtl.hr"}
{"id": "1523603", "revid": "767487", "url": "https://it.wikipedia.org/wiki?curid=1523603", "title": "Passione di amazzoni", "text": "Passione di amazzoni \u00e8 una commedia statunitense del 1940 diretto da Henry King con Henry Fonda, Dorothy Lamour e Linda Darnell.\nTrama.\nIl film narra la storia di un giovanotto di campagna, Chad Hanna, nell'America rurale del 1840, che trova lavoro in un circo ambulante dopo essersi innamorato di una cavallerizza, Albany Yates che tuttavia lo respinge. In seguito il giovane si innamora di un'altra vagabonda proveniente dalla campagna proprio come lui, di nome Caroline.\nDurante la sua permanenza nel circo Chad, nonostante sia da tutti considerato un poco ritardato, riesce a risollevare le sorti finanziarie del circo, e ad addestrare un elefante sino ad allora rivelatosi recalcitrante ad ogni insegnamento."}
{"id": "1523606", "revid": "819238", "url": "https://it.wikipedia.org/wiki?curid=1523606", "title": "Stazione di Aulla Lunigiana", "text": "La stazione di Aulla Lunigiana \u00e8 una stazione ferroviaria posta sulla ferrovia Pontremolese e funge anche stazione di testa per la linea della Garfagnana. Serve il centro abitato di Aulla, in provincia di Massa-Carrara, e la regione geografica della Lunigiana.\nStoria.\nL'impianto venne attivato l'11 settembre 2005 contestualmente all'apertura della nuova linea a doppio binario, realizzata in variante, tra Santo Stefano di Magra e il Posto di Passaggio Chiesaccia. Il 18 febbraio 2008 vi venne deviata anche la linea della Garfagnana, determinando cos\u00ec la definitiva soppressione della vecchia stazione di Aulla.\nStrutture e impianti.\nLa stazione, che dispone di un'area di circa 70.000\u00a0m\u00b2 ed \u00e8 relativamente distante dalle zone urbanizzate, dispone di 5 binari passanti, tutti serviti da banchine lunghe 370 m. Il binario 1 \u00e8 utilizzato per le precedenze, il 2 per i treni diretti a Parma, il 3 per i treni diretti a La Spezia mentre 4 e 5 sono impiegati per le precedenze o per la linea che conduce a Lucca.\nL'impianto dispone di sottopassaggi e pensiline con rampe per diversamente abili nonch\u00e9 di percorsi tattili per i non vedenti lungo sottopassi, marciapiedi e nel fabbricato viaggiatori.\nAll'interno di quest'ultimo trovano posto i locali di servizio (ubicati al piano superiore, al livello dei binari), una biglietteria a sportello, una biglietteria automatica, la sala di attesa ed un bar (collocati al piano inferiore, al livello dei parcheggi).\nMovimento.\nIn stazione fermano tutti i treni regionali effettuati da Trenitalia nell'ambito del contratto di servizio con la Regione Toscana, denominato Memorario. Il flusso di passeggeri \u00e8 sostenuto e ammonta a circa 2.500 unit\u00e0 giornaliere, che ne fanno la terza stazione della linea per flusso di passeggeri, dopo Parma e La Spezia, in virt\u00f9 del vasto bacino di utenza della stazione e dell\u2019interscambio con la Ferrovia Aulla- Lucca.\nI principali collegamenti sono:\n- Stazione di La Spezia Centrale, Pontremoli ogni ora,\n- Parma, Firenze, Lucca ogni due ore.\nInoltre sono presenti due coppie di regionali Livorno- Milano, al mattino e alla sera e anche la Freccia della Versilia Bergamo- Pisa.\nServizi.\nLa stazione, che RFI classifica nella categoria \"silver\", dispone di:"}
{"id": "1523611", "revid": "1305772", "url": "https://it.wikipedia.org/wiki?curid=1523611", "title": "Malta (disambigua)", "text": "Geografia.\nAustria"}
{"id": "1523619", "revid": "767487", "url": "https://it.wikipedia.org/wiki?curid=1523619", "title": "Palazzo Savelli (Albano)", "text": "Palazzo Savelli \u00e8 uno storico palazzo del centro di Albano Laziale, in provincia di Roma, nell'area dei Castelli Romani. Attualmente, ospita la residenza municipale del Comune di Albano Laziale.\nStoria.\nCostruito nel Medioevo come fortezza lungo la via Appia, nel corso dei secoli si espanse occupando una vastissima superficie, inglobando i ruderi della \"Porta Pretoria\" e anche la chiesa di San Pietro Apostolo, dietro alla quale era annessa la cappella di \"iuspatronatus\" della famiglia Savelli.\nDopo l'acquisizione di Albano da parte della Camera Apostolica (1699) il palazzo divenne in parte sede del Governatorato e in parte residenza nobiliare concessa come residenza per la famiglia Stuart. Parte del palazzo venne abbattuta in seguito ai lavori di ampliamento della via Appia eseguiti tra il 1789 ed il 1791 ed il 1854.\nNel 1870, dopo l'annessione del Lazio al Regno d'Italia, divenne sede del comune di Albano, e fino a qualche anno fa anche della Pretura di Albano (che dagli anni trenta accorpa anche quella di Marino).\nDescrizione.\nAll'interno, sono da notare la grande scalinata che porta al piano nobile e la \"Sala Nobile\", usata come aula consiliare."}
{"id": "1523621", "revid": "174925", "url": "https://it.wikipedia.org/wiki?curid=1523621", "title": "Blood sweat &amp; tears", "text": ""}
{"id": "1523623", "revid": "124291517", "url": "https://it.wikipedia.org/wiki?curid=1523623", "title": "Lex mercatoria", "text": "La Lex mercatoria \u00e8 un sistema di norme e regole di tipo consuetudinario, nate in forma spontanea tra gli appartenenti a determinati settori commerciali (ad es. nel settore del credito, dei trasporti di merci o persone, delle assicurazioni ecc., e pi\u00f9 recentemente nelle transazioni informatiche), finalizzato alla regolamentazione di rapporti contrattuali ed extracontrattuali aventi elementi di internazionalit\u00e0.\nSi tratta di un \"diritto spontaneo\" nato tra i soggetti operanti in specifici settori economici a carattere principalmente internazionale ed avente per scopo la fissazione di regole certe al fine di evitare controversie legali, o, comunque, favorirne la risoluzione una volta che siano insorte vicissitudini tra le due parti, inoltre velocizza i possibili provvedimenti giudiziari in ambiti caratterizzati da un alto tasso di \"internazionalit\u00e0\" (per esempio i trasporti aerei, o marittimi internazionali), in maniera tale da evitare la regolamentazione esclusiva tramite la normativa di diritto internazionale privato propria degli Stati interessati, o tramite quella convenzionale, le quali potrebbero portare a gravi problemi di coordinamento in sede applicativa davanti all'organo giudicante investito della cognizione (sia esso giudice o arbitro).\nPu\u00f2 essere considerato come un ordinamento giuridico relativo a specifiche categorie di operatori che si fonda sulla sua effettivit\u00e0 sostanziale.\nOrigini storiche.\nLa Lex mercatoria trae origine dallo sviluppo delle relazioni commerciali internazionali europee che caratterizza il basso medioevo: le mutate condizioni sociali e la fine dell'economia curtense favoriscono uno sviluppo dei commerci interstatuali in relazione ai quali risulta necessario trovare uno strumento giuridico pi\u00f9 agile dello \"ius civile\" di derivazione romanistica, ormai incapace di far fronte alle nuove esigenze mercantili nel mutato assetto istituzionale che vede la nascita degli stati nazionali (l'unico aspetto di \"internazionalit\u00e0\" da esso in precedenza preso in considerazione riguardava i rapporti con i popoli non romani regolamentati nell'ambito dello ius gentium).\nPer questo motivo viene data vita in forma consuetudinaria, e talvolta a mezzo di codificazione, ad un nuovo diritto oggettivo sovranazionale denominato Ius mercatorum che basa la propria efficacia sulla reciproca accettazione delle condizioni in esso stabilite da parte degli operatori commerciali.\nGli Stati italiani dell'epoca hanno un ruolo fondamentale nello sviluppo di tale ordinamento: in particolare le Repubbliche marinare, vere e proprie potenze commerciali all'epoca, stabiliscono una serie di regole relative ai trasporti per mare, all'assicurazione dei bastimenti, alla polizza di carico, alla condivisione dei rischi da parte dei finanziatori mediante lo strumento dei \"Carati\" (la caratura delle navi da trasporto rappresentava il \"capitale sociale\" investito nella spedizione commerciale, suddiviso in quote al pari delle odierne societ\u00e0 per azioni), di fatto creando regole uniformemente accettate anche negli altri Paesi Europei.\nAltri strumenti fondamentali per lo \"ius mercatorium\" sono la cambiale (di cui si hanno le prime notizie a Genova nel 1207), la lettera di cambio (il moderno assegno bancario di cui si ritiene inventore Francesco Datini) e le lettere di credito.\nInoltre lo sviluppo a livello internazionale delle prime banche italiane (in particolare il Monte dei Paschi di Siena) favorisce la diffusione a livello europeo di questi strumenti, creando di fatto uno standard internazionale per i secoli a venire, accettato da tutti gli operatori negli scambi mercantili.\nIl declino.\nL'efficacia di tale ordinamento giuridico \"sui generis\" perde di importanza nel corso del XVI e XVII secolo a causa:\nLa rinascita.\nLo sviluppo di uno studio scientifico dell'economia nel corso del XVIII secolo, di cui fu il principale fautore Adam Smith, favor\u00ec il superamento dell'ottica protezionistica che aveva caratterizzato i due secoli precedenti. La nascente rivoluzione industriale, permettendo produzioni di massa inizialmente soltanto in Inghilterra, e in seguito nel resto del continente, rese necessario un cambiamento di rotta negli orientamenti di politica economica dei Governi europei a causa della necessit\u00e0 di trovare nuovi mercati in cui far confluire la produzione nazionale eccedente i fabbisogni interni\nL'abbattimento dei dazi all'interno degli Stati nazionali e la creazione delle prime unioni doganali (ad esempio, lo Zollverein costituito nella Confederazione Tedesca nel 1834) favorirono uno sviluppo senza pari dei commerci internazionali, dando quindi adito ad un recupero massiccio delle antiche norme dello \"ius mercatorum\", al quale vennero affiancate sempre nuove codificazioni.\nLo strisciante nazionalismo che caratterizza la prima met\u00e0 del XX secolo non riesce ad impedire lo sviluppo del commercio internazionale che, viceversa, fiorisce sempre di pi\u00f9 per merito dell'evoluzione dei mezzi di produzione e dello sviluppo di nuovi mezzi di trasporto. Gli stati nazionali assumono in proprio la regolamentazione della materia internazionalprivatistica mediante la creazione di una specifica disciplina che prevede un insieme di \"norme di conflitto\" per l'individuazione all'interno della fattispecie degli elementi di estraneit\u00e0 (cio\u00e8 attinenti ad un ordinamento straniero) che permettano il collegamento con la normativa applicabile per la risoluzione della controversia; provvedono inoltre alla predisposizione di una disciplina processualcivilistica internazionale (per la determinazione di quale giudice statuale abbia la giurisdizione sulla controversia).\nCi\u00f2 comunque non esclude la possibilit\u00e0 per gli operatori commerciali di utilizzare le fonti dello \"ius mercatorum\" e gli arbitrati internazionali come strumenti di composizione e risoluzione delle eventuali controversie sorte tra di loro.\nAttualmente, il nostro sistema di diritto internazionale privato non attribuisce alcuna rilevanza a tali fonti se non nella misura in cui le clausole della lex mercatoria non siano riportate, in base all'autonomia negoziale delle parti, nel contratto stesso.\nIn parole povere, in caso di controversia, ai fini dell'applicazione di tale \"normativa\" \u00e8 necessario che le parti contraenti abbiano esplicitamente inserito tali clausole nel testo del contratto (oppure vi abbiano fatto riferimento \"de relato\").\nFonti e codificazioni.\nNella \"Lex mercatoria\" si possono ricomprendere una vasta serie di fonti giuridiche: vi rientrano norme, prassi uniformi, condizioni generali di contratto, clausole contrattuali che vengono applicate alla relazioni economiche internazionali intercorrenti tra operatori solitamente privati.\nIl carattere fondante tale istituto \u00e8 l'origine privata: come per le consuetudini si tratta di una ripetizione costante nel tempo di un comportamento (\"diuturnitas\") assommata alla opinione di una generica vincolativit\u00e0 giuridica di tale regola (\"opinio iuris ac necessitatis\").\nEsempi fondanti tale istituto sono:"}
{"id": "1523625", "revid": "7", "url": "https://it.wikipedia.org/wiki?curid=1523625", "title": "Billboard Magazine", "text": ""}
{"id": "1523626", "revid": "106356", "url": "https://it.wikipedia.org/wiki?curid=1523626", "title": "Compton, California", "text": ""}
{"id": "1523628", "revid": "93556", "url": "https://it.wikipedia.org/wiki?curid=1523628", "title": "Prodotti agroalimentari tradizionali pugliesi", "text": "Al 2 marzo 2020, i Prodotti Agroalimentari Tradizionali pugliesi riconosciuti dal Ministero delle politiche agricole alimentari e forestali sono i seguenti:"}
{"id": "1523633", "revid": "131358", "url": "https://it.wikipedia.org/wiki?curid=1523633", "title": "Sloga Novi Sad", "text": ""}
{"id": "1523634", "revid": "131358", "url": "https://it.wikipedia.org/wiki?curid=1523634", "title": "Metalac Belgrado", "text": ""}
{"id": "1523635", "revid": "110157", "url": "https://it.wikipedia.org/wiki?curid=1523635", "title": "Prva Liga 1948-1949", "text": "La Prva savezna liga FNRJ 1948-1949, conosciuta semplicemente come Prva liga 1948-1949, fu la 20\u00aa edizione del campionato jugoslavo di calcio, la terza dopo la fine della Seconda guerra mondiale. La vittoria finale fu appannaggio del , al suo secondo titolo. Dalla stagione successiva il torneo passer\u00e0 alla cadenza dell'anno solare primavera-autunno (come nel campionato sovietico), invece di quella autunno-primavera (pi\u00f9 consono alla latitudine della Jugoslavia).\nStoria.\nAnche in questa annata il titolo jugoslavo si gioc\u00f2 sull'asse tra Zagabria e Belgrado. Il torneo presentava tre nuovi ingressi: quello del rientrante club montenegrino del e quelli delle due matricole assolute dei serbi dello Sloga Novi Sad e della giovanissima squadra aviatoria del Na\u0161a Krila di Zemun. Il campionato fu vinto dal Partizan, che biss\u00f2 cos\u00ec il successo di due anni prima. Capocannoniere del torneo fu Frane Mato\u0161i\u0107 (Hajduk Spalato) con 16 reti.\nDa segnalarsi la conclusione dell'esperienza jugoslava della Ponziana: firmati e resi esecutivi i trattati di pace, il Presidente Tito aveva capito che la partita per l'annessione di Trieste era oramai persa, e quindi tagli\u00f2 i finanziamenti che avevano permesso al club giuliano di competere nella massima divisione jugoslava. Ai dirigenti ponzianini non rimase che tornare a schierare un'unica squadra nel campionato italiano, all'interno del quale il residuo e indebolito presidio biancazzurro era nel frattempo caduto in Promozione. La FIGC concesse il reintegro, dietro pegno per\u00f2 di una squalifica semestrale di tutti coloro che si erano tesserati nella FSJ\nRisultati.\nFonte: sportnet.rtl.hr"}
{"id": "1523636", "revid": "1048993", "url": "https://it.wikipedia.org/wiki?curid=1523636", "title": "Agust\u00edn Gonz\u00e1lez", "text": "Biografia.\nDopo gli studi da geometra e perito industriale, si iscrisse alla facolt\u00e0 Lettere e Filosofia, dove entr\u00f2 a far parte della compagnia del Teatro Espa\u00f1ol Universitario. Su consiglio di Jes\u00fas Franco, che ne aveva apprezzato il talento teatrale, nel 1954 Juan Antonio Bardem lo fece debuttare al cinema in \"Felices pascuas\". Da allora prese parte a pi\u00f9 di 140 film, diretto da alcuni dei pi\u00f9 importanti registi spagnoli dell'epoca (Carlos Saura, Luis Garc\u00eda Berlanga, Mario Camus, Fernando Fern\u00e1n G\u00f3mez, Jes\u00fas Franco). Il suo ritmo di lavoro era tale che arriv\u00f2 ad apparire in dodici film in un anno. La sua partecipazione a serie televisive lo avvicin\u00f2 ancor pi\u00f9 al pubblico.\nNel novembre 2004 ha debuttato a Madrid con lo spettacolo teatrale \"Tres hombres y un destino\" (insieme a Jos\u00e9 Luis L\u00f3pez V\u00e1zquez e Manuel Alexandre), ma dovette essere ben presto sostituito.\n\u00c8 morto nel gennaio 2005 nella clinica de La Zarzuela a Madrid, per le complicazioni di una polmonite.\nLo sguardo fosco, la calvizie pronunciata e la voce grave lo portarono a specializzarsi nell'interpretazione di personaggi loschi e crudeli.\nDal 1954 al 1986 ha avuto una relazione con l'attrice Mar\u00eda Luisa Ponte, con la quale recit\u00f2 in alcuni film.\nEra fratello di Manuel Gonz\u00e1lez, uno dei componenti del gruppo musicale Los Brincos."}
{"id": "1523638", "revid": "110157", "url": "https://it.wikipedia.org/wiki?curid=1523638", "title": "Livezile (Mehedin\u021bi)", "text": "Livezile \u00e8 un comune della Romania di 1.687 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 5 villaggi: Izvor\u0103lu de Jos, Izvoru Ane\u0219tilor, Livezile, Petri\u0219, Valea Izvorului."}
{"id": "1523639", "revid": "110157", "url": "https://it.wikipedia.org/wiki?curid=1523639", "title": "Prva Liga 1947-1948", "text": "La Prva savezna liga FNRJ 1947-1948, conosciuta semplicemente come Prva liga 1947-1948, fu la 19\u00aa edizione del campionato jugoslavo di calcio, la seconda dopo la fine della seconda guerra mondiale. La vittoria finale fu appannaggio della , al suo primo titolo.\nStoria.\nAnche in questa stagione le squadre favorite al titolo furono quelle di Belgrado e di Zagabria. Il torneo fu notevolmente smagrito rispetto alla precedente edizione, e comprendeva come nuova partecipante solo il Sarajevo. La vittoria and\u00f2 abbastanza nettamente nella capitale della Croazia, mentre in zona retrocessione affondarono i giovani macedoni del , i serbi dello Spartak Subotica, e le suddette matricole bosniache.\nCapocannoniere del torneo fu per la seconda volta consecutiva Franjo W\u00f6lfl (), con 22 reti.\nClassifica finale.\nSpareggio.\nLa terz'ultima della Prva liga () viene sfidata dalla terza classificata della Druga liga ().\nRisultati.\nFonte: sportnet.rtl.hr"}
{"id": "1523640", "revid": "1305772", "url": "https://it.wikipedia.org/wiki?curid=1523640", "title": "Malov\u0103\u021b", "text": "Malov\u0103\u021b \u00e8 un comune della Romania di 2.882 abitanti, ubicato nel distretto di Mehedin\u021bi, nella regione storica dell'Oltenia.\nIl comune \u00e8 formato dall'unione di 7 villaggi: 23 August, B\u00e2rda, Bobai\u021ba, Coliba\u0219i, Lazu, Malov\u0103\u021b, Negre\u0219ti."}
{"id": "1523641", "revid": "287204", "url": "https://it.wikipedia.org/wiki?curid=1523641", "title": "Malovat", "text": ""}
{"id": "1523643", "revid": "767487", "url": "https://it.wikipedia.org/wiki?curid=1523643", "title": "Ob\u00e2r\u0219ia de C\u00e2mp", "text": "Ob\u00e2r\u0219ia de C\u00e2mp \u00e8 un comune della Romania di 2.020 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 2 villaggi: Izim\u0219a e Ob\u00e2r\u0219ia de C\u00e2mp."}
{"id": "1523644", "revid": "287204", "url": "https://it.wikipedia.org/wiki?curid=1523644", "title": "Obarsia de Camp", "text": ""}
{"id": "1523645", "revid": "115549", "url": "https://it.wikipedia.org/wiki?curid=1523645", "title": "Kvarner Rijeka", "text": ""}
{"id": "1523647", "revid": "339392", "url": "https://it.wikipedia.org/wiki?curid=1523647", "title": "Nafta Lendava", "text": ""}
{"id": "1523648", "revid": "125768853", "url": "https://it.wikipedia.org/wiki?curid=1523648", "title": "Prva Liga 1946-1947", "text": "La Prva savezna liga FNRJ 1946-1947, conosciuta semplicemente come Prva liga 1946-1947, fu la 18\u00aa edizione del campionato jugoslavo di calcio, la prima dopo la fine della Seconda guerra mondiale. La vittoria finale fu appannaggio del , al suo primo titolo.\nStoria.\nL'invasione nazifascista della Jugoslavia nel 1941 aveva comportato la sospensione del campionato, mentre il paese stesso veniva smembrato nelle sue varie regioni. Dopo la liberazione e l'avvento del comunismo nel 1945, a causa delle distruzioni nelle vie di comunicazione si fece in tempo ad organizzare solo un torneo dimostrativo tra le varie repubbliche federative, mentre invece i campionati ufficiali ripresero solo a livello regionale. L'attivit\u00e0 ufficiale nazionale fu invece programmata per ricominciare nel 1946, e non ebbe relazione alcuna con l'ultima stagione antebellica: le squadre partecipanti vennero infatti selezionate ex novo, nella misura delle migliori societ\u00e0 di ognuna delle sei repubbliche federate, cio\u00e8 la Serbia, la Macedonia, il Montenegro, la Bosnia, la Croazia e la Slovenia; a esse si aggiunsero a torneo in corso, in qualit\u00e0 di \"ospiti\", due compagini della Venezia Giulia, regione italiana sotto occupazione militare che la Jugoslavia mirava ad annettere. La gran parte delle societ\u00e0 calcistiche dell'anteguerra erano scomparse o perch\u00e9 soppresse in quanto i loro dirigenti erano stati giudicati colpevoli di collaborazionismo, o perch\u00e9 fuse d'imperio a formare nuovi grandi club di stato nelle mani delle varie emanazioni economiche del partito comunista.\nIl torneo, concepito come un'occasione per rappresentare tutte le aree del paese, era tuttavia troppo ampio per lo sviluppo del calcio jugoslavo, e per la stagione seguente se ne studi\u00f2 un notevole ridimensionamento, onde tornare a una grandezza pi\u00f9 in linea con la tradizione. Fu dunque stabilito che al campionato di massima serie successivo avrebbero partecipato soltanto dieci squadre. Uno dei posti fu assegnato d'ufficio alla societ\u00e0 triestina dell'Amatori Ponziana che, avendo terminato il campionato in quartultima posizione, avrebbe dovuto retrocedere ma fu graziata per motivi politici (la cosiddetta questione triestina). Le altre nove partecipanti furono individuate nelle:\nCapocannoniere del torneo fu Franjo W\u00f6lfl (), con 28 reti.\nClassifica finale.\nVerso la stagione 1947-48.\nVista la riduzione prevista per la stagione successiva a 10 squadre, sono ammesse le seguenti squadre:\nSpareggi.\nIl 22 luglio 1947 il \"Pobeda\" si \u00e8 fuso con la concittadina \"Makedonija\" a formare il .\nRisultati.\nCalendario.\nIl campionato era iniziato il 25 agosto 1946 con 12 squadre. Il 6 ottobre \u00e8 entrato il , mentre il 30 dello stesso mese \u00e8 stato il turno del ."}
{"id": "1523650", "revid": "1305772", "url": "https://it.wikipedia.org/wiki?curid=1523650", "title": "Ob\u00e2r\u0219ia-Clo\u0219ani", "text": "Ob\u00e2r\u0219ia-Clo\u0219ani \u00e8 un comune della Romania di 1.141 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 2 villaggi: Godeanu e Ob\u00e2r\u0219ia-Clo\u0219ani."}
{"id": "1523651", "revid": "287204", "url": "https://it.wikipedia.org/wiki?curid=1523651", "title": "Obarsia-Closani", "text": ""}
{"id": "1523652", "revid": "647919", "url": "https://it.wikipedia.org/wiki?curid=1523652", "title": "Obarsia Closani", "text": ""}
{"id": "1523654", "revid": "46291", "url": "https://it.wikipedia.org/wiki?curid=1523654", "title": "Trollius", "text": "Trollius \u00e8 un genere di piante erbacee appartenente alla famiglia delle Ranunculaceae, diffuso nell'interno emisfero settentrionale.\nEtimologia.\nIl nome del genere deriva dal tedesco antico \u201ctroll\u201d che vuol dire \"globoso\", in riferimento alle forme tipiche dei fiori di questa specie. Tale denominazione veniva usata gi\u00e0 nel XVI secolo. \u00c8 il naturalista svizzero Conrad Gessner che ci parla nei suoi scritti di questo fiore probabilmente conosciuto durante la sua ascensione al Monte Pilatus (nel 1555) nei pressi di Lucerna. Infatti da quelle parti il fiore pi\u00f9 importante del genere (Botton d'oro) era chiamato volgarmente \u201cTroll Blume\u201d. Ma un'altra fonte fa derivare il nome sempre dal vocabolo \u201ctroll\u201d che \u00e8 anche proprio della lingua svedese e indica una divinit\u00e0 nordica maligna alludendo probabilmente alla velenosit\u00e0 delle piante di questo genere. \nComunque la prima descrizione scientifica del genere l'abbiamo da Linneo che nel 1753 la inser\u00ec nei suoi scritti.\nMorfologia.\nLa forma biologica della pianta \u00e8 emicriptofita scaposa (H scap) : ossia \u00e8 una pianta perennante per mezzo di gemme situate a livello del suolo (emicriptofita); l'asse fiorale \u00e8 allungato con poche foglie (scaposo).\nRadici.\nRadici secondarie da rizoma. Sono fibrose ed ispessite.\nFusto.\nIl fusto eretto e semplice nasce dal breve rizoma. \nFiori.\nI fiori sono solitamente solitari e alla fine del fusto. Il colore va dal giallo all'arancio, ma possono arrivare fino al porporino, o al lillacino o al biancastro. Sono inoltre ermafroditi, attinomorfi, dialitepali, e lungamente peduncolati.\nFrutti.\nIl frutto \u00e8 un aggregato (capolino) di follicoli deiscenti. All'interno di questi ultimi troviamo in duplice rango i semi.\nDistribuzione e habitat.\nIl genere \u00e8 diffuso soprattutto in America del Nord e in Asia, nelle regioni fredde e temperate. In Europa l'unica specie (\"Trollius europaeus\") si trova al nord a basse quote o al sud in zone montane. La maggiore diversit\u00e0, il genere \"Trollius\", lo presenta nell'Asia.\nTassonomia.\nAll'interno del genere \"Trollius\" sono comprese 33 di specie, delle quali solo una \u00e8 presente anche in Italia: il Botton d'oro (\"Trollius europaeus\"). La struttura della pianta ricorda moltissimo le specie del genere \"Ranunculus\", che si differenzia per l'aspetto del frutto (in \"Ranunculus\" \u00e8 un achenio, mentre \u00e8 un follicolo in \"Trollius\").\nPer comodit\u00e0 il genere viene diviso in due gruppi a seconda del numero dei sepali (ma \u00e8 anche un elemento importante per la classificazione delle varie specie del genere):\nUsi.\nTutte le specie sono velenose: \u00e8 noto che il bestiame \u201csapientemente\u201d evita di cibarsene. Sono usate come cibo solamente da alcuni lepidotteri.\nAlcune specie sono usate come piante ornamentali grazie al grande fiore brillantemente colorato. Sono rustiche e di facile coltivazione. Hanno tuttavia il difetto di essere avari di semi (nascono male e in modo discontinuo), per cui devono essere moltiplicate agamicamente (in autunno o in primavera)."}
{"id": "1523657", "revid": "110157", "url": "https://it.wikipedia.org/wiki?curid=1523657", "title": "Opri\u0219or", "text": "Opri\u0219or \u00e8 un comune della Romania di 2.769 abitanti, ubicato nel distretto di Mehedin\u021bi, nella regione storica dell'Oltenia.\nIl comune \u00e8 formato dall'unione di 2 villaggi: Opri\u0219or e Pris\u0103ceaua."}
{"id": "1523658", "revid": "287204", "url": "https://it.wikipedia.org/wiki?curid=1523658", "title": "Oprisor", "text": ""}
{"id": "1523659", "revid": "110157", "url": "https://it.wikipedia.org/wiki?curid=1523659", "title": "Prvenstvo Jugoslavije 1945", "text": "Il Prvenstvo Jugoslavije u nogometu 1945 (\"campionato di calcio della Jugoslavia 1945\") \u00e8 stata un'edizione non ufficiale del campionato jugoslavo di calcio, la prima del secondo dopoguerra.\nContesto storico.\nNell'autunno del 1945, terminata la Seconda guerra mondiale, le immani distruzioni belliche che avevano colpito la Jugoslavia non permisero un istantaneo ritorno del campionato jugoslavo di calcio. Al suo posto si svolsero soltanto i campionati locali delle varie repubbliche federate, finalizzati anche a selezionare i quadri della stagione 1946-47 che era programmata come completamente rifondata; a livello centrale si svolse invece una piccola coppa fra le selezioni delle nazionalit\u00e0 interne, manifestazione che fu vinta dalla Serbia.\nQualificazioni per il 1946-47.\nLa stagione 1945-46 viene utilizzata per comporre i quadri della Prva liga 1946-47, vengono disputati i tornei delle varie repubbliche: le 8 vincitrici pi\u00f9 le seconde di Serbia e Croazia accedono alla nuova massima divisione. Vengono invitate altre due squadre dal territorio libero di Trieste e dall'esercito. Altri due posti vengono dagli spareggi (Metalac e Lokomotiva)."}
{"id": "1523661", "revid": "174925", "url": "https://it.wikipedia.org/wiki?curid=1523661", "title": "Samuel Houston", "text": ""}
{"id": "1523665", "revid": "110157", "url": "https://it.wikipedia.org/wiki?curid=1523665", "title": "P\u0103dina Mare", "text": "P\u0103dina Mare \u00e8 un comune della Romania di 1.607 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 6 villaggi: Biban, Iablani\u021ba, Olteanca, P\u0103dina Mare, P\u0103dina Mic\u0103, Sla\u0219oma."}
{"id": "1523666", "revid": "287204", "url": "https://it.wikipedia.org/wiki?curid=1523666", "title": "Padina Mare", "text": ""}
{"id": "1523668", "revid": "1343317", "url": "https://it.wikipedia.org/wiki?curid=1523668", "title": "Patata di montagna del Medio Sangro", "text": "La patata di montagna del medio Sangro o patata montagnola \u00e8 una variet\u00e0 di patata coltivata principalmente nella provincia di Chieti, in particolare nei comuni di Montenerodomo, Pizzoferrato, Gamberale, Civitaluparella ed alcune zone del parco nazionale della Majella.\nDe Thomasis, Croce, Prosperi, parlavano gi\u00e0 della coltivazione del tubero in queste zone all'inizio dell'Ottocento.\nI terreni di coltivazione sono posti tra gli 800 ed i 1400 metri sul livello del mare.\nD\u00e9sir\u00e9e e Kennebec sono attualmente le variet\u00e0 maggiormente coltivate.\nLa raccolta viene effettuata da agosto in poi.\nUtilizzo.\nIn passato la patata montagnola era spesso aggiunta per la preparazione del pane e della polenta.\nOggi si utilizza ancora nella preparazione dei frascarielli, una minestra lenta di farina, che un tempo veniva preparata per aumentare il latte delle partorienti.\nLe patate si cucinano anche intere lesse, cotte al cartoccio o al forno, o affettate in padella o fritte. Quelle a pasta bianca, pi\u00f9 farinose, sono adatte alla preparazione di gnocchi e purea.\nEsiste anche una patata novella montagnola, raccolta a maturazione incompleta e consumata bollita con la buccia."}
{"id": "1523669", "revid": "767487", "url": "https://it.wikipedia.org/wiki?curid=1523669", "title": "Pet of the Month", "text": ""}
{"id": "1523670", "revid": "436907", "url": "https://it.wikipedia.org/wiki?curid=1523670", "title": "Classico (album)", "text": "Classico \u00e8 il terzo album di Bassi Maestro, uscito nel marzo 2000 per Area Cronica Entertainment.\nTracce.\nMusiche di Bassi Maestro."}
{"id": "1523671", "revid": "110157", "url": "https://it.wikipedia.org/wiki?curid=1523671", "title": "P\u0103tulele", "text": "P\u0103tulele \u00e8 un comune della Romania di 4.197 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 2 villaggi: P\u0103tulele e Via\u0219u."}
{"id": "1523672", "revid": "767487", "url": "https://it.wikipedia.org/wiki?curid=1523672", "title": "Pet of the Year", "text": ""}
{"id": "1523673", "revid": "287204", "url": "https://it.wikipedia.org/wiki?curid=1523673", "title": "Patulele", "text": ""}
{"id": "1523674", "revid": "767487", "url": "https://it.wikipedia.org/wiki?curid=1523674", "title": "NEdit", "text": "NEdit (\"Nirvana Editor\") \u00e8 un editor di testo sviluppato per l'X Window System (Motif/X11) dei sistemi open source, che combina all'interfaccia utente facile da utilizzare, ampie funzionalit\u00e0 ed elevata stabilit\u00e0.\nRisultato dallo sforzo di sviluppatori volontari, ha alle spalle un'ampia comunit\u00e0 di sviluppatori ed utilizzatori. Dalla versione 5.1 \u00e8 distribuito con i termini della GNU General Public License.\nSviluppato originariamente su un sistema Unix, \u00e8 oggi disponibile su tutti i principali sistemi Unix e GNU/Linux ma pu\u00f2 funzionare anche su altri sistemi, come il macOS, OS/2 e Microsoft Windows.\nIl progetto non ha pi\u00f9 avuto aggiornamenti significativi da ottobre 2004 ed il suo sviluppo pare definitivamente cessato da ottobre 2012."}
{"id": "1523675", "revid": "31886", "url": "https://it.wikipedia.org/wiki?curid=1523675", "title": "Quartetto delle Amazzoni", "text": "Il \u00e8 un gruppo di personaggi immaginari dell'anime e manga \"Sailor Moon\", di Naoko Takeuchi. Sono un sottogruppo del Circo della Luna Spenta, gruppo di nemici del quarto arco narrativo del manga e della quarta serie animata. In tutte e due le versioni della storia passeranno in seguito dalla parte delle protagoniste, sebbene in situazioni e modalit\u00e0 differenti.\nDescrizione.\nNel manga, le ragazze si presentano inizialmente come un gruppo di amazzoni prestigiatrici agli ordini di Zirconia, che affermano di discendere dalle \"amazzoni, le fortissime e leggendarie guerriere dell'Amazzonia\", ma successivamente si scopriranno essere il \"Sailor Quartet\" (chiamate dai fan anche \"Asterois Senshi\", visto che i loro nomi derivano dai 4 asteroidi della fascia principale del Sistema solare), il cui compito in futuro sar\u00e0 proteggere Chibiusa. Viene infatti rivelato che il quartetto fu posto in uno stato di sonno profondo nel cuore dell'Amazzonia fin tanto che non fosse giunto il momento del loro risveglio, nel momento in cui Chibiusa sarebbe \"diventata una guerriera che si batte da sola\". La loro posizione, in pratica, \u00e8 quindi analoga a quella delle guardian senshi per Serenity.\nNell'anime il quartetto non \u00e8 formato da guerriere sailor, ma abitanti dell\"Elysion\" (Illusion nell'adattamento italiano del manga e dell'anime), un luogo che si trova nelle profondit\u00e0 della terra e facente parte dell'antico regno della terra, il \"Golden Kingdom\". Nehellenia promise loro che non sarebbero mai cresciute, e che quindi non avrebbero smesso di sognare e cos\u00ec gli dona quattro pietre sferiche (le Amazon Stone) che possiedono vari poteri, utilizzate nella serie sia per combattere contro le Sailor Senshi che per estrarre lo Specchio dei sogni dalle persone (lanciandole con una stecca da biliardo).\nNel finale il quartetto, tradito da Zirconia, si schiera dalla parte delle guerriere sailor e Pegasus, rinunciando all'eterna giovinezza, poich\u00e9 grazie a super SailorMoon comprendono che pur crescendo non perderanno la capacit\u00e0 di sognare. Bench\u00e9 non compaiano pi\u00f9 dopo la quarta serie, il quartetto amazzonico si congeda dalle guerriere sailor con la promessa che un giorno si sarebbero riviste.\nSempre nell'anime il Quartetto ha un pessimo rapporto con Zirconia che spesso le rimprovera per la loro mancanza di seriet\u00e0 (in diversi episodi spesso le si vede oziare mentre si fanno fare dei massaggi da dei camici fluttuanti, o farsi la maschera di bellezza), ed anche perch\u00e9 le quattro ragazzine fanno spesso commenti sulla sua et\u00e0, dovuti anche al fatto che loro (a differenza di Zirconia) sono eternamente giovani. Lo stesso Quartetto non dimostra di avere molto rispetto nei suoi confronti, tant'\u00e8 che si rivolge a lei chiamandola in tono dispregiativo \"La vecchia!\" (in giapponese baba, termine che pu\u00f2 essere usato sia nel senso cortese di vecchietta o nonnina oppure dispegiativo come i nostri vecchiaccia, vecchia oppure befana).\nFormazione.\nCereCere.\n, \u00e8 l'amazzone dai capelli rosa, colei che si comporta da leader del quartetto. \u00c8 una trapezista per il circo ed \u00e8 in grado di compiere magie con i fiori (nell'edizione originale si presenta appunto come \"Maestra dei fiori\", mentre in quella italiana dice solo di essere una trapezista). Il suo colore distintivo \u00e8 il rosa, ma la palla che usa nelle missioni \u00e8 gialla. Ha un modo di fare molto elegante e femminile. La sua controparte fra le guerriere sailor \u00e8 Sailor Venus.\nNaoko Takeuchi ha detto che CereCere \u00e8 un personaggio sexy e aristocratico, oltre ad essere la pi\u00f9 grande delle quattro. Nel manga viene rivelato che CereCere \u00e8 anche Sailor Ceres, una delle quattro guerriere sailor il cui compito \u00e8 proteggere Chibiusa.\nCaratterialmente, CereCere tende ad essere arrogante e sgarbata, oltre che tremendamente vanitosa, al punto da scegliere, nell'anime, fra le sue vittime un pittore, per potersi far ritrarre prima di colpirlo. In qualche caso comunque CereCere mostra, dietro la sua maschera di seriosit\u00e0, dei tentativi di \"abbassarsi\" a giocare con le altre, che dal canto loro, considerano solo la sorella \"pigrona\". I \"lemures\" che vengono invocati da CereCere sono tutti di natura vegetale, un possibile collegamento con la divinit\u00e0 romana Cerere, dea della vegetazione e delle piante, a cui \u00e8 legato il suo nome.\nNell'adattamento italiano il suo nome \u00e8 stato traslitterato in \"SeleSele\", a causa del fatto che in Giappone si usa lo stesso suono sia per la \"L\" che per la \"R\", il che porta la lettura della parola inglese CereCere come SeleSele.\nDoppiata nella versione giapponese da Yuri Amano, e nella versione italiana da Daniela Fava.\nPallaPalla.\n \u00e8 l'amazzone dai capelli blu, la pi\u00f9 infantile del quartetto. Tutti i suoi attacchi hanno a che fare con le palline da giocoliere, e il suo ruolo nel circo \u00e8 quello dell'equilibrista. Il suo colore distintivo \u00e8 il blu e spesso parla di s\u00e9 in terza persona. La sua controparte fra le guerriere sailor \u00e8 Sailor Mercury. In Italia il suo nome ha mantenuto la pronuncia giapponese, diventando \"ParaPara\".\nNaoko Takeuchi ha parlato di lei come di una bambina piagnucolona e infantile. \u00c8 la seconda sorella pi\u00f9 grande nel manga, mentre \u00e8 la pi\u00f9 giovane nell'anime. Infatti nel manga PallaPalla \u00e8 anche \"Sailor Pallas\", una delle quattro guerriere sailor il cui compito \u00e8 proteggere Chibiusa.\nNell'anime, PallaPalla parla di s\u00e9 in terza persona ed \u00e8 estremamente infantile. Nonostante ci\u00f2, PallaPalla ha dimostrato in pi\u00f9 di una occasione di essere molto sveglia e attenta, \u00e8 considerata molto pericolosa dalle compagne e la sua singolare astuzia la collega alla dea greca Atena Pallade. Nell'anime dimostra in pi\u00f9 di un'occasione di essere anche piuttosto sadica, come nell'episodio 153 dove la si vede giocare con le bambole e staccare la testa ad una di queste, o nell'episodio 161, quando (attraverso la sua sfera) la si vede controllare i movimenti delle guerriere Sailor, arrivando quasi al punto di staccar loro le braccia.\nI \"lemures\" che vengono invocati da PallaPalla hanno tutti una forma sferica, e spesso usa delle bambole nei suoi attacchi. Inoltre sembra preferire attaccare pi\u00f9 persone contemporaneamente.\nDoppiata nella versione giapponese da Machiko Toyoshima, e nella versione italiana da Federica Valenti.\nJunJun.\n \u00e8 l'amazzone dai capelli verdi. \u00c8 un vero maschiaccio, atletica e impulsiva, naturale controparte di Sailor Jupiter. JunJun \u00e8 una acrobata, ed il suo colore distintivo \u00e8 il verde. In Italia il suo nome \u00e8 stato adattato in IunIun, sostituendo la \"I\" con la \"J\" secondo l'uso latino, ma mantenendo la pronuncia inalterata.\nL'autrice definisce JunJun un personaggio un po' sboccato, con un modo di parlare molto informale. Ha la pelle di colore scuro ed \u00e8 la terza sorella. Infatti nel manga JunJun \u00e8 anche Sailor Juno, una delle quattro guerriere sailor il cui compito \u00e8 proteggere Chibiusa.\nNell'anime, JunJun corrisponde grossomodo alla versione cartacea del personaggio. Dura e mascolina, JunJun spesso indossa un abbigliamento da motociclista, \u00e8 l'unica del quartetto ad utilizzare lemures di sesso maschile. Normalmente prima di colpire le proprie vittime, lascia che questi realizzino i propri sogni, forse in rispetto della dea Giunone della mitologia greca.\nDoppiata nella versione giapponese da Kumiko Watanabe, e nella versione italiana da Nadia Biondini.\nVesVes.\n \u00e8 l'amazzone dai capelli rossi. \u00c8 di carattere aggressivo e violento. Al circo ha il ruolo di domatrice di animali e la sua arma preferita \u00e8 la frusta. La sua controparte fra le guerriere sailor \u00e8 Sailor Mars e il suo colore distintivo \u00e8 il rosso. In Italia il suo nome ha mantenuto la pronuncia giapponese diventando BesuBesu.\nL'autrice parla di lei come di una \"regina\" dalla pelle ancora pi\u00f9 scura di quella di JunJun. \u00c8 la quarta e pi\u00f9 giovane fra le sorelle (nell'anime, invece \u00e8 la seconda pi\u00f9 grande). Nel manga infatti \u00e8 rivelato che VesVes \u00e8 in realt\u00e0 la guerriera sailor Sailor Vesta. I suoi attributi si riferiscono alla dea Vesta.\nNell'anime, VesVes \u00e8 tanto impulsiva da sembrare priva di qualunque senso della realt\u00e0, al punto di comportarsi in maniera poco consona anche quando non dovrebbe, per esempio apparendo fra la gente seduta su una sfera sospesa in aria. I suoi \"lemures\" sono tutti ispirati ad animali.\nDoppiata nella versione giapponese da Junko Hagimori, e nella versione italiana da Marcella Silvestri.\nSailor Quartet.\nIl Sailor Quartet appare solamente nel manga e nei musical, ed \u00e8 spesso chiamato \"Asteroid Quartet\" o \"Asteroid Senshi\" dai fan, perch\u00e9 ricevono sostegno da quattro piccoli pianeti, meglio noti come asteroidi, facenti parte della Fascia principale di asteroidi del sistema solare. Questo gruppo \u00e8 composto da quattro senshi, pi\u00f9 Sailor Chibimoon, che diventa la loro guerriera da proteggere.\nLa prima componente \u00e8 Sailor Ceres, leader del gruppo, nome derivato dall'asteroide 1 Ceres. La sua uniforme \u00e8 giocata sul rosa e sul grigio. In seguito c'\u00e8 Sailor Pallas, che prende il nome dall'asteroide 2 Pallas, e colori della sua uniforme ruotano intorno all'azzurro e al blu.\nSailor Juno, da 3 Juno, indossa un'uniforme verde e marrone, mentre Sailor Vesta, da 4 Vesta, utilizza i colori rosso e nero.\nIl gruppo fu risvegliato prematuramente da Nehellenia che le costrinse a lavorare per Dead Moon. Il quartetto, alla fine, riprende coscienza della propria responsabilit\u00e0 di guerriere, ma viene sigillato in quattro pietre da Zirconia. In seguito vengono liberate su richiesta di Sailor Saturn, dall'appena incoronata Neo-Queen Serenity. In seguito il Sailor Quartet ricomparir\u00e0 nel finale della quinta serie, quando accompagneranno Sailor Chibimoon dal futuro, per aiutare Sailor Moon nella lotta contro Sailor Galaxia.\nPoteri.\nNel manga il Sailor Quartet, utilizza due attacchi di gruppo:"}
{"id": "1523676", "revid": "339392", "url": "https://it.wikipedia.org/wiki?curid=1523676", "title": "Burbank, Los Angeles County (California)", "text": ""}
{"id": "1523678", "revid": "110157", "url": "https://it.wikipedia.org/wiki?curid=1523678", "title": "Podeni", "text": "Podeni (in ungherese \"Sz\u00e9kelyhidas\") \u00e8 un comune della Romania di 1.018 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 3 villaggi: Gornen\u021bi, M\u0103l\u0103ri\u0219ca, Podeni."}
{"id": "1523679", "revid": "399", "url": "https://it.wikipedia.org/wiki?curid=1523679", "title": "Arcata (citt\u00e0)", "text": ""}
{"id": "1523682", "revid": "4", "url": "https://it.wikipedia.org/wiki?curid=1523682", "title": "Patata montagnola", "text": ""}
{"id": "1523683", "revid": "767487", "url": "https://it.wikipedia.org/wiki?curid=1523683", "title": "Citt\u00e0 senza uomini", "text": "Citt\u00e0 senza uomini (\"City Without Men\") \u00e8 un film drammatico statunitense del 1943 diretto dal regista Sidney Salkow e con protagonista Linda Darnell.\nTrama.\nDurante una missione di sorvolo con il suo idrovolante, il giovane pilota statunitense Michael T. Mallory avvista una nave giapponese fare strane manovre, si accosta ad una delle scialuppe ma viene convinto armi alla mano ad allontanarsi dai marinai giapponesi. Di ritorno alla base rivela i suoi sospetti ai superiori, che non solo non credono alle sue parole ma lo accusano di aver inventato tutto e lo arrestano. Viene deportato nella prigione di Blackport, una cittadina abitata quasi unicamente dalle mogli e dalle sorelle dei reclusi e per questo soprannominata \"citt\u00e0 senza uomini\".\nPoco tempo dopo scoppia la guerra tra Stati Uniti e Giappone e il pilota viene scagionato per aver detto la verit\u00e0 che, purtroppo, non \u00e8 servita a prevedere l'imminente tragedia di Pearl Harbor."}
{"id": "1523685", "revid": "109686105", "url": "https://it.wikipedia.org/wiki?curid=1523685", "title": "Piliocolobus kirkii", "text": "Il c\u00f2lobo rosso di Zanzibar (Piliocolobus kirkii) \u00e8 una specie di colobo rosso endemica di Unguja, l'isola principale dell'arcipelago di Zanzibar, al largo delle coste della Tanzania. \u00c8 noto anche come colobo rosso di Kirk in onore di Sir John Kirk (1832-1922), il Residente Britannico di Zanzibar che lo rese noto per la prima volta alla comunit\u00e0 zoologica. Attualmente \u00e8 considerato una specie minacciata e a met\u00e0 degli anni '90 \u00e8 stato adottato come specie bandiera dai conservazionisti di Zanzibar. Questa specie \u00e8 stata riclassificata due volte: in precedenza \u00e8 appartenuta al genere \"Colobus\" e pi\u00f9 recentemente a quello \"Procolobus\".\nIl nome locale del \"P. kirkii\" in swahili \u00e8 kima puju, letteralmente \"scimmia velenosa\". Secondo la tradizione popolare, infatti, la presenza del colobo in un'area causa la morte della vegetazione; si dice anche che un cane che mangi un colobo rosso perda il pelo.\nDescrizione.\nQuesta scimmia del Vecchio Mondo ha un mantello che varia di colore dal rosso scuro al nero, ravvivato da una striscia nera lungo la schiena e le braccia e da un ventre di colore pallido. La faccia nera \u00e8 coronata da lunghi peli bianchi e mostra un caratteristico segno rosa sulle labbra e sul naso. Inoltre, il colobo rosso di Zanzibar possiede una lunga coda utilizzata come bilanciere. Le femmine mostrano poca differenza nelle dimensioni e nella colorazione rispetto alla loro controparte maschile, e nei gruppi il loro numero \u00e8 solitamente superiore.\nComportamento.\nI gruppi comprendono fino a quattro maschi adulti e molte femmine adulte. Nel gruppo sono presenti anche giovani di ogni et\u00e0. Il numero dei componenti di un gruppo pu\u00f2 variare dai trenta ai cinquanta esemplari. Sono animali molto sociali e possono essere spesso osservati giocare e spulciarsi nei periodi di riposo tra un pasto e l'altro.\nAnche la nutrizione \u00e8 un'attivit\u00e0 comunitaria. I colobi iniziano a nutrirsi la mattina e sono pi\u00f9 attivi durante le ore pi\u00f9 fredde della giornata. Richiami sonori emessi dai maschi indicano al gruppo che \u00e8 l'ora di spostarsi a mangiare su un altro albero. Queste scimmie si nutrono solitamente di foglie, germogli, semi, fiori e frutti immaturi. \u00c8 una delle poche specie che non mangia frutti maturi, dato che il suo stomaco tetracamerato non pu\u00f2 digerire gli zuccheri presenti al loro interno. Consuma anche carbone: questa strana abitudine alimentare si ritiene utile nell'impedire la digestione delle tossine presenti nelle foglie.\nIl colobo rosso di Zanzibar preferisce vivere in zone secche, come i boschetti e le macchie costiere, piuttosto che in quelle piovose, ma si pu\u00f2 incontrare anche in zone agricole e nelle paludi di mangrovie. Le scimmie che vivono in aree coltivate sono pi\u00f9 abituate alla presenza dell'uomo e scendono pi\u00f9 vicino al suolo.\nConservazione.\nIl colobo rosso di Zanzibar \u00e8 classificato dalla \"IUCN Red List\" come specie in pericolo di estinzione (\"endangered\"). Sull'isola ne sopravvivono poco pi\u00f9 di tremila esemplari, 2904 dei quali all'interno del Parco nazionale di Jozani Chwaka Bay. (Per gli amministratori che leggono, sono stato oggi al parco di Jozani ed era scritto che il numero degli esemplari era di questa cifra, scritto sopra un'altra cifra con scritto prima il numero degli esemplari, ossia 2300. Perci\u00f2 il numero \u00e8 aumentato e non \u00e8 di 500 esemplari.)\nIl Progetto per la Salvaguardia di Jozani-Chwaka Bay (1995-2003) ha promosso il colobo rosso di Zanzibar come \"specie bandiera\" della salvaguardia del patrimonio faunistico dell'isola.\nAllo scopo di proteggerne la conservazione, il colobo rosso \u00e8 stato recentemente introdotto dall'uomo anche sull'isola di Pemba, nella riserva forestale di Ngezi."}
{"id": "1523686", "revid": "110157", "url": "https://it.wikipedia.org/wiki?curid=1523686", "title": "Ponoarele", "text": "Ponoarele (in ungherese \"Kalugyer\") \u00e8 un comune della Romania di 2.911 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 15 villaggi: B\u0103lu\u021ba, B\u00e2r\u00e2iacu, Br\u00e2nzeni, Buicani, Ceptureni, Cracu Muntelui, Delureni, G\u0103rd\u0103neasa, Gheorghe\u0219ti, Ludu, Ponoarele, Proite\u0219ti, R\u0103icule\u0219ti, \u0218ipotu, Valea Ursului."}
{"id": "1523689", "revid": "27723", "url": "https://it.wikipedia.org/wiki?curid=1523689", "title": "San Lawrenz", "text": ""}
{"id": "1523694", "revid": "767487", "url": "https://it.wikipedia.org/wiki?curid=1523694", "title": "Crimson (Alkaline Trio)", "text": "Crimson \u00e8 il quarto album studio del gruppo statunitense pop punk degli Alkaline Trio. \u00c8 stato pubblicato nel 2005 sotto la Vagrant Records.\nL'album \u00e8 stato pubblicato anche in un'edizione speciale, contenente anche un secondo disco, con canzoni live e demo.\nTracce.\nCrimson.\nTutte le canzoni sono state scritte dagli Alkaline Trio."}
{"id": "1523697", "revid": "287204", "url": "https://it.wikipedia.org/wiki?curid=1523697", "title": "Davin\u00f3polis (Maranh\u00e3o)", "text": "Davin\u00f3polis \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Imperatriz."}
{"id": "1523698", "revid": "287204", "url": "https://it.wikipedia.org/wiki?curid=1523698", "title": "Crimson", "text": ""}
{"id": "1523702", "revid": "110157", "url": "https://it.wikipedia.org/wiki?curid=1523702", "title": "Dom Pedro", "text": "Dom Pedro \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione di Presidente Dutra."}
{"id": "1523703", "revid": "844563", "url": "https://it.wikipedia.org/wiki?curid=1523703", "title": "Dr\u017eavno prvenstvo 1939-1940", "text": "Il Prvenstvo Jugoslavije u nogometu 1939-1940 (\"campionato di calcio della Jugoslavia 1939-1940\"), conosciuto anche come Dr\u017eavno prvenstvo 1939-1940 (\"campionato nazionale 1939-1940\"), fu la diciassettesima edizione della massima serie del campionato jugoslavo di calcio, disputata tra il 2 maggio e il 16 giugno 1940 e conclusa con la vittoria del , al suo quinto titolo.\nContesto storico.\nPoco prima dell'inizio della seconda guerra mondiale (cui la Jugoslavia ancora non partecipa), le squadre slovene e croate lasciano la federcalcio jugoslava per confluire nella federcalcio croata per protesta contro la presunta supremazia accentratrice dei Serbi.\nIl 26 agosto 1939 il Regno di Jugoslavia si d\u00e0 una nuova struttura sociale creando la Banovina di Croazia (dalla fusione fra quella della Sava e quella del Litorale, pi\u00f9 alcune parti di quella del Vrbas e di quella della Drina), nel tentativo di dare una maggiore autonomia ai croati all'interno del regno.\nVengono creati due campionati: uno per le squadre slovene e croate ed uno per le squadre serbe (ovvero il resto del regno). Le migliori classificate disputano il campionato nazionale che assegna il titolo.\nQualificazioni.\nLe prime tre classificate dei due gruppi si qualificano al campionato nazionale.\nCroazia e Slovenia.\nTerritori compresi: Banovina della Drava e Banovina di Croazia.\nSerbia.\nTerritori compresi: Belgrado, Banovina del Vrbas, Banovina della Drina, Banovina della Zeta, Banato del Danubio, Banovina della Morava e Banovina del Vardar.\nCampionato nazionale.\nClassifica.\nLegenda:\nNote:\nStatistiche.\nClassifica marcatori.\n! colspan=\"7\" style=\"text-align: right;\" | Fonte: exyufudbal"}
{"id": "1523705", "revid": "287204", "url": "https://it.wikipedia.org/wiki?curid=1523705", "title": "Duque Bacelar", "text": "Duque Bacelar \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Coelho Neto."}
{"id": "1523707", "revid": "85405", "url": "https://it.wikipedia.org/wiki?curid=1523707", "title": "Aleksei Fjodorovi\u010d L'vov", "text": ""}
{"id": "1523709", "revid": "767487", "url": "https://it.wikipedia.org/wiki?curid=1523709", "title": "Esperantin\u00f3polis", "text": "Esperantin\u00f3polis \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione del M\u00e9dio Mearim."}
{"id": "1523710", "revid": "287204", "url": "https://it.wikipedia.org/wiki?curid=1523710", "title": "Estreito", "text": "Estreito \u00e8 un comune del Brasile nello Stato del Maranh\u00e3o, parte della mesoregione del Sul Maranhense e della microregione di Porto Franco."}
{"id": "1523712", "revid": "599013", "url": "https://it.wikipedia.org/wiki?curid=1523712", "title": "Lars L\u00f6nnkvist", "text": "Ai campionati mondiali del 1979 vinse la staffetta con la squadra svedese. Sempre nella staffetta giunse secondo nel 1978 e nel 1981, terzo nel 1983."}
{"id": "1523713", "revid": "287204", "url": "https://it.wikipedia.org/wiki?curid=1523713", "title": "Feira Nova do Maranh\u00e3o", "text": "Feira Nova do Maranh\u00e3o \u00e8 un comune del Brasile nello Stato del Maranh\u00e3o, parte della mesoregione del Sul Maranhense e della microregione di Gerais de Balsas."}
{"id": "1523716", "revid": "287204", "url": "https://it.wikipedia.org/wiki?curid=1523716", "title": "Lars Lonnkvist", "text": ""}
{"id": "1523718", "revid": "767487", "url": "https://it.wikipedia.org/wiki?curid=1523718", "title": "Fernando Falc\u00e3o", "text": "Fernando Falc\u00e3o \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione di Alto Mearim e Graja\u00fa."}
{"id": "1523723", "revid": "1564499", "url": "https://it.wikipedia.org/wiki?curid=1523723", "title": "Tacna", "text": "Tacna, citt\u00e0 di 250\u00a0000 abitanti posta all'estremo sud del Per\u00f9, \u00e8 capoluogo degli omonimi distretto, provincia e regione.\nSituata a 562\u00a0m slm, si trova a soli 35\u00a0km dal confine con il Cile, sulla valle del r\u00edo Caplina nelle vicinanze del deserto di Atacama. Nel 1868 fu colpita da un grande terremoto. Fu capitale della Confederazione Per\u00f9-Bolivia dalla sua nascita alla sua caduta, ossia dal 1836 al 1839, mentre dal 1883 al 1929 ha fatto parte del Cile.\nProprio per la sua immediata vicinanza al confine, \u00e8 una citt\u00e0 in cui lo spirito patriottico peruviano \u00e8 sorprendentemente acceso."}
{"id": "1523725", "revid": "287204", "url": "https://it.wikipedia.org/wiki?curid=1523725", "title": "Formosa da Serra Negra", "text": "Formosa da Serra Negra \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione di Alto Mearim e Graja\u00fa."}
{"id": "1523726", "revid": "287204", "url": "https://it.wikipedia.org/wiki?curid=1523726", "title": "Fortaleza dos Nogueiras", "text": "Fortaleza dos Nogueiras \u00e8 un comune del Brasile nello Stato del Maranh\u00e3o, parte della mesoregione del Sul Maranhense e della microregione di Chapadas das Mangabeiras."}
{"id": "1523731", "revid": "287204", "url": "https://it.wikipedia.org/wiki?curid=1523731", "title": "Fortuna (Brasile)", "text": "Fortuna \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione di Presidente Dutra."}
{"id": "1523745", "revid": "838137", "url": "https://it.wikipedia.org/wiki?curid=1523745", "title": "Regione Metropolitana di Macap\u00e1", "text": "Regione Metropolitana di Macap\u00e1 \u00e8 l'Area metropolitana di Macap\u00e1 dello Stato dell'Amap\u00e1 in Brasile.\nComuni.\nComprende 2 comuni:"}
{"id": "1523749", "revid": "110157", "url": "https://it.wikipedia.org/wiki?curid=1523749", "title": "Detox (Treble Charger)", "text": "Detox \u00e8 il quinto e ultimo album della band canadese dei Treble Charger. \u00c8 stato pubblicato nel 2002 ed ottenne il disco d'oro in Canada. Venne prodotto in collaborazione con i Sum 41. Dopo questo album il chitarrista Bill Priddle decise di lasciare il gruppo."}
{"id": "1523750", "revid": "1343317", "url": "https://it.wikipedia.org/wiki?curid=1523750", "title": "Patatis cojonariis", "text": "La patata di cojonariis \u00e8 una variet\u00e0 di patata coltivata principalmente nelle province di Udine, Gorizia e Pordenone, sia su terreni di pianura che collinari che di montagna.\nLa raccolta inizia a luglio.\nUtilizzi.\nI tuberi piccoli e con buccia molto sottile, vengono principalmente utilizzati come contorno negli arrosti. La variet\u00e0 pi\u00f9 grande, \u00e8 utilizzata come contorno negli intingoli di carne (per esempio in umido con lo spezzatino). Inoltre, le patate vengono anche cucinate cotte o soffritte in padella."}
{"id": "1523754", "revid": "782150", "url": "https://it.wikipedia.org/wiki?curid=1523754", "title": "Setonix brachyurus", "text": "Il quokka (Setonix brachyurus ), unico membro del genere Setonix di , \u00e8 un piccolo Macropodide delle dimensioni di un grosso gatto domestico. Come altri marsupiali della famiglia dei Macropodidi (come i canguri e i wallaby), \u00e8 erbivoro e generalmente notturno.\nEcologia.\nIn natura, il quokka \u00e8 ristretto ad una piccolissima area nel sud-ovest dell'Australia Occidentale. Sta divenendo sempre pi\u00f9 raro, ed \u00e8 specie protetta su alcune isole al largo della costa, come Bald, Rottnest, Garden e Penguin, dove per\u00f2 \u00e8 rarissimo. Queste isole sono libere da volpi e gatti. Sull'isola di Rottnest \u00e8 molto comune ed occupa una grande variet\u00e0 di habitat, dalla boscaglia semi-arida ai giardini coltivati.\nDescrizione.\nPesa tra i 2,5 e i 5 kg, \u00e8 lungo tra i 40 e i 54 cm ed ha una coda - piuttosto corta per un Macropodide - di 25-30 cm. Ha struttura tozza, orecchie arrotondate ed una testa corta e larga. \u00c8 in grado di arrampicarsi su piccoli alberi e arbusti. Il mantello \u00e8 di color bruno brizzolato, ma sul ventre si fa sempre pi\u00f9 marroncino. Il quokka ricicla una piccola quantit\u00e0 dei suoi prodotti di scarto.\nComportamento.\nIl quokka \u00e8 gregario e nelle zone dove il cibo \u00e8 maggiormente disponibile vive in gruppi numerosi; si nutre principalmente di graminacee, carici, succulente e fogliame. La salute di alcuni esemplari \u00e8 stata messa a repentaglio in seguito all'ingestione di cibi inappropriati, come il pane, offerti sull'Isola di Rottnest da visitatori ben intenzionati. Proprio per questo motivo \u00e8 vietato dare da mangiare a questi animali. Sul continente il quokka pu\u00f2 riprodursi in ogni periodo dell'anno, ma su Rottnest solamente verso la fine dell'estate. Ogni anno d\u00e0 alla luce un unico piccolo. Il fattore che sembra limitare di pi\u00f9 la capacit\u00e0 del quokka di riprodursi su Rottnest \u00e8 la scarsa disponibilit\u00e0 del rame negli alimenti.\nI movimenti del quokka sono simili a quelli del canguro e comprendono una serie di balzi grandi e piccoli.\nInterazione con l'uomo.\nI quokka non sono affatto intimoriti dagli esseri umani, anzi, spesso sono proprio loro ad andare incontro all'uomo, soprattutto sull'Isola di Rottnest. Tuttavia su quest'isola \u00e8 illegale maneggiarli in qualunque maniera. Se il divieto non viene rispettato, le autorit\u00e0 infliggono una multa di 100 dollari australiani (circa 65 euro) al trasgressore. Le ammende possono raggiungere un massimo di 1000 dollari, ma misure cos\u00ec rigide vengono applicate solo se l'animale viene ferito o ucciso.\n\u00c8 diventato popolare fra i turisti per realizzare autoritratti, dove l'animale sembra quasi sorridere, rendendolo noto come \"l'animale pi\u00f9 felice del mondo\".\nConservazione.\nSebbene il quokka sia piuttosto numeroso sulle isolette al largo della costa, il suo areale cos\u00ec ristretto lo fa classificare tra le specie vulnerabili. Sul continente, dove \u00e8 minacciato da predatori introdotti dall'uomo, come le volpi e i gatti ferali, necessita di zone con una fitta copertura per trovare rifugio. Lo sviluppo agricolo ha ridotto queste aree, contribuendo cos\u00ec al declino della specie. I cani e i gatti introdotti, cos\u00ec come i dingo, hanno complicato la situazione, gi\u00e0 severamente compromessa dal disboscamento e dagli incendi delle poche aree palustri rimaste.\nScoperta da parte degli europei.\nIl quokka \u00e8 uno dei primi mammiferi australiani ad essere stati visti dagli europei. Il marinaio olandese Samuel Volckertzoon scrisse di aver avvistato \u00abun gatto selvatico\u00bb sull'Isola di Rottnest nel 1650. Nel 1696 Willem de Vlamingh scambi\u00f2 questo animale per un ratto e battezz\u00f2 l'isola \u00abRottenest\u00bb, \u00abnido di ratti\u00bb in olandese.\nNome.\n\"Quokka\" deriva probabilmente da una parola nyungar, una lingua degli aborigeni Noongar, tale termine \u00e8: \"gwaga\"."}
{"id": "1523755", "revid": "13233423", "url": "https://it.wikipedia.org/wiki?curid=1523755", "title": "Marzale", "text": ""}
{"id": "1523756", "revid": "1610933", "url": "https://it.wikipedia.org/wiki?curid=1523756", "title": "Quokka", "text": ""}
{"id": "1523759", "revid": "767487", "url": "https://it.wikipedia.org/wiki?curid=1523759", "title": "Regione Metropolitana di Manaus", "text": "Regione Metropolitana di Manaus \u00e8 l'Area metropolitana di Manaus dello Stato di Amazonas in Brasile.\nComuni.\nComprende 13 comuni:"}
{"id": "1523764", "revid": "984922", "url": "https://it.wikipedia.org/wiki?curid=1523764", "title": "Ulla Lindkvist", "text": "Ha vinto nel 1966 e nel 1968 i campionati mondiali di orientamento individuali ed \u00e8 arrivata seconda nel 1970. Vinse i mondiali a staffetta nel 1970 come membro della squadra svedese, partecipando anche nel team che ha ottenuto le medaglie d'argento nel 1968 e 1972."}
{"id": "1523767", "revid": "767487", "url": "https://it.wikipedia.org/wiki?curid=1523767", "title": "Nelle tenebre della metropoli", "text": "Nelle tenebre della metropoli (\"Hangover Square\") \u00e8 un film del 1945 diretto da John Brahm.\n\u00c8 ispirato a \"The Man with Two Minds\", un romanzo dello scrittore inglese Patrick Hamilton pubblicato a Londra nel 1941.\nTrama.\nNella Londra dei primi del Novecento, il compositore George Harvey Bone soffre di una strana forma di schizofrenia che scatena in lui una violenza inaudita quando gli accade di sentire dei rumori troppo dissonanti. Durante questi raptus l'uomo \u00e8 capace di uccidere per poi non ricordare assolutamente pi\u00f9 nulla una volta ripresosi dalle sua crisi.\nBone \u00e8 sottoposto a un forte stress poich\u00e9 \u00e8 intento a terminare un concerto per pianoforte ed orchestra commissionatagli dal suo futuro suocero, il ricco Sir Henry Chapman, e, quando uno dei suoi vecchi debitori cerca di truffarlo, diventer\u00e0 vittima di uno dei raptus dell'uomo.\nIl dottor Allen Middleton, uno psicologo in servizio per conto di Scotland Yard, sospetta del delitto il compositore pur non avendone le prove, ma fa intendere all'uomo di cercare una cura per il suo male. Seguendo i consigli di Middleton, Bone si reca una sera a un concerto dove conosce la cantante Netta Longdon, di cui si innamora perdutamente, sebbene abbia gi\u00e0 una relazione sentimentale con la giovane Barbara Chapman. Tuttavia, quando quest'ultima rivela a Bone che il suo componimento \u00e8 assai mediocre, l'uomo l'aggredisce e la ragazza riesce a sfuggire per miracolo alla sua furia assassina, che per\u00f2 si scaglier\u00e0 contro la sua amante Netta, sospettata dall'uomo di essergli infedele. Il raptus assassino di Bone raggiunger\u00e0 il suo apice quando tenter\u00e0 di appiccare il fuoco nella sala da concerto, ma ne rimarr\u00e0 egli stesso vittima.\nProduzione.\nLe riprese del film, prodotto dalla Twentieth Century Fox Film Corporation con il sistema audio Western Electric Recording, durarono da fine agosto al 4 novembre 1944. Scene aggiunte vennero girate a met\u00e0 novembre.\nDistribuzione.\nDistribuito dalla Twentieth Century Fox Film Corporation, il film fu presentato in prima a New York il 7 febbraio 1945."}
{"id": "1523768", "revid": "94902", "url": "https://it.wikipedia.org/wiki?curid=1523768", "title": "Setonix", "text": ""}
{"id": "1523769", "revid": "287204", "url": "https://it.wikipedia.org/wiki?curid=1523769", "title": "Upsilon Librae", "text": "Upsilon Librae o Simone (\u03c5 Lib / \u03c5 Librae) \u00e8 una stella di magnitudine 3,61 situata nella costellazione della Bilancia, a 224 anni luce dal sistema solare. Occasionalmente \u00e8 indicata anche con il nome di Derakrab Borealis.\nUpsilon Librae, in un lontano futuro, tra poco pi\u00f9 di 2,5 milioni di anni, passer\u00e0 a soli 36 anni luce dal Sole, e a quel tempo sar\u00e0 la stella pi\u00f9 brillante del cielo visto dalla Terra, con una magnitudine di -0,36.\nCaratteristiche fisiche.\nUpsilon Librae \u00e8 una stella binaria la cui componente principale \u00e8 una gigante arancione di classe K5III, il cui raggio \u00e8 circa 15 volte quello del Sole. La compagna, con un raggio che \u00e8 la met\u00e0 di quello solare, \u00e8 probabilmente una debole nana rossa la cui magnitudine apparente \u00e8 +10,8."}
{"id": "1523770", "revid": "125006815", "url": "https://it.wikipedia.org/wiki?curid=1523770", "title": "Younis Mahmoud", "text": "Considerato uno degli attaccanti asiatici pi\u00f9 forti di tutti i tempi, nel corso della sua carriera ha vestito le maglie di numerosi club in vari campionati locali ed esteri, tra cui la Dawri Al-Nokhba, la UAE Arabian Gulf League e la Saudi Professional League, infrangendo diversi record, fra i quali quello di unico giocatore nella storia ad essere riuscito a segnare due triplette nello stesso campionato. Durante la 52\u00aa edizione del Pallone d'Oro nel 2007, Mahmoud \u00e8 arrivato al 29\u00ba posto, divenendo l'unico calciatore iracheno a ricevere una candidatura per tale riconoscimento.\nHa vestito la maglia della Nazionale maggiore a partire dal 2002, prendendo parte a 4 Coppe d'Asia (2004, 2007, 2011 e 2015), 4 Coppe delle Nazioni del Golfo (2004, 2007, 2009 e 2010) e una Confederations Cup nel 2009 in Sudafrica. \u00c8 inoltre l'unico calciatore nella storia ad essere andato a segno in quattro fasi finali consecutive della Coppa d'Asia, per un totale di otto reti.\nCon 148 apparizioni \u00e8 primatista di presenze della storia della Nazionale irachena, con la quale si \u00e8 laureato campione d'Asia nel 2007. Sempre nel 2007 ha ricevuto il premio Facchetti.\nSar\u00e0 poi ambasciatore del Mondiale del 2022 che si disputer\u00e0 in Qatar.\nCarriera.\nClub.\nGli inizi (1998-2001).\nInizia la sua carriera con la squadra amatori dell'Al-Dibs, che successivamente promuover\u00e0 il giovane iracheno in prima squadra, militante nella Terza Divisione irachena.\nNel 1999 si trasferisce nella squadra della sua citt\u00e0 natale, il Kirkuk FC, dove in due anni trascina i compagni alla promozione in Prima Divisione, vincendo il titolo di capocannoniere con 19 gol in una sola stagione.\n2001-2003.\nNel 2001, a 18 anni, ha l'opportunit\u00e0 di vestire la maglia dell'Al-Shorta, la societ\u00e0 irachena pi\u00f9 blasonata di tutti i tempi, ma l'allora tecnico della squadra di Baghdad, Ahmad Radhi, non lo ritenne all'altezza.\nVenne quindi ingaggiato dai rivali dell'Al-Talaba, la seconda squadra di Baghdad, con cui vinse una Iraq Super League (campionato nazionale) e due Iraq FA Cup (coppa nazionale) in due stagioni l'Al-Talaba anche grazie alle sue reti.\nNel 2002 gioca anche Umm Al-Ma'arak Cup vincendo il titolo di capocannoniere con 11 reti.\nNel 2003 passa all'Al-Wahda, squadra del campionato di calcio degli Emirati Arabi Uniti, dove in una sola stagione realizza 19 reti in 26 partite.\n\u00c8 tra i papabili per il premio di Giovane calciatore asiatico dell'anno 2003, premio vinto dal giapponese Yoshito \u014ckubo; \u00e8 comunque un buon anno per Mahmoud che con 5 reti si conferma capocannoniere della Abha Cup.\n\u00c8 anche il primo calciatore iracheno ad avere un sito web personale.\nCampionato del Qatar.\nYounis decide di giocare nel campionato qatariota di calcio con l'Al-Khor: realizza 19 reti nel primo campionato dove l'Al-Khor raggiunge il traguardo storico del terzo posto in campionato e vince la Qatar Crown Prince Cup realizzando 2 reti contro l'Al-Gharrafa, prima competizione vinta nella storia dell'Al-Khor; nella seconda stagione arriva secondo nella classifica dei marcatori del proprio campionato con 20 gol, dietro solo a Carlos Tenorio per una sola realizzazione.\n\u00c8 anche il giocatore ad aver realizzato il gol pi\u00f9 veloce nella storia del campionato del Qatar e della Qatar Crown Prince Cup nonch\u00e9 il capocannoniere della coppa stessa e il miglior realizzatore in una sola partita di sempre per il campionato del Qatar, in quanto in un incontro realizz\u00f2 ben 6 reti.\nNel 2006 passa all'Al-Gharrafa, dove nella prima stagione arriva seconda in campionato e Younis vince il titolo di capocannoniere con 19 reti. Il secondo posto in classifica permette all'Al-Gharrafa di poter partecipare all'AFC Champions League.\n2007-2008.\nQuell'anno viene nominato Miglior Calciatore dell'AFC dell'Anno 2007, Miglior Calciatore Arabo dell'Anno 2007, Miglior Calciatore Arabo 2007 per il quotidiano Al-Ahram, Miglior Calciatore Iracheno 2007, ma soprattutto \u00e8 arrivato 29\u00ba nella classifica del Pallone d'oro, ora aperto a giocatori provenienti da qualsiasi campionato del mondo, ed ha vinto il Premio Giacinto Facchetti de La Gazzetta dello Sport, ottenendo un premio di 10.000 euro da parte della redazione.\nNel 2008 vince campionato e Sheikh Jassem Cup, venendo premiato come miglior giocatore nazionale.\nNazionale.\nNel biennio 2001-2001 fa parte della Nazionale irachena Under-19, dove in 8 partite realizza 4 reti, subendo anche due espulsioni.\n\u00c8 il pi\u00f9 giovane esordiente di sempre della Nazionale irachena. In una tourn\u00e9e in Italia realizza una rete contro il Cagliari, mentre \u00e8 decisivo nel Campionato di calcio della federazione calcistica dell'Asia occidentale del 2002, quando nella finalissima contro la Giordania al 90' realizza la rete del 2 a 2, permettendo all'Iraq di giocare i tempi supplementari dove vincono per un totale di 3 a 2.\nCon la propria Nazionale realizza 7 gol nelle qualificazioni alla Coppa d'Asia 2004, firmando un poker di reti nella vittoria per 5 a 1 contro il Bahrain; anche in questa competizione viene premiato come capocannoniere.\nNell'estate del 2004 prende parte alla spedizione in Grecia per i Giochi olimpici, dove \u00e8 il miglior giocatore della propria squadra. Nel torneo calcistico l'Iraq vince con 6 punti il proprio girone e contribuendo pesantemente, grazie ad una vittoria per 4 a 2 proprio con firma di Younis, all'eliminazione del Portogallo. La squadra conclude il torneo al quarto posto.\nNel 2004 partecipa alla Coppa d'Asia, arrivando ai quarti di finale.\nNel 2006 viene convocato Giochi asiatici in Qatar, dove con tre reti aiuta l'Iraq a vincere la Medaglia d'Argento, perdendo la finale contro i padroni di casa qatariani.\nNel 2007 vince la Coppa d'Asia realizzando il gol della vittoria nella finale contro l'Arabia Saudita e si laurea capocannoniere del torneo ex aequo con Naohiro Takahara e Yasser Al-Qahtani grazie alle 4 reti realizzate.\nNel 2014 prender\u00e0 parte ai Giochi asiatici 2014 segnando una rete nella vittoria per 4-0 contro il Nepal, ai quarti di finale segner\u00e0 una doppietta battendo per 3-0 l'Arabia Saudita, infine otterr\u00e0 il bronzo segnando il gol del 1-0 battendo la Thailandia.\nStatistiche.\nTra club, Nazionale maggiore e Nazionali giovanili, Mahmoud ha giocato globalmente 519 partite segnando 341 reti, alla media di 0,65 gol a partita."}
{"id": "1523771", "revid": "3791", "url": "https://it.wikipedia.org/wiki?curid=1523771", "title": "Comitato Olimpico Britannico", "text": ""}
{"id": "1523773", "revid": "1543377", "url": "https://it.wikipedia.org/wiki?curid=1523773", "title": "Domodedovo", "text": "Domodedovo \u00e8 una cittadina della Russia europea centrale, compresa nell'oblast' di Mosca. Situata 37 km a sud della capitale, \u00e8 capoluogo del Domodedovskij rajon.\nStoria.\nFondata nel 1900 presso la stazione ferroviaria omonima, ricevette lo \"status\" di citt\u00e0 nel 1947. Domodedovo \u00e8 la sede di uno dei principali aeroporti di Mosca; vi insiste, inoltre, una certa attivit\u00e0 industriale.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1523781", "revid": "110157", "url": "https://it.wikipedia.org/wiki?curid=1523781", "title": "Palik\u00e9", "text": "Palik\u00e9 (\u03a0\u03b1\u03bb\u03b9\u03ba\u03ae in greco antico) \u00e8 un sito archeologico italiano. \nIl sito.\nL'area archeologica sorge in localit\u00e0 Rocchicella, su un contrafforte basaltico a ridosso della vallata del fiume Margi, nei pressi di Palagonia, da cui dista circa 1\u00a0km, sebbene dall'inizio del secolo scorso sia stata annessa al territorio del Comune di Mineo. La regione ha recentemente acquisito l'area per aprirla al pubblico, realizzando anche un'area espositiva per esporre i materiali rinvenuti dagli scavi.\nStoria.\nLe notizie sull'antica citt\u00e0 sono incerte: ne parla Diodoro Siculo affermando che venne rifondata da Ducezio nel 453 a.C. La citt\u00e0 di Palik\u00e9 fu fondata sull'altura che domina la pianura dove si trovava l'antico santuario dei Palici, divinit\u00e0 indigene ben presto inserite nel pantheon greco. Secondo molti storici dall'antica Palik\u00e9 trae origine l'odierna Palagonia, il cui toponimo significherebbe per l'appunto \"Palica Nea\" ossia la Nuova Palica.\nA partire dal 1995 alcune campagne di scavo della Soprintendenza dei beni culturali ed ambientali di Catania hanno permesso di individuare, nell'area davanti alla grotta che si apre ai piedi dell'altura, la presenza di una serie di strati archeologici che dal Mesolitico arrivano all'et\u00e0 sveva. All'et\u00e0 arcaica risalgono le pi\u00f9 antiche strutture che si possono attribuire al santuario dei Palici che viene ricostruito con strutture monumentali quali portici e sala da banchetto nel V secolo a.C. probabilmente grazie all'iniziativa di Ducezio, capo siculo che avrebbe fissato la sede della sua lega di citt\u00e0 sicule proprio presso il santuario del Palici. \nIl mito.\nSecondo il mito greco gli dei Palici sarebbero nati dall'unione di Zeus con la ninfa Talia: il tempio sarebbe sorto sulle rive mefitiche del laghetto, dove si svolgevano alcuni riti tramite i quali i sacerdoti eseguivano vaticini e ordalie. Oggi il laghetto di Naftia non \u00e8 visibile e i suoi gas vengono sfruttati industrialmente."}
{"id": "1523782", "revid": "1226", "url": "https://it.wikipedia.org/wiki?curid=1523782", "title": "Piramidi", "text": ""}
{"id": "1523789", "revid": "843557", "url": "https://it.wikipedia.org/wiki?curid=1523789", "title": "The Wombats", "text": "I The Wombats sono un gruppo musicale indie rock formato da tre elementi, proveniente da Liverpool, Inghilterra. Il gruppo \u00e8 formato da Matthew Murphy (voce, chitarra e tastiere) e Dan Haggis (batteria) e dal norvegese Tord \u00d8verland-Knudsen (basso).\nStoria.\nPrimi anni (2003 - 2006).\nI tre membri del gruppo si incontrano al Liverpool Institute of Performing Arts. La scuola d\u00e0 loro la possibilit\u00e0 di suonare ad un concerto in Cina di fronte ad un pubblico di 20.000 persone. Il loro singolo di debutto \"Lost in the Post/Party in a Forest (Where's Laura)\" \u00e8 stato pubblicato verso la fine del 2006. In Giappone esce un album chiamato \"Girls, Boys and Marsupials\" ed iniziano a guadagnare ascolti in tutto l'Estremo Oriente, mentre in patria sono praticamente sconosciuti.\nDan Haggis, come il batterista del gruppo, afferma in un'intervista - in Italia, tra l'altro - che non sia vero che in Estremo Oriente siano molto popolari, come la maggior parte delle persone crede a causa della loro scelta di pubblicare il primo album solo in Giappone.\n\"A Guide to Love, Loss And Desperation\" (2007-2010).\nLa Raccolta di fondi della Serious Request 2007 ha avuto luogo nei Paesi Bassi, dove la 3FM ha raccolto pi\u00f9 di 5 milioni di euro. Durante la raccolta di beneficenza, tre DJ si sono rinchiusi in una casa di vetro e non hanno mangiato per sei giorni, per raccogliere fondi per chi ha bisogno di acqua nei paesi del terzo mondo. Durante questa manifestazione di beneficenza, \"Let's Dance to Joy Division\" \u00e8 stato il singolo pi\u00f9 richiesto. Pi\u00f9 di 500 ascoltatori richiesero il singolo e vennero raccolti pi\u00f9 di 1\u00a0500 \u20ac.\nLa band pubblica una seconda edizione limitata in vinile chiamata \"Moving to New York\" nel gennaio del 2007. I singoli in esso contenuti ottengono ottime critiche da DJ radiofonici come Colin Murray e Zane Lowe. A maggio i Wombats pubblicano il loro terzo singolo chiamato \"Backfire at the Disco\", che fa guadagnare successo al gruppo. I Wombats raggiungono la posizione #35 nella Chart britannica dei singoli pi\u00f9 ascoltati. Il loro singolo \"Let's Dance to Joy Division\" \u00e8 stato pubblicato nell'ottobre del 2007, data che coincide con l'uscita del loro album di debutto intitolato \",\" che guadagna l'undicesima posizione nella classifica degli album pi\u00f9 venduti del 2007. La pubblicazione \u00e8 stata seguita da un tour europeo che termina con una party di Natale alla Liverpool Academy. \"Moving to New York\" sar\u00e0 nuovamente ridistribuito il 14 gennaio 2008.\n\"The Wombats Proudly Present... This Modern Glitch\" (2010-2013).\nNel settembre 2010 la band ha annunciato che era vicina al completamento del loro secondo album in studio, registrato a Los Angeles, California. L'album \u00e8 stato prodotto da Eric Valetine, che ha gi\u00e0 lavorato con band quali Lostprophets e Queens of the Stone Age. Il disco viene pubblicato il 25 aprile 2011 nel Regno Unito e il 22 in Australia.\nLa band fa quindi uscire quattro singoli: \"Tokyo (Vampires &amp; Wolves)\" (settembre 2010), \"Jump Into the Fog\" (gennaio 2011), \"Anti-D\" (aprile 2011) e \"Techno Fan\" (giugno 2011), anticipato dal video sul loro canale YouTube..\n\"Glitterbug\" (2013-2017).\nNell'ottobre 2013 il gruppo pubblica il brano \"Your Body Is a Weapon\".\nNel dicembre 2014 \u00e8 annunciata la pubblicazione dell'album \"Glitterbug\". Nel gennaio 2015 \u00e8 diffuso il singolo \"Greek Tragedy\". Nell'aprile seguente esce il disco \"Glitterbug\", pubblicato come gli altri dalla 14th Floor Records.\n\"Beautiful People Will Ruin Your Life\" (2017-2021).\nNell'ottobre 2017 \u00e8 annunciato il titolo del quarto album in studio, \"Beautiful People Will Ruin Your Life\", che esce il 9 febbraio 2018.\n\"Fix Yourself, Not the World\" (2021\u2013oggi).\nA partire dal 13 maggio 2021, la band ha postato una serie di anteprime su vari social network che hanno preceduto l'annuncio del singolo \"Method to the Madness\" del 24 maggio 2021, pubblicato ufficialmente il 26 maggio 2021. Nei mesi successivi la band ha pubblicato come ulteriori singoli \"If You Ever Leave, I'm Coming with You\", \"Ready for the High\" e \"Everything I Love Is Going To Die\", come anticipazione del loro quinto album \"Fix Yourself, Not the World\" del quale fanno parte. L'album \u00e8 stato pubblicato il 14 gennaio 2022 e ha raggiunto nella sua prima settimana la posizione di vertice nella Official Albums Chart del Regno Unito."}
{"id": "1523791", "revid": "13233764", "url": "https://it.wikipedia.org/wiki?curid=1523791", "title": "Pentium 3", "text": ""}
{"id": "1523793", "revid": "122314847", "url": "https://it.wikipedia.org/wiki?curid=1523793", "title": "British Olympic Association", "text": "La British Olympic Association (ingl., in italiano \"Associazione Olimpica Britannica\") \u00e8 il comitato olimpico nazionale preposto al governo e all'organizzazione dell'attivit\u00e0 sportiva olimpica nel Regno Unito; esso sovrintende a tutta l'attivit\u00e0 sportiva e ad esso fanno riferimento tutte le discipline sportive olimpiche praticate nel Paese, e ha la responsabilit\u00e0 della cura e della preparazione delle delegazioni britanniche ai Giochi olimpici.\nNacque il 24 maggio 1905, istituito nel corso di una seduta della Camera dei Comuni a Londra; il suo primo presidente fu il barone Desborough. Originariamente aveva rappresentanti di nove sport, mentre nel ventunesimo secolo ogni sport olimpico ha un membro.\nSempre dal 1905 rappresenta il Regno Unito presso il Comitato Olimpico Internazionale (CIO) dal 1905. Il comitato, inoltre, fa parte dei Comitati Olimpici Europei.\nPresidente del comitato \u00e8 la principessa Anna, ma la direzione esecutiva \u00e8 esercitata dal barone Colin Moynihan, il quale ricopre la carica di direttore; le funzioni di segretario generale sono svolte da Andrew Hunt.\nGrazie all'attivit\u00e0 e agli sforzi del BOA, la Gran Bretagna \u00e8, insieme a Francia, Italia e Svizzera, l'unico Paese ad aver partecipato a tutte le edizioni dei giochi olimpici, sia estive che invernali, convocate dal 1896. Ha anche concorso all'organizzazione della IV Olimpiade del 1908, della XIV Olimpiade nel 1948 e della XXX Olimpiade del 2012."}
{"id": "1523795", "revid": "1605525", "url": "https://it.wikipedia.org/wiki?curid=1523795", "title": "La sposa era in nero", "text": "La sposa era in nero (\"The Bride Wore Black\") \u00e8 un romanzo giallo scritto nel 1940 da Cornell Woolrich.\nTrama.\nJulie Killeen \u00e8 una giovane donna che confida a un'amica di voler lasciare la citt\u00e0, ma con uno stratagemma si nasconde e fa perdere le sue tracce. Durante due anni, impersonando ruoli differenti, avvicina quattro uomini e toglie loro la vita in quattro modi che non lascierebbero supporre un legame tra un delitto e l'altro. Infatti Bliss cade da un terrazzo, Mitchell \u00e8 pugnalato, Moran soffocato in un armadio a muro e Ferguson trafitto da una freccia, mentre dipingeva un quadro raffigurante Diana Cacciatrice.\nL'indagine, condotta da un poliziotto di nome Wanger, sembra destinata ad insabbiarsi e i superiori di Wanger non credono nelle sue intuizioni, finch\u00e9, dopo il quarto crimine, non si trova un testimone indiretto: \u00e8 un tale Corey che ha visto la donna sia quando \u00e8 morto Bliss, sia da Ferguson. Corey stesso \u00e8 stato allontanato di proposito dalla casa di Ferguson e pensa di essere sfuggito a una morte sicura: eppure la donna non ha ucciso altri testimoni e anzi ha sottratto un'accusata innocente alla giustizia, perci\u00f2 Wanger, per scoprire il piano che anima le azioni dell'omicida, compie accuratissime indagini di archivio.\nL'ultimo omicidio deve colpire uno scrittore di nome Holmes. Questa volta la donna finge di essere una dattilografa di mezza et\u00e0 e, giunta alla villa di Holmes, prepara la trappola. Wanger per\u00f2 si \u00e8 sostituito a Holmes e costringe Julie a confessare il movente dei suoi delitti. Il giorno delle nozze, il marito di Julie era stato assassinato e, poich\u00e9 in quel momento passava un'auto con cinque occupanti che sparavano contro le case, lei aveva ritenuto che essi fossero i colpevoli della sua vedovanza. Aveva giurato di scovarli e sterminarli. Dopo aver confessato, Julie scopre da Wanger che i balordi dell'auto non erano responsabili della morte del marito Nick Killeen, ex delinquente, bens\u00ec il suo complice: Corey.\nAppreso che aveva ucciso quattro innocenti e attentato alla vita di un quinto, resasi conto che invece aveva risparmiato Corey, escludendo che costui volesse regolare il conto con l'ex socio Killeen, la donna si consegna a Wanger, incurante del castigo che le toccher\u00e0.\nAdattamento cinematografico.\nDa questo romanzo nel 1968 Fran\u00e7ois Truffaut trasse il film \"La sposa in nero\" con Jeanne Moreau nella parte della protagonista; musiche di Bernard Herrmann.."}
{"id": "1523798", "revid": "324090", "url": "https://it.wikipedia.org/wiki?curid=1523798", "title": "Grande Lago degli Orsi", "text": "Il Gran Lago degli Orsi o Lago del grande orso (in inglese \"Great Bear Lake\", in francese \"Grand lac de l'Ours\", in slavey \"Saht\u00fa\") \u00e8 il pi\u00f9 grande lago situato interamente nel Canada. Con una superficie di 31.153 km\u00b2 \u00e8 anche il terzo di tutto il Nord America e il settimo del pianeta (quarto e ottavo se si considerano separatamente lo Huron e il Michigan).\nGeografia.\nSi trova nei Territori del Nord-Ovest ed \u00e8 situato tra i 65\u00b0 e i 67\u00b0 nord di latitudine - \u00e8 quindi attraversato dal Circolo polare artico - e tra i 118\u00b0 e i 123\u00b0 ovest di longitudine, a 156 metri sul livello del mare. Il suo emissario principale, il Grande Fiume degli Orsi, \u00e8 affluente del fiume Mackenzie.\nNome.\nSi ritiene che il nome del lago, che rimane almeno parzialmente gelato da fine novembre a met\u00e0 luglio, abbia avuto origine dalle Prime nazioni che vivevano lungo le coste del lago, le quali si riferivano a s\u00e9 stesse con le parole Chipewyan \"popolo dell'acqua dell'orso grizzly\" (\"grizzly bear water people\")."}
{"id": "1523802", "revid": "1343317", "url": "https://it.wikipedia.org/wiki?curid=1523802", "title": "Patata di Pignone", "text": "La patata di Pignone \u00e8 una variet\u00e0 di patata coltivata nella provincia della Spezia, in particolare nel comune di Pignone nella val di Vara.\nLa coltivazione si effettua in campi situati sulle due valli di Pignone e Casale di origine alluvionale e la raccolta si effettua nella prima quindicina di agosto.\nUtilizzi.\nLa patata di Pignone \u00e8 utilizzata nella preparazione di pane, gnocchi e nella torta di patate o come contorno per carni e stoccafisso."}
{"id": "1523804", "revid": "113977408", "url": "https://it.wikipedia.org/wiki?curid=1523804", "title": "Alpi di Brandenberg", "text": "Le Alpi di Brandenberg (in tedesco \"Brandenberger Alpen\" - detti anche \"Monti del Rofan\" - in tedesco \"Rofangebirge\") sono una sottosezione delle Alpi Calcaree Nordtirolesi. Si trovano nello Stato austriaco del Tirolo. Il loro nome si deve al comune di Brandenberg, che si trova sul massiccio. Il suo punto pi\u00f9 alto \u00e8 il Hochiss, a 2299\u00a0m s.l.m.\nClassificazione.\nSecondo la SOIUSA le Alpi di Brandenberg sono una sottosezione con la seguente classificazione:\nSecondo l'AVE costituiscono il gruppo n. 6 di 75 nelle Alpi Orientali.\nGeografia.\nConfinano:\nIl lago di Achen le bagna ad ovest. La loro parte occidentale \u00e8 la catena del Rofan.\nSuddivisione.\nLe Alpi di Brandenberg secondo la SOIUSA si suddividono in due supergruppi, quattro gruppi e cinque sottogruppi:\nStazioni invernali.\nLe principali stazioni di sport invernali sono:"}
{"id": "1523809", "revid": "599013", "url": "https://it.wikipedia.org/wiki?curid=1523809", "title": "Nino Pellacani", "text": "Carriera.\nIn attivit\u00e0 tra gli anni ottanta e novanta, ha vestito le maglie della Fortitudo Bologna, Benetton Treviso, Pallacanestro Livorno, Pallacanestro Reggiana, Auxilium Torino e Modena. Anche se a Treviso ha vinto lo scudetto il suo periodo migliore lo ha vissuto alla Fortitudo Bologna assieme a Giacomo Zatti, Massimo Iacopini, Giacomo Zeb Lenzi e ai fratelli John e Leon Douglas.\nPellacani \u00e8 stato amatissimo dal pubblico della Fortitudo per l'immensa grinta che ci metteva sempre \u00e8 ricordato anche per le sue magliette goliardiche anti-Virtus, tra le quali, la pi\u00f9 nota \u00e8 senz'altro quella di \"Odio il brodo\", in riferimento alla sponsorizzazione delle \"Vu Nere\", all'epoca, da parte della Knorr. L'altra maglietta per la quale \u00e8 conosciuto \u00e8 \"Il Grande freddo -32\" che si riferisce alla differenza punti durante un derby con i cugini della Virtus.\nDurante gli anni del basket si \u00e8 diplomato all'Accademia di Belle Arti di Bologna.\nDopo essersi ritirato dal basket giocato, ha intrapreso la carriera di grafico pubblicitario fondando l'agenzia di comunicazione \"Zonamista\".\nNel gennaio 2008 viene accoltellato, a Zola Predosa, dal convivente della cognata nel tentativo di sedare una rissa riportando gravi ferite ad un occhio."}
{"id": "1523812", "revid": "326822", "url": "https://it.wikipedia.org/wiki?curid=1523812", "title": "Insieme numerico", "text": ""}
{"id": "1523813", "revid": "46870603", "url": "https://it.wikipedia.org/wiki?curid=1523813", "title": "Apparecchiatura informatica", "text": ""}
{"id": "1523814", "revid": "17654", "url": "https://it.wikipedia.org/wiki?curid=1523814", "title": "The Bride Wore Black", "text": ""}
{"id": "1523816", "revid": "1795", "url": "https://it.wikipedia.org/wiki?curid=1523816", "title": "Apparecchiature hardware", "text": ""}
{"id": "1523817", "revid": "729019", "url": "https://it.wikipedia.org/wiki?curid=1523817", "title": "Parco Querini", "text": "Parco Querini \u00e8 uno dei principali polmoni verdi della citt\u00e0 di Vicenza. Situato in centro storico, \u00e8 caratterizzato da vaste estensioni a prati, delimitate da un esteso boschetto ricco di piante ed ha un'estensione di 121.251 metri quadrati.\nDescrizione.\nParco Querini si colloca nel settore nord-orientale del centro storico, circondato per due lati dalle sponde del fiume Bacchiglione e dal suo affluente Astichello, e per il terzo lato dalla linea delle mura veneziane, lungo l'odierno viale Rodolfi. Dal retro di palazzo Querini si diparte un maestoso viale alberato che, fiancheggiato da statue di soggetto classico, percorre longitudinalmente il parco, fino a giungere allo stagno che circonda un isolotto (non accessibile al pubblico nonostante il ponte pedonale), sormontato da un tempietto.\nIl tempietto monoptero, costruito in stile classico da Antonio Piovene nel 1820, presenta colonne ioniche a sorreggere la cupola. Alla base del tempietto recenti lavori di risistemazione hanno messo in luce un'antica ghiacciaia (non accessibile in quanto ancora ingombra di detriti all'interno), che veniva utilizzata per conservare il ghiaccio che si formava d'inverno nello stagno, per rinfrescare cibi e bevande nella bella stagione. Dietro lo stagno, dal lato opposto del parco rispetto a palazzo Querini, sono collocate le rovine delle serre e voliere e l'abside della chiesa di Santa Maria in Araceli.\nVi si accede da quattro ingressi: dall'ingresso \"Rodolfi\" (in viale Rodolfi, vicino all'ospedale San Bortolo), da una recente passerella pedonale che lo collega direttamente all'ospedale, dall'ingresso \"Araceli\" (in viale Rumor, vicino alla chiesa dell'Araceli) e dal piccolo ingresso \"Porta Papa\" (sempre in viale Rumor, cos\u00ec chiamata perch\u00e9 vi \u00e8 posta una targa che ricorda la messa celebrata nel parco da papa Giovanni Paolo II, durante la sua visita pastorale alla citt\u00e0 nel settembre del 1991). L'originario ingresso da palazzo Querini (che ospita una sede della provincia di Vicenza) \u00e8 chiuso, cos\u00ec come il primo tratto del viale compromettendo l'integrit\u00e0 storica del parco e, in parte, la continuit\u00e0 visiva.\nIl parco \u00e8 meta giornaliera di persone di tutte le et\u00e0 e di praticanti del jogging e dello sport in generale (lungo parte del perimetro \u00e8 installato infatti un percorso vita). Durante l'estate vengono svolte manifestazioni sportive e musicali. Oltre che di specie vegetali, \u00e8 ricco di fauna selvatica e domestica (conigli, anatre, galline e piccioni)\nStoria.\nCinquecento.\nIl parco prende nome dal palazzo che si trova nelle immediate vicinanze - in contr\u00e0 San Marco - una residenza nobiliare prima della famiglia Capra, poi acquistato dalla famiglia Querini.\nNei Libri d'Estimo del 1563-64 si legge che Antonio Capra possedeva una \"casa da villa da due campi circa una pezza de terra arativa et parte prativa et arativa \u2026\". Questo si vede nella \"Pianta Angelica\" del 1580, dove in quest'area sono disegnate piantagioni di gelsi - utilizzati in questo periodo per l'allevamento dei bachi da seta - e un fabbricato, detto delle \"chiodare\", in cui venivano prodotti i chiodi, cio\u00e8 gli arpioncini utilizzati per stendere i panni che venivano follati nelle acque dell'Astichello.\nOttocento.\nLa situazione non sub\u00ec sostanziali mutamenti e il terreno rimase prevalentemente agricolo fino agli inizi del'Ottocento: nella \"Mappa d'Avviso\" del Comune di Vicenza (1810) si riferisce che nell'area dei Capra vi erano \"prati piant\u00e0 e vign\u00e0, prato con casello a uso di uccellanda, cordicella et orto, prato vaccino, boschetto con viali e piante esotiche \u2026 due corti con pozzo\".\nDopo la morte di Silvio Capra, nel 1811 il figlio Antonio, notaio e assessore di Vicenza, acquist\u00f2 dal Comune l'ex-monastero delle clarisse di Araceli e poco dopo, nel 1813 e nel 1828 acquist\u00f2 un'altra decina di campi contigui.\nNella \"Mappa Napoleonica\" del 1813 il monastero \u00e8 sparito e a suo posto sono indicati un brolo, un giardino, delle serre, segnale del fatto che il nuovo proprietario intendeva ampliare e abbellire il giardino e il parco. Nella \"Carta di Vicenza del Crivellari\" del 1821 appare un lungo viale che porta a una collinetta circolare sovrastata da un tempietto rotondo e circondata d'acqua, che poi fluisce in un canale che la scarica a sud nel Bacchiglione, fuori del muro di recinzione.\nDopo la morte di Antonio la propriet\u00e0 pass\u00f2 a fratelli e parenti e nel 1860 venne acquistata da Ermengarda Amelia Dalle Ore, poi trasmessa in eredit\u00e0 ad Amelia Grimaldi e Giulia Rezzara.\nNovecento.\nNel 1953 queste signore proposero un progetto edificatorio per costruire nell'area, che per\u00f2 venne respinto dalla Soprintendenza dei Beni Ambientali. In seguito all'approvazione del Piano Regolatore Generale, il Comune previde che l'area fosse destinata in parte a verde pubblico e in parte a zona di rispetto assoluto.\nNel 1962 il Comune accett\u00f2 una nuova proposta delle proprietarie, che prevedeva la donazione di circa met\u00e0 dell'area purch\u00e9 l'altra parte fosse resa edificabile; essa venne respinta dal Ministero dei Lavori Pubblici, che approv\u00f2 poi una variante del piano comunale. Nel 1969 furono espropriati 9,5 ettari e due anni dopo aperti al pubblico come parco cittadino.\nA quell'epoca la zona era in stato di quasi totale abbandono, con piante sofferenti e vegetazione infestante, vasi divelti e statue abbattute, il tempietto con la cupola in parte squarciata.\nAnni Duemila.\nNel gennaio 2010 \u00e8 stato inaugurato, in una parte del parco nei pressi dell'entrata Rodolfi, il \"Parco delle scienze\", sette attrazioni ludico-didattiche (l'albero delle visioni, il triangolo impossibile, i tubi comunicanti, l'organo di Pan, la batteria a mano, il caleidogiro e le carrucole) pensate per ragazzi dai 6 ai 14 anni, per la comprensione di fenomeni fisici, come la riflessione della luce, le vibrazioni, la frequenza dei suoni e le illusioni ottiche.\nParco Querini \u00e8 diventato uno dei simboli dell'alluvione che ha colpito Vicenza nei primi giorni del novembre 2010. La pressione dell'acqua (che ha ristagnato per giorni trasformando il parco in un enorme stagno) ha danneggiato le recinzioni, il muro di cinta, numerose alberature, la peschiera, i servizi igienici e ha rovinato il fondo dei vialetti per un danno complessivo di 300\u00a0000 euro.\nIl 3 febbraio 2011 l'area verde \u00e8 stata in parte riconsegnata alla citt\u00e0, dopo un lungo lavoro di manutenzione. Nel corso dei mesi successivi \u00e8 stata resa nuovamente agibile la zona del boschetto e l'ingresso Araceli (che era rimasto danneggiato dal crollo di parte della cancellata).\nNei primi giorni di maggio 2011 il parco \u00e8 stato abbellito da 19 panchine d'artista, 18 delle quali realizzate da artisti e una dalle classi terze delle scuole medie del comprensivo 8, nell'ambito di un'iniziativa congiunta dell'associazione Amici dei Parchi di Vicenza e della Biblioteca Internazionale La Vigna."}
{"id": "1523818", "revid": "287204", "url": "https://it.wikipedia.org/wiki?curid=1523818", "title": "EcoTv", "text": "EcoTv \u00e8 stata una rete televisiva italiana diffusa via satellite e via web.\nStoria.\nEcoTv \u00e8 un canale satellitare della piattaforma Sky, nato nel 2006. Fondata e diretta dal giornalista Pino Gagliardi, tratta principalmente argomenti di ecologia, diritti civili, pace, solidariet\u00e0 e giustizia sociale. Ecotv \u00e8 stata partner ufficiale della \"Conferenza Nazionale sui Cambiamenti Climatici alla FAO\" svoltasi a Roma nel settembre 2007, del \"V-Day\" di Beppe Grillo, del \"Gay Pride\" di Roma svoltosi nel 2007, ed \u00e8 stata televisione ufficiale dell\"EuroPride\" 2007 di Madrid, di \"Cinambiente 2007\", del \"TrailerFilmFest\" di Catania, del \"Vento di Terre\" di Foggia, di \"MareAmico 2007\", del \"MEI (Meeting Etichette Indipendenti)\" di Faenza, del \"CinemAbili\" svoltosi a Genova.\nIl 23 febbraio 2008 l'emittente ha trasmesso in diretta Il giorno del rifiuto, l'iniziativa organizzata dal Meet-up \u201cAmici di Beppe Grillo\u201d per dare voce alla protesta dei cittadini contro la situazione di estremo degrado in cui versano Napoli e tanti altri comuni campani, causa una politica fallimentare in tema di gestione dei rifiuti. Insieme a Beppe Grillo questa grande \u201cmaratona del rifiuto\u201d ha visto la partecipazione di Franca Rame, Edoardo Bennato, Enzo Gragnaniello e tanti altri artisti.\nIl 25 aprile 2008 EcoTv trasmette in esclusiva la diretta del V2-Day, il giorno di mobilitazione promosso dal comico genovese Beppe Grillo che in piazza San Carlo a Torino, e in collegamento con i meet-up sparsi per numerose altre piazze italiane, lancia la raccolta firme per i tre referendum sull'abolizione dell'Ordine dei Giornalisti, l'abolizione dei finanziamenti pubblici all'editoria e l'abolizione della legge Gasparri.\nProgrammi.\nNel palinsesto figura l'impegno di EcoTv a favore di una cultura \"finalmente libera\". Il canale fin dall'inizio della programmazione si \u00e8 occupato di dare spazio a forme d'arte meno viste e ad artisti indipendenti non sempre presenti nei canali generalisti. In tal senso figurano le trasmissioni:\n\"Nonsoloemtivi\" (condotto da Leyla Pafumi), ideata per dare voce e spazio a tutti gli artisti che ancora credono nella musica al punto di autoprodursi o creare delle etichette indipendenti per poter divulgare la propria musica senza pressioni da parte dell'industria discografica mondiale;\n\"Teatro InStabile\" (a cura di Giulia Spiniello), un format dedicato allo spettacolo di prosa che propone al pubblico del piccolo schermo un ricco archivio di rappresentazioni teatrali presentati in versione integrale in prima serata;\n\"Sviste\" (a cura di Mario Mazzarotto), nata per dare voce ad autori e registi cinematografici italiani le cui opere non tutti hanno avuto l'opportunit\u00e0 di conoscere.\nDiffusione satellitare.\nEcoTv, edita da EcoNetwork s.r.l., era raggiungibile sul canale 906 della piattaforma Sky.\nEra visibile in tutta Europa e nei paesi settentrionali del Mediterraneo tramite le seguenti coordinate:"}
{"id": "1523826", "revid": "932277", "url": "https://it.wikipedia.org/wiki?curid=1523826", "title": "Al Mahed", "text": "al Mahed (\"la Nativit\u00e0\") \u00e8 l'unica emittente cristiana che trasmette nei territori palestinesi.\nHa sede a Betlemme; il suo direttore \u00e8 Samir Qumsieh, un imprenditore greco-ortodosso. L'ascolto della rete raggiunge il milione di spettatori.\nNata nel 1996 per iniziativa di Qumsieh, l'emittente \u00e8 diventata presto un punto di riferimento anche per le altre confessioni cristiane presenti in Terra Santa. Ad esempio, \u00e8 un biblista cattolico del Patriarcato latino, don Peter Madros, a tenere la rubrica sul Vangelo della domenica.\nI notiziari dell'emittente coprono i principali eventi di tutte le comunit\u00e0 cristiane di Betlemme e Gerusalemme. Ma al Mahed trasmette, ogni venerd\u00ec, anche \"La luce dell'islam, un programma in cui d\u00e0 voce ad un imam locale. Il palinsesto comprende una serie di programmi di servizio molto seguiti anche al di fuori della comunit\u00e0 cristiana.\nNel 2006 contro la sede dell'emittente sono state lanciate due bombe molotov, un chiaro gesto di intimidazione.\nAlla fine del 2007 Qumsieh, non trovando come ripianare un deficit di bilancio di 45 mila euro, aveva deciso di interrompere temporaneamente i programmi. La Radio Vaticana rilanciava il suo appello: \"A tutti coloro che sono interessati alla sopravvivenza dei cristiani di Terra Santa, perch\u00e9 aiutino la nostra stazione televisiva a continuare il suo lavoro\".\nLa macchina degli aiuti si \u00e8 messa in moto (\u00e8 giunto un concreto sostegno anche dall'Italia) ed all'inizio del 2008 al Mahed ha potuto riprendere le trasmissioni.\nNel 2010 l'emittente \u00e8 stata chiusa dalla polizia dell'Autorit\u00e0 Palestinese \u00aba causa del mancato pagamento di una somma dovuta per la licenza\u00bb."}
{"id": "1523827", "revid": "115307233", "url": "https://it.wikipedia.org/wiki?curid=1523827", "title": "Emphlora", "text": "L'emphlora \u00e8 la patata OGM creata dal colosso industriale nel campo chimico BASF. Il vegetale soprannominato \"superpatata\" \u00e8 stato oggetto di numerosi discussioni all'interno dell'Unione europea.\nIl tubero non dovrebbe entrare nella catena alimentare, ma sarebbe destinato alle industrie ed utilizzato per la produzione di amido. \nNella patata geneticamente modificata il contenuto di amilopectina arriva al 100%. L'amilopectina, grazie alla sua particolare struttura di zucchero ramificato, trova largo impiego nell'industria come addensante. \nLa patata Amflora non \u00e8 destinata al consumo umano ma \u00e8 stato creata per avere in quantit\u00e0 questa componente dell'amido che sar\u00e0 utilizzata nella produzione di carta e cemento, e persino nell'industria estrattiva. Poi, una volta estratto l'amido, la polpa del tubero finir\u00e0 come mangime per gli animali."}
{"id": "1523828", "revid": "125266191", "url": "https://it.wikipedia.org/wiki?curid=1523828", "title": "AJ Michalka", "text": "Assieme alla sorella Aly Michalka forma il duo Aly &amp; AJ.\nBiografia.\nAmanda Joy Michalka \u00e8 nata il 10 aprile 1991 a Torrance, in California. AJ (ovvero Amanda Joy) inizi\u00f2 a suonare il pianoforte quando aveva quattro anni e impar\u00f2 a suonare la chitarra nella prima adolescenza. Inoltre studi\u00f2 recitazione all'et\u00e0 9 anni e a soli 11 anni ottenne il suo primo ruolo. Amanda ha partecipato a vari film e show, quali ad esempio \"Oliver Beene\", \"The Guardian\" e \"Six Feet Under\". Insieme alla sorella Aly appare nel film \"Grosso guaio a River City\", distribuito il 26 marzo 2006. Sempre con la sorella Aly forma il duo Aly &amp; AJ. Assieme nel gennaio 2005 pubblicano la cover \"Do You Believe in Magic\" e il loro primo albuom \"Into the Rush\", di cui viene commercializzata anche l'edizione speciale \"Into the Rush (Deluxe Edition)\", contenente il singolo inedito \"Chermicals React\". Molte loro canzoni sono diventate colonne sonore di importanti film Disney come \"Ice Princess - Un sogno sul ghiaccio\" e \"Herbie - Il super Maggiolino\".\nNel 2006 Aly &amp; AJ pubblicano il video \"On the Ride\", contenente il primo concerto dal vivo e inserti speciali. In seguito pubblicano l'album natalizio \"Acoustic Hearts of Winter\", da cui viene estratto il singolo \"Greatest Time of Year\". Nel 2007 Aly &amp; AJ pubblicano l'album \"Insomniatic\", accompagnato dal singolo \"Potential Breakup Song\". Il secondo singolo estratto dall'album \u00e8 \"Like Whoa\", utilizzato anche come colonna sonora dal film di Disney Channel \"Gli esploratori del tempo\". Nel 2010 prende parte al film \"Amabili resti\" nel ruolo di Clarissa. Inoltre prende parte al film \"Un anno da ricordare\" (\"Secretariat\"), uscito negli Stati Uniti l'8 ottobre 2010, e a \"Super 8\", diretto da J. J. Abrams e prodotto da Steven Spielberg, in cui interpreta Jen Kaznyk. Sempre nel 2010 AJ incide il brano principale della colonna sonora del film \"Un anno da ricordare\", \"It's Who You Are\".\nNel 2011 partecipa a \"Hellcats\", affiancando sua sorella Aly, che nella serie televisiva interpreta la protagonista, Marti. Le due sorelle appaiono anche nella colonna sonora cantando alcune canzoni originali. Nel 2012 \u00e8 protagonista del video musicale di Slash \"Gotten\", insieme a Adam Levine. A partire dal 2013 interpreta il ruolo di Lainey Lewis nella sit-com statunitense \"The Goldbergs\", personaggio che sar\u00e0 ricorrente per tutta la serie e che avr\u00e0 un ruolo principale nello spin-off \"Schooled\", in onda a partire dal 2019.\nDoppiatrici italiane.\nNelle versioni in italiano dei suoi lavori, AJ Michalka \u00e8 stata doppiata da:\nDa doppiatrice \u00e8 sostituita da:"}
{"id": "1523832", "revid": "1826532", "url": "https://it.wikipedia.org/wiki?curid=1523832", "title": "Pino Gagliardi", "text": "Carriera.\nHa lavorato per il circuito Cinquestelle al fianco di Gianfranco Funari in \"IV Generazione\" e successivamente al fianco di Marina Ripa di Meana con la quale ha condiviso il programma \"Casa Vip\". Prosegue la sua carriera su Odeon dove si occupa di Made in Italy (fashion &amp; design) per poi ritornare a Cinquestelle per condurre numerose trasmissioni che si occupano di moda, cultura e spettacolo. \nCon l'avvento della paytv passa a Stream dove diventa autore e conduttore del programma dedicato all'Italian Style \"Cult\".\nLavora a Rai Notte, dove \u00e8 proficuo il sodalizio professionale con Gabriele La Porta, direttore del palinsesto notturno della tv di Stato: dal 1999 su Raiuno prima e Raidue poi Gagliardi \u00e8 autore e conduttore di numerosi programmi tra cui \"Onorevoli Acquisti\" al fianco dei parlamentari italiani che consigliano ai telespettatori un libro, un film e un disco, \"Feste di luna\", \"Redazioni\" \"Gatto da guardia\", \"Buone Notizie\", \"Il duello di Rai Notte\" e dal 2007 \"L'avvocato risponde\" con Nino Marazzita; l'avvocato che ha partecipato ai maggiori episodi giudiziari degli ultimi trent'anni di storia italiana. \nLa sua passione \u00e8 la musica, l'arte, il design e la moda ma per Rai Notte si occupa anche di politica e di ambiente. Nel 2005 approda ad Ecoradio come responsabile della redazione e nel 2006 diviene il fondatore e direttore del canale satellitare EcoTv per la quale conduce le trasmissioni \"Letto\" (un programma di promozione letteraria e culturale) e \"Musika\" (incontro ravvicinato con la musica indipendente) in onda anche sul Circuito Cinquestelle. Ecotv sar\u00e0 l'unica televisione a trasmettere in diretta da Bologna il primo \"Vaffaday\" di Grillo e da Napoli il \"Monnezzaday\".\nHa fondato la prima free press interamente dedicata al Made in Italy e alle eccellenze italiane \"Viva L'italia\". Ha collaborato con Cinzia Malvini per vari programmi tra cui \"M.o.d.a.\" su La7 ed \u00e8 stato co-autore di \"Stile\" con Mariella Milani e di \"GLAM\" su Raidue. \n\u00c8 stato direttore editoriale, autore, conduttore e regista di tutti i contenuti di Cubomusica. \u00c8 autore del programma musicale LIVEACASATUA andato in onda su ItaliaUno. \u00c8 autore e regista dello speciale su RealTime \"Benji &amp; Fede a Miami\". \u00c8 stato vicedirettore del magazine Book Moda. Attualmente \u00e8 curatore e Video Producer del Circuit Festival Barcelona, Media Director di Artmediamix, Direttore Editoriale di TIMMUSIC e contributor di Maxim. "}
{"id": "1523834", "revid": "729019", "url": "https://it.wikipedia.org/wiki?curid=1523834", "title": "Quinto Mucio Scevola (console 174 a.C.)", "text": "Biografia.\nVenne eletto pretore nel 179 a.C., e divenne governatore della Sicilia. Nel 174 a.C. divenne console e nel 171 a.C. tribuno. In quest'ultima fase della sua carriera politica accompagn\u00f2 suo cognato Publio Licinio Crasso in una campagna contro Perseo di Macedonia.\nSuo figlio fu Quinto Mucio Scevola Augur."}
{"id": "1523844", "revid": "1951708", "url": "https://it.wikipedia.org/wiki?curid=1523844", "title": "By Your Side (Tokio Hotel)", "text": "By Your Side \u00e8 il terzo singolo estratto dall'album di debutto internazionale dei Tokio Hotel, \"Scream\".\nTale brano \u00e8 stato anche inserito nella colonna sonora del film \"Che la fine abbia inizio\".\nVideo.\nIl video \u00e8 lo stesso della versione originale (in lingua tedesca della canzone), \"An Deiner Seite (Ich bin da)\": girato nelle varie tappe del concerti del 2007, presenti nel DVD Zimmer 483-Live in Europe, fa alternare il backstage del concerto, un documentario (tour documentary) contenente tutto sui quattro ragazzi, alla vera esibizione. Il concerto \u00e8 stato fatto nel 2007 (\u00e8 presente anche nel dvd) a Parigi. Alla fine tutti e quattro i ragazzi si abbracciano e Bill grida in tedesco \"Grazie!\"."}
{"id": "1523851", "revid": "287204", "url": "https://it.wikipedia.org/wiki?curid=1523851", "title": "Federazione cestistica della Svizzera", "text": "La Federazione cestistica della Svizzera (Swiss Basketball) \u00e8 l'organo di direzione e sviluppo della pallacanestro in Svizzera.\nHa sede a Friburgo e, oltre a far parte della \"Associazione Olimpica Svizzera\" e della \"Comunit\u00e0 di interessi per lo sport di squadra\", \u00e8 affiliata dal 1932 alla \"Federazione Internazionale di Pallacanestro\".\nEssa controlla le attivit\u00e0 delle e, dal 2016, \u00e8 tornata ad organizzare in autonomia il campionato di pallacanestro svizzero. Il suo attuale presidente \u00e8 Giancarlo Sergi.\nScopi.\ncategorie;\nOrgani.\nL'Assemblea dei delegati.\n\u00c8 il potere supremo della federazione ed \u00e8 composta da:\nIl Comitato Direttore.\n\u00c8 l'organo dirigente della federazione ed \u00e8 composta da:\nIl Presidente Centrale.\nDirige e rappresenta la federazione.\nOrgani di Controllo.\nCommissione di controllo e di gestione.\n\u00c8 composta da:\nOrgano d revisione.\nControlla la contabilit\u00e0 della federazione. Il responsabile \u00e8:\nOrgani giuridici.\n\u00c8 composto:"}
{"id": "1523855", "revid": "111892", "url": "https://it.wikipedia.org/wiki?curid=1523855", "title": "Quinto Muzio Scevola (console 174 a.C.)", "text": ""}
{"id": "1523856", "revid": "2128848", "url": "https://it.wikipedia.org/wiki?curid=1523856", "title": "Gene Snitsky", "text": "Carriera.\nGli inizi (2001\u20132004).\nGene Snitsky debutt\u00f2 nell'aprile del 2001 nella World Xtreme Wrestling, lottando con il ring-name di \"Mean\" Gene Snisky. Il 19 ottobre 2003 conquist\u00f2 il WXW Heavyweight Championship contro Billy Dream.\nNell'agosto del 2004 pass\u00f2 alla Ohio Valley Wrestling (OVW), territorio di sviluppo della World Wrestling Entertainment, dove interpret\u00f2 la gimmick di Gene Mondo, fratello di Mike Mondo (\"kayfabe\").\nWorld Wrestling Entertainment (2004\u20132008).\nFaida con Kane (2004\u20132005).\nIl 13 settembre 2004 debutt\u00f2 in WWE nel roster di \"Raw\"; in quell'occasione sfid\u00f2 Kane in un No-Disqualification match terminato in \"no-contest\". Durante il match Snitsky colp\u00ec Kane con una sedia d'acciaio, facendolo cadere su Lita, all'epoca fidanzata di Kane (\"kayfabe\"), causando la perdita del bambino che portava in grembo (\"kayfabe\"). I due si riaffrontarono il 19 ottobre, a Taboo Tuesday, e fu Snitsky ad aggiudicarsi la contesa dopo aver rotto il collo di Kane con una sedia (\"kayfabe\"); lo scopo dell'aggressione era quello di giustificare l'assenza di Kane, impegnato nelle riprese del film \"Il collezionista di occhi\". La rivalit\u00e0 riprese il 9 gennaio 2005, con un match a New Year\u2019s Revolution vinto da Kane. Il 30 gennaio Sintsky partecip\u00f2 al Royal Rumble match dell'omonimo pay-per-view, entrando con il numero 26 e venendo eliminato da Batista dopo circa quattro minuti di permanenza sul ring. La sera dopo, a \"Raw\", perse uno Steel Cage match contro Kane, che pose fine alla faida tra i due.\nVarie faide e licenziamento (2005\u20132008).\nNella puntata di \"Raw\" del 18 luglio 2005, Snitsky venne scelto da Chris Jericho quale sfidante del WWE Champion John Cena in un Lumberjack match, dal quale usc\u00ec sconfitto. La settimana successiva vinse un 2-on-1 Handicap match in coppia con Chris Masters contro Shelton Benjamin. Inizi\u00f2 poi una breve faida contro Big Show, dal quale venne sconfitto ad Unforgiven e nella puntata di \"Raw\" del 26 settembre. Dopo aver battuto Rosey a \"Heat\", fece coppia con Chris Masters contro Matt Hardy e Rey Mysterio a Taboo Tuesday.\nQualche settimana pi\u00f9 tardi Snitsky diede vita ad un tag team con Tyson Tomko, spesso impegnato nelle puntate di \"Heat\". Il team raggiunse un discreto successo e guadagn\u00f2 un match valido per il World Tag Team Championship; il match, disputatosi il 28 novembre 2005, fu vinto dai campioni Big Show e Kane. Nell'ultima puntata di Raw del 2005, perde un Beat the Clock challenge contro Shawn Michaels.\nIl 2006 inizia con una vittoria per Snitsky che vince il 2 gennaio contro Val Venis ma perde la settimana dopo contro Chavo Guerrero. Nella puntata di Raw del 30 gennaio, perde contro Rob Van Dam.\nPassato tra i face, si allea con Goldust e sconfigge Brad James e Colt Cabana nel loro primo incontro di coppia a Heat. Dopo aver perso contro Trevor Murdoch, Snitsky, Goldust e Eugene perdono contro Johnny, Kenny e Mikey. Nella puntata di Raw del 19 giugno, perde contro Randy Orton. Il 3 luglio, a Raw, Eugene, Snitsky, Jim Duggan, Val Venis e Viscera perdono contro la Spirit Squad. Dopo aver ripetutamente battuto Rob Conway, viene sconfitto da Umaga il 2 ottobre a Raw. Nel suo ultimo match a Raw, partecipa ad una battle royal che viene vinta da Edge.\nIl 6 febbraio 2007 Snitsky pass\u00f2 nel roster della \"ECW\" presentandosi con una nuova gimmick da heel, la testa rasata ed i denti colorati di giallo. Dopo aver battuto qualche jobber, sconfigge Balls Mahoney, Hardcore Holly, The Sandman e Little Guido prima di essere battuto per squalifica da RVD. Tuttavia, in ECW, continua a rimanere imbattuto e il 22 maggio, batte anche Tommy Dreamer. A Raw, vince contro The Miz. Dopo aver sconfitto diverse volte dei jobber a Heat e Super Crazy a Raw, perde per squalifica contro John Cena. A novembre, sconfigge Carlito a Heat ma perde un match di coppia a Raw contro Jeff Hardy e Triple H insieme ad Umaga.\nPer effetto della Draft Lottery 2007, Snitsky torn\u00f2 a lottare nel roster di \"Raw\". Il 14 gennaio 2008, a Raw, perde per squalifica contro Triple H. Partecipa poi alla Royal Rumble 2008, che viene vinta da John Cena. Fa poi coppia con Umaga, perdendo contro la DX: Il 18 febbraio, perde contro Jeff Hardy mentre nella puntata di Heat del 26 febbraio, Brian Kendrick, Super Crazy e Val Venis, hanno la meglio su Charlie Haas, Robbie McAllister e lo stesso Snitsky. Nella puntata di ECW del 25 marzo, Snitsky vince un 24-man tag team match insieme a Brian Kendrick, Chuck Palumbo, Deuce, Domino, Elijah Burke, Lance Cade, Mark Henry, Matt Striker, The Great Khali, The Miz e Trevor Murdoch contro Cody Rhodes, Festus, Hardcore Holly, Jamie Noble, Jesse, Jim Duggan, Jimmy Wang Yang, Kane, Kofi Kingston, Shannon Moore, Tommy Dreamer e Val Venis. Nella puntata di SmackDown del 25 marzo, \u00e8 ospite speciale nello show blu ma perde contro Batista. Il 12 maggio, a Raw, perde contro Mr. Kennedy e la settimana dopo, a Heat, perde insieme a Charlie Haas contro i Cryme Time. Entra poi in una Losing Streak per mano di CM Punk. Dopo perder\u00e0 anche contro Jamie Noble, Santino Marella, e Rey Mysterio. Combatte il suo ultimo match in WWE contro CM Punk, perdendo.\nL'11 dicembre 2008 viene licenziato.\nCircuito indipendente (2008\u20132018).\nIl 24 giugno 2018 Gene Snitsky annuncia il suo ritiro dal mondo del wrestling."}
{"id": "1523857", "revid": "230916", "url": "https://it.wikipedia.org/wiki?curid=1523857", "title": "Convenzione di New York del 1958", "text": ""}
{"id": "1523858", "revid": "834", "url": "https://it.wikipedia.org/wiki?curid=1523858", "title": "Pic-nic", "text": ""}
{"id": "1523859", "revid": "106908", "url": "https://it.wikipedia.org/wiki?curid=1523859", "title": "Comitato Olimpico Svedese", "text": "Il Comitato Olimpico Svedese (sv. Sveriges Olympiska Kommitt\u00e9) \u00e8 l'organo di governo dello sport in Svezia, fondato nel 1913 a Stoccolma.\nRappresenta questa nazione presso il Comitato Olimpico Internazionale (CIO) dal 1913 e ha lo scopo di curare l'organizzazione e il potenziamento dello sport in Svezia e, in particolare, la preparazione degli atleti svedese, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Stefan Lindeberg, mentre la carica di segretario generale \u00e8 occupata da Gunilla Lindberg; comprende 35 federazioni olimpiche sportive nazionali e 12 altre federazioni."}
{"id": "1523860", "revid": "767487", "url": "https://it.wikipedia.org/wiki?curid=1523860", "title": "Carly Simon", "text": "\u00c8 nota soprattutto per i brani \"You're So Vain\" del 1972 e \"Coming around again\" del 1986, oltre che a una produzione musicale molto ricca. Lungo la sua carriera infatti, vinse numerosi premi artistici, tra cui alcuni Grammy Award, pi\u00f9 un Oscar e un Golden Globe nel 1989.\nBiografia.\nNata e cresciuta nel quartiere Riverdale di New York City, dal padre Richard Simon, pianista e cofondatore della casa editrice Simon &amp; Schuster, e la madre Andrea Heinmann, cantante e attivista per i diritti civili, negli anni dell'infanzia si recava spesso con la sua famiglia nella casa di campagna di Stamford, nel Connecticut.\nA soli otto anni cominci\u00f2 a soffrire di balbuzie, evento che la port\u00f2 a dedicarsi intensamente al canto.\nAbbandonato quindi il College per studiare musica, dei suoi tre fratelli, Joanna, Lucy e Peter, soltanto Lucy condivise con lei tale passione, tanto da formare il duo canoro \"Simon Sisters\", col quale esord\u00ec nel 1964 con il brano \"Winkin',Blinkin' and Nod\" e con l'album \"Meet the Simon Sisters\".\nIl successo degli anni settanta.\nIl discreto successo la port\u00f2 presto a collaborare con la rock band Elephant's Memory, per poi partecipare, nel 1971, anche ad una piccola parte, nel ruolo di cantante, nel film Taking Off, di Milo\u0161 Forman. Nello stesso anno pubblic\u00f2 il suo primo album, omonimo, con buon successo, tanto da iniziare a collaborare anche con altre famose rock star, come, ad esempio, Mick Jagger, che fece da voce corista durante la registrazione in studio del suo primo successo, la canzone \"You're So Vain\", del 1972.\nIl brano la consacr\u00f2 al grande pubblico, e nel 1973 tenne la prima posizione nella Billboard Hot 100 per tre settimane (dall'album \"No Secrets\"), oltre che vendere pi\u00f9 di un milione di copie solo negli Stati Uniti.\nNel 1974, usc\u00ec l'album Hotcakes, nel quale duett\u00f2 col cantautore James Taylor, che aveva sposato due anni prima. Nello stesso anno nascer\u00e0 anche la loro primogenita, Sarah Sally Taylor. Pi\u00f9 tardi, nel 1977, nascer\u00e0 anche il secondogenito, Benjamin Taylor. \u00c8 anche l'anno della hit \"Nobody Does It Better\", poi inclusa nella colonna sonora del film \"La spia che mi amava\".\nAll'apice del successo, compare sulla copertina delle riviste Rolling Stone e di People del 1978.\nNel 1979, anno dell'album Spy, partecip\u00f2 al concerto \"No Nukes\", contro lo sviluppo dell'energia nucleare, sempre in coppia col marito James Taylor.\nAnni Ottanta.\nIl successo di Carly prosegu\u00ec anche negli anni Ottanta, esordendo con l'album Come Upstairs (1980), edito dalla Warner Bros. Nel 1982 usc\u00ec invece \"Why\". A questo seguirono numerose altre produzioni per tutto il decennio. Carly divorzier\u00e0 da James Taylor nel 1983, mentre nel 1985 si metter\u00e0 insieme al batterista Russ Kunkel.\nNel 1986 esce l'altro suo brano pi\u00f9 famoso, la romantica ballad \"Coming around again\", inserita nel film \"Heartburn - Affari di cuore\".\nNel 1986 lascia Kunkel per sposare lo scrittore James Hart nel 1987 (con il quale divorzier\u00e0 poi nel 2007).\nNel 1989 Carly vince l'oscar per la migliore canzone con \"Let the River Run\" inserita nel film \"Una donna in carriera\".\nHa composto anche \"With a Few Good Friends\" per il film \"Pimpi, piccolo grande eroe\".\nAnni Novanta.\nIn questo decennio la produzione musicale di Carly continu\u00f2 incessantemente. Da citare alcuni lavori quali \"Have You Seen Me Lately\" (che contiene la hit \"Holding Me Tonight\"), quindi \"My Romance\", \"Letters Never Sent\", \"Romulus Hunt\" e \"Film Noir\", pi\u00f9 altre collaborazioni musicali per alcuni film. \nNel 1994 il suo nome fu inserito nella Songwriters Hall of Fame. Tre anni dopo, Carly dovr\u00e0 subire una delicata operazione per un cancro al seno. \nNonostante sia stata spesso paragonata alla cantante pop Annie Lennox, in realt\u00e0 Carly collabor\u00f2 in quest anni soltanto sporadicamente con David A. Stewart, co-fondatore degli Eurythmics.\nAnni recenti.\nIl nuovo millennio per Carly si apr\u00ec con l'album \"The Bedroom Tapes\", chiamato cos\u00ec perch\u00e9 interamente scritto nella sua stanza da letto. Nel primo decennio 2000 la sua produzione e collaborazione musicale non si ferm\u00f2, partecipando anche a numerose iniziative e vari concerti. Nel 2010 usc\u00ec l'album Never Been Gone.\nDal 2010 ha intrapreso una relazione sentimentale con il chirurgo Richard Koehler.\nCameo.\nPartecip\u00f2 nella parte di se stessa nel film \"Tutte le ex del mio ragazzo\", nella scena finale.\nNel 1985 comparve nel film Perfect: nella scena nel ristorante, Carly lancia al giornalista Adam (John Travolta) un aperitivo in faccia, stizzita dall'articolo che quest'ultimo aveva scritto su di lei."}
{"id": "1523862", "revid": "111892", "url": "https://it.wikipedia.org/wiki?curid=1523862", "title": "Quinto Muzio Scevola (console 95 a.C.)", "text": ""}
{"id": "1523868", "revid": "1343317", "url": "https://it.wikipedia.org/wiki?curid=1523868", "title": "Patata di montagna di Cesana", "text": "La patate di montagna di Cesana \u00e8 un tubero prodotto prevalentemente nel territorio del comune di Cesana Torinese.\nEssa \u00e8 coltivata in un terreno poco fertile se confrontato con quello di collina o di pianura; grazie a questa caratteristica aumentano le sue propriet\u00e0 organolettiche.\nLa patata ha un gusto piuttosto deciso ed \u00e8 adatta al consumo fresco."}
{"id": "1523874", "revid": "767487", "url": "https://it.wikipedia.org/wiki?curid=1523874", "title": "ConVivo", "text": "ConVivo \u00e8 il secondo dvd di Biagio Antonacci"}
{"id": "1523875", "revid": "152584", "url": "https://it.wikipedia.org/wiki?curid=1523875", "title": "Principe Gustavo Adolfo, duca di V\u00e4sterbotten", "text": ""}
{"id": "1523878", "revid": "1318658", "url": "https://it.wikipedia.org/wiki?curid=1523878", "title": "Carlo Ottavio Castiglioni", "text": "Biografia.\nNato da un'antica famiglia, era discendente di Baldassarre Castiglione (1478-1529), autore del trattato \"Il Cortegiano\", e figlio del conte Alfonso. Fin da giovane dimostr\u00f2 notevole attitudine per le lingue e la numismatica, e raggiunse rapidamente la padronanza di quasi tutte le lingue indoeuropee e semitiche. Nel 1819 pubblic\u00f2 una descrizione delle monete cufiche nel Gabinetto di Brera di Milano, sotto il titolo \"Monete cufiche del museo di Milano\".\nLa maggior parte dei suoi lavori trattano le lingue arabe e altre lingue orientali, anche se i suoi contributi non si limitarono a questi campi (sono note, tra l'altro, le sue non superficiali competenze nell'ambito della paleoslovenistica).\nIl suo lavoro principale riguardo alle lingue orientali \u00e8 intitolato \"M\u00e9moire g\u00e9ographique et numismatique sur la partie orientale de la Barbarie appel\u00e9e Afrikia par les Arabes, suivi de recherches sur les Berb\u00e8res atlantiques\" (Milano, 1826). In quest'opera, che consacr\u00f2 la sua reputazione, si ciment\u00f2 nell'impresa di accertare l'origine e la storia delle citt\u00e0 della Barberia i cui nomi possono essere trovati su antiche monete arabe.\nAl di fuori dell'Italia \u00e8 principalmente noto per aver curato l'edizione, a partire dal 1819, di alcuni frammenti della Bibbia di Ulfila, traduzione gotica delle Sacre Scritture, frammenti scoperti nel 1817 da Angelo Mai fra i palinsesti della Biblioteca Ambrosiana. Inizialmente Castiglioni riport\u00f2 alcuni campioni in collaborazione col cardinale, e in vari momenti successivi pubblic\u00f2 per proprio conto un buon numero di frammenti delle \"Epistole\" di San Paolo. \nIl 3 dicembre 1829 divenne socio dell'Accademia delle scienze di Torino. \nNel 1829 pubblic\u00f2 la versione gotica della \"Seconda lettera ai Corinzi\", cui seguirono successivamente, sempre in gotico, la \"Lettera ai Romani\", la \"Prima lettera ai Corinzi\", e la \"Lettera agli Efesini\" nel 1834, le \"Lettera ai Galati\", \"Lettera ai Filippesi\", e \"Prima lettera ai Tessalonicesi\" nel 1835, e infine la \"Seconda lettera ai Tessalonicesi\" nel 1839. Oltre a ci\u00f2, scrisse numerosi saggi non pubblicati di linguistica.\nMor\u00ec a Cornigliano, presso Genova, nel 1849. La storia della sua vita fu raccolta dal linguista Bernardino Biondelli (1804-1886), che la pubblic\u00f2 a Milano nel 1856. Nel 1855 a memoria del Castiglione fu eretta nel cortile d'onore del palazzo di Brera una statua di marmo scolpita da Antonio Galli."}
{"id": "1523879", "revid": "1305772", "url": "https://it.wikipedia.org/wiki?curid=1523879", "title": "Petulia", "text": ""}
{"id": "1523881", "revid": "4", "url": "https://it.wikipedia.org/wiki?curid=1523881", "title": "Patatis di vidiel", "text": ""}
{"id": "1523882", "revid": "4", "url": "https://it.wikipedia.org/wiki?curid=1523882", "title": "Cartufulis cojonariis", "text": ""}
{"id": "1523883", "revid": "4", "url": "https://it.wikipedia.org/wiki?curid=1523883", "title": "Patata colonaria", "text": ""}
{"id": "1523884", "revid": "4", "url": "https://it.wikipedia.org/wiki?curid=1523884", "title": "Patata topo", "text": ""}
{"id": "1523898", "revid": "838137", "url": "https://it.wikipedia.org/wiki?curid=1523898", "title": "BareNaked", "text": "Barenaked \u00e8 il quarto e ultimo album in studio della cantante e attrice Jennifer Love Hewitt. \u00c8 stato pubblicato l'8 ottobre del 2002. L'album ha raggiunto la posizione n\u00ba9 nella Top 100 chart australiana e n\u00ba37 nella Billboard 200. Barenaked ha lanciato due singoli, \"Barenaked\" e \"Can I Go Now\", e una cover di Kris Kristofferson di \"Me and Bobby McGee\". Nelle edizioni britanniche e giapponesi dell'album \u00e8 inclusa una bonus track dal titolo \"Just Try\", pubblicate in precedenza come il b-side di \"Can I Go Now\".\nClassifiche.\nAlbum - Billboard (North America)\nSingoli - Billboard (North America)"}
{"id": "1523899", "revid": "1782831", "url": "https://it.wikipedia.org/wiki?curid=1523899", "title": "David Brandon", "text": "Biografia.\nLaureatosi all'Universit\u00e0 di Cambridge, successivamente \u00e8 diventato famoso come attore nella compagnia di teatro-danza di Lindsay Kemp \"The Lindsay Kemp Company\", con cui ha messo in scena molti spettacoli tra gli anni settanta e novanta, tra cui la celeberrima \"Flowers,\" \"Salom\u00e8, Sogno di una notte di mezza estate, Duende\". Ha inoltre scritto e dedicato un libro omonimo allo stesso Kemp, un libro di poesie, due libretti di opera contemporanea, oltre a numerosi adattamenti cinematografici-teatrali.\n\u00c8 conosciuto anche come regista ed autore di molti spettacoli in Italia, tra l'altro di tre musical prodotti dal Teatro dell'Opera di Roma. \u00c8 noto anche in Italia per i ruoli avuti in vari film horror e thriller, diretti da registi quali Joe D'Amato, Lamberto Bava e Michele Soavi. Come attore cinematografico \u00e8 stato particolarmente apprezzato in \"Jubilee\", \"Deliria\", \"Le foto di Gioia\", \"Caligola - La storia mai raccontata\", \"La casa 5\", \"Ator l'invincibile\", \"Francesco,\" \"Ora e per sempre \"(nella parte di Michael Sutten, anziano ex funzionario della Federcalcio inglese)."}
{"id": "1523901", "revid": "156341", "url": "https://it.wikipedia.org/wiki?curid=1523901", "title": "Pallacanestro Forl\u00ec", "text": ""}
{"id": "1523902", "revid": "78273", "url": "https://it.wikipedia.org/wiki?curid=1523902", "title": "Principe Gustavo Adolfo di Svezia", "text": ""}
{"id": "1523903", "revid": "200568", "url": "https://it.wikipedia.org/wiki?curid=1523903", "title": "Stretto di Kerch", "text": ""}
{"id": "1523905", "revid": "1833244", "url": "https://it.wikipedia.org/wiki?curid=1523905", "title": "Quinto Mucio Scevola (console 117 a.C.)", "text": "Biografia.\nVenne educato in legge dal padre Quinto Mucio, da cui eredit\u00f2 anche il nome, e in filosofia dallo stoico Panezio di Rodi.\nQuinto venne eletto tribuno nel 128 a.C., edile nel 125 a.C. e pretore nel 121 a.C. Nello stesso anno fu inviato come governatore nelle province dell'Asia Minore. Tornato a Roma l'anno successivo dovette difendersi da un'accusa di estorsione rivoltagli da Tito Albucio (probabilmente per motivi personali) da cui riusc\u00ec a difendersi. Nel 117 a.C. venne eletto console. Durante la sua vecchiaia Scevola mantenne il suo interesse per la legge e gli affari all'interno di Roma. Trasmise la sua conoscenza del diritto romano ad alcuni dei pi\u00f9 famosi oratori di quei tempi, tra cui Cicerone e Attico. Nell'88 a.C. difese Gaio Mario dalla mozione di Silla che lo voleva rendere nemico del popolo, asserendo che mai avrebbe approvato un tale disonore per un uomo che aveva salvato Roma.\nCicerone utilizz\u00f2 la figura del suo vecchio maestro come interlocutore in tre opere: \"De oratore\", \"De amicitia\" e \"De re publica\"."}
{"id": "1523908", "revid": "599013", "url": "https://it.wikipedia.org/wiki?curid=1523908", "title": "Encefalite di Saint-Louis", "text": "L'encefalite di Saint-Louis \u00e8 una malattia causata da un virus (SLEV) appartenente al genere Flavivirus, il cui contagio \u00e8 dovuto alla puntura di zanzare del genere Culex (zanzare comuni), e pi\u00f9 precisamente delle zanzare Mansonia pseudotitillans. Il virus che causa l'encefalite di Saint Louis \u00e8 correlato al virus che causa l'encefalite giapponese ed \u00e8 un membro del sottogruppo delle Flaviviridae. Questa forma di malattia neurologica si manifesta soprattutto negli Stati Uniti d'America, nell'America Centrale e nell'America del Sud, in particolare in Brasile ed Argentina.\nCasi occasionali sono stati riportati anche in Canada e Messico.\nStoria.\nIl nome del virus \u00e8 dovuto ad un'epidemia di encefalite di grandi proporzioni, risalente all'autunno del 1933, mantenutasi per circa cinque settimane. L'epidemia scoppi\u00f2 in prossimit\u00e0 della citt\u00e0 di Saint Louis, Missouri, e nella vicina contea di St. Louis. \nLe condizioni climatiche della zona interessata dall'epidemia, nel corso dei tre mesi estivi di giugno, luglio e agosto furono alquanto insolite. Le precipitazioni si rivelarono le pi\u00f9 basse da quasi un secolo, e questo fatto, associato a problemi di depurazione delle acque reflue, favor\u00ec la crescita di un numero insolitamente elevato di zanzare. A partire dai primi giorni di agosto furono segnalati ai servizi sanitari locali i primi casi di encefalite epidemica e l'Istituto Nazionale della Salute degli Stati Uniti (NIH), costituitosi da poco tempo, venne coinvolto al fine di chiarire l'andamento epidemiologico della malattia.\nLe indagini svolte sul campo portarono i ricercatori a pensare di avere a che fare con una malattia che, nella sua diffusione, era simile alla poliomielite. In molti casi, e per diversi giorni, i pazienti non manifestavano altro che febbre, ma le autorit\u00e0 sanitarie sottolinearono ai medici locali l'importanza di procedere all'ospedalizzazione.\nSi otteneva cos\u00ec il doppio obiettivo di procedere con maggiore rapidit\u00e0 alla diagnosi, ricorrendo in tutti costoro alla esecuzione di una puntura lombare, e di isolare i pazienti rallentando la diffusione dell'epidemia. Al termine dell'epidemia si registrarono complessivamente 1.065 casi di encefalite con 197 morti.\nIl virus che caus\u00f2 l'epidemia, precedentemente sconosciuto, venne isolato grazie agli esperti appartenenti al gruppo del NIH. L'isolamento avvenne in un primo momento grazie alla inoculazione di scimmie con sostanze cerebrali provenienti da materiale derivante da autopsie: gli animali svilupparono, a distanza di tempo, febbre e altri sintomi clinici di encefalite gi\u00e0 registrati nell'essere umano.\nSuccessivamente fu possibile isolare il virus oltre che nelle scimmie anche in topi bianchi.\nCiclo vitale.\nLe zanzare, generalmente appartenenti al genere Culex tarsalis, Culex quinquefasciatus e Culex pipiens, si infettano pungendo gli uccelli a loro volta infettati con il virus dell'encefalite di Saint Louis. Le zanzare infette trasmettono poi il virus dell'encefalite di Saint Louis agli esseri umani e altri animali durante il processo di alimentazione. Gli uccelli domestici e selvatici, soprattutto i passeriformi, come fringuelli e passeri, sono gli ospiti principali del virus e ne rappresentano il serbatoio naturale.\nIl virus dell'encefalite di Saint Louis si sviluppa sia nella zanzara infetta sia nell'uccello infetto, ma in questi ultimi animali non causa la malattia.\nSolo le zanzare infette possono trasmettere il virus dell'encefalite di Saint Louis ad un essere umano. Il contagio interumano non \u00e8 possibile: in altre parole, quando una persona \u00e8 stata infettata con il virus non \u00e8 in grado di trasmetterlo ad un altro individuo.\nEpidemiologia.\nL'encefalite interessa un ampio territorio che va dal Canada all'Argentina, ma il maggior numero di casi si registra negli stati centrali e orientali degli USA, in particolare in un periodo temporale che va da agosto a ottobre. Negli Stati Uniti l'incidenza annuale della malattia varia tra 0.003 e 0.752 casi ogni 100.000 persone. Negli ultimi 50 anni sono stati registrati circa 10.000 casi di encefalite di Saint-Louis, con una media di circa un centinaio di casi all'anno.\nFattori di rischio.\nSono stati individuati alcuni fattori di rischio per lo sviluppo dell'encefalite di Saint-Louis.\nSegni e sintomi.\nDopo un periodo di incubazione variabile da 4 giorni a 3 settimane, l'infezione da virus dell'encefalite di Saint-Louis (SLEV) pu\u00f2 causare una modesta malattia febbrile, generalmente collegata a malessere generale, tosse, e faringodinia (mal di gola). Si tratta quindi di una presentazione clinica in gran parte sovrapponibile alla classica sintomatologia simil influenzale. In caso di meningite asettica, o encefalite, possono associarsi cefalea (mal di testa), nausea, vomito, confusione mentale, disorientamento, irritabilit\u00e0, tremore, fotofobia (raramente), atassia e, talvolta, segni di meningismo e crisi di tipo convulsivo. Questi ultimi sintomi sono quelli pi\u00f9 strettamente legati ad un interessamento del sistema nervoso centrale.\nA distanza di alcuni giorni dall'insorgenza dei sintomi neurologici, la febbre del paziente si riduce e si assiste ad un graduale miglioramento della sintomatologia. La fase di convalescenza e di recupero neurologico pu\u00f2 richiedere diversi giorni. L'infezione cronica o recidivante non \u00e8 mai stata segnalata.\nCirca il 5% dei pazienti che sviluppano l'encefalite pu\u00f2 andare incontro ad una fase di coma profondo, mentre 1 paziente su 4 pu\u00f2 sviluppare una paralisi dei nervi cranici.\nTra le complicanze si \u00e8 detto dello sviluppo di crisi convulsive: queste sono tendenzialmente rare e tendono a verificarsi pi\u00f9 frequentemente nei bambini.\nTra coloro che sopravvivono circa il 20% sopravvive con esiti, tra cui irritabilit\u00e0, deficit amnesici, alterazioni e deficit motori. In letteratura medica sono riportati casi di sindrome da inappropriata secrezione di ormone antidiuretico (SIADH) e di iponatremia.\nLa mortalit\u00e0 della malattia pu\u00f2 variare dal 10 al 30%.\nDiagnosi differenziale.\nLa diagnosi differenziale va posta con:\nTrattamento.\nSfortunatamente per il trattamento della condizione non sono disponibili efficaci agenti antivirali. Allo stato attuale non esiste neppure un vaccino che sia utilizzabile per una adeguata profilassi.\nI soggetti che sviluppano l'encefalite di Saint-Louis, pertanto, possono essere trattati solo mediante terapia di supporto delle funzioni vitali, in ambiente ospedaliero e spesso in terapia intensiva o rianimazione. Coloro che sviluppano crisi di tipo convulsivo, sindrome da inappropriata secrezione di ormone antidiuretico o altri sintomi neurologici debbono ricevere terapia specifica.\nIn letteratura medica, in uno studio pilota, \u00e8 stato riportato che l'utilizzo precoce di interferone alfa 2b pu\u00f2 comportare una riduzione della gravit\u00e0 delle complicanze neurologiche, particolarmente delle paresi e delle plegie, nonch\u00e9 dell'insufficienza respiratoria."}
{"id": "1523910", "revid": "1566286", "url": "https://it.wikipedia.org/wiki?curid=1523910", "title": "Rossella Drudi", "text": "\u00c8 nota per aver scritto \"Teste rasate\", \"Palermo Milano - Solo andata\", \"La banda\" e \"Milano Palermo - Il ritorno\". Scrive soggetti e sceneggiature spesso in sodalizio con il marito Claudio Fragasso.\nBiografia.\nA soli dodici anni con lo pseudonimo di Ghibli scrive fumetti horror fingendosi maschio e adulto con la complicit\u00e0 di un suo amico maggiorenne.\nA sedici anni dopo la scuola, fa apprendistato al montaggio da Otello Colangeli. Successivamente inizia a lavorare come dialoghista adattatrice di molte fiction e film americani in post-produzione, seguendo anche il doppiaggio, Svolge in seguito il lavoro di segretaria di edizione e aiuto regista su vari set. Esordisce come sceneggiatrice con la societ\u00e0 di Eduard Sarlui, Eureka films scrivendo sceneggiature per giovani registi americani, successivamente lavora per la Filmirage, \"factory\" di Aristide Massaccesi, la Flora Film di Franco Gaudenzi e la Production Groupe e Filmexport Groupe di Roberto di Girolamo scrivendo soggetti e sceneggiature per registi italiani e stranieri tra cui: Lucio Fulci, Bruno Mattei, Deran Sarafian e lo stesso Aristide Massaccesi. Queste sceneggiature non hanno la sua firma. Nel 1986 firma la prima sceneggiatura con lo pseudonimo di \"Sarah Asproon\", nome del personaggio da lei inventato in \"Eleven Days, Eleven Nights (11 giorni, 11 notti)\". La sceneggiatura del film horror \"After Death (Oltre la morte)\" sar\u00e0 la prima firmata con il suo nome di battesimo.\nProduce il film in Super 8 \"Passaggi\", per la regia di Claudio Fragasso.\nTroll 2.\nNel 1990 esce \"Troll 2\", film horror-demenziale da lei sceneggiato, all'epoca considerato da critica e spettatori uno dei peggiori film mai realizzati. Presentato come il seguito di \"Troll\" (1986, regia di John Carl Buechler) \u00e8 in realt\u00e0 basato su una sceneggiatura dal titolo \"Goblin\", senza nessuna relazione con il film di Buechler (film che, inoltre, Drudi e Fragasso negano di aver visto). Da questo nasce l'equivoco creato dalla MGM, titolare dei diritti di distribuzione di tutti e due i film. \"Goblin\" doveva essere una commedia horror senza sangue, surreale e per famiglie, su richiesta di Eduard Sarlui, produttore del film. Sarlui non compare nei titoli del film, ma \u00e8 lui a finanziarlo, affidando la produzione esecutiva alla Filmirage di Aristide Massaccesi. Il film \u00e8 stato confezionato per la TV via cavo, destinato al solo mercato estero fin dalla scrittura perch\u00e9 il produttore Eduard Sarlui non era interessato al mercato italiano considerandolo troppo piccolo e poco remunerativo. Il film \u00e8 interamente girato nello Utah con attori non professionisti. All'inizio del 2000 il film viene riscoperto sul web dai fans. E nel 2005,\"Troll 2\" viene proiettato ininterrottamente al cinema su tutto il territorio americano per pou diffondersi anche in Canada, Sudamerica e in Europa, diventando un fenomeno virale. Le proiezioni nei cinema americani si trasformano in happening: gli spettatori si vestono e si truccano come i personaggi del film, cantando e citando a memoria ogni battuta in sala. Il film viene proiettato ancora oggi il venerd\u00ec sera a mezzanotte ed \u00e8 entrato nei classici da vedere in TV, la notte di Halloween. \nCinema di denuncia.\nDopo la lunga gavetta per il mercato estero dove ha spaziato tra i generi, torna al cinema di denuncia sociale con il quale aveva iniziato Passaggi film sul movimento studentesco del 1977, con il film\"Teste rasate\" (1993), che immagina una svolta dell'estrema destra in Italia. Il film vince il premio della giuria giovane e del pubblico al festival del cinema italiano di Villerupt. Nel 1995 scrive il soggetto e la sceneggiatura \"Palermo Milano - Solo andata\", sempre diretto da Fragasso, che viene selezionato alla 52\u00aa Mostra internazionale d'arte cinematografica di Venezia, nella sezione Panorama Italiano, con successo di pubblico e critica. Ai David di Donatello ne ricever\u00e0 due: produzione, fonico di presa diretta. . Vince il Palmar\u00e8s come miglior film, al festival internazionale del cinema d'azione e di avventura di Valenciennes nel 1995. Pino Donaggio autore della colonna sonora, vince il globo d'oro come miglior compositore sempre per \"Palermo Milano - Solo andata\".\nCon \"Concorso di colpa\" (2005), una riflessione sugli anni '70, vince il premio UNAC come miglior sceneggiatura dell'anno. \"Milano Palermo - Il ritorno\" (2007), seguito di \"Palermo Milano - Solo andata\", vince come miglior film al Festival di Napoli Cultural Classic. Per questo film Pino Donaggio vince il David di Donatello per la miglior canzone.\nNe \"La grande rabbia\" (2016) si mescolano fiction con riprese e interviste reali nei luoghi raccontati e presentati da un vero speaker radiofonico, Stefano Molinari di \"radio radio\", gi\u00e0 attore in \"Teste rasate\".\nNarrativa.\nNel 2007 pubblica il romanzo thriller \"Prendimi e uccidimi\", edito da Graus, ambientato durante i Giochi olimpici invernali di Torino 2006.\nNel 2012 vince il premio Internazionale \"citt\u00e0 di Ostia\", premio \"Ostia nel Mondo\" dell'Associazione Culturale \"Anco Marzio\"."}
{"id": "1523918", "revid": "124054575", "url": "https://it.wikipedia.org/wiki?curid=1523918", "title": "Chris Daughtry", "text": "Si \u00e8 fatto notare per la sua partecipazione al programma \"American Idol\", in cui si \u00e8 piazzato quarto.\nCarriera.\nCadence.\nDurante gli anni del liceo, Daughtry militava in una band chiamata Cadence. Nel gruppo, lui era il cantante e suonava la chitarra. La band produsse un unico album, \"All Eyes on You\" (1999), un pezzo molto raro che si trova solo tramite eBay.\nAbsent Element.\nDopo aver lasciato i Cadence, Daughtry entr\u00f2 a far parte degli Absent Element, composti da: Daughtry, cantante e chitarra ritmica; Mark Perry, chitarra solista; Ryan Andrews, basso; Scott Crawford, batteria. Nel 2005 la band pubblico l'album \"Uprooted\". Il CD contiene le canzoni \"Conviction\" e \"Brakedown\", che Daughtry registrer\u00e0 nuovamente per inserirle in \"Daughtry\"\nNel 2005 Chris partecip\u00f2 a un'audizione per il programma \"\" della CBS. Tuttavia, non riusc\u00ec ad approdare alla fase registrata del programma. Anche il batterista Joy Barnes, che far\u00e0 parte della prima formazione dei Daughtry, partecip\u00f2 all'audizione e arriv\u00f2 alle registrazioni, ma termin\u00f2 la sua esperienza poco dopo a causa di un'incomprensione riguardo al suo contratto.\n\"American Idol\".\nDaughtry partecip\u00f2 alle audizione per \"American Idol\" a Denver, Colorado, con la canzone \"The Letter\" dei The Box Tops. La giuria lo scelse per le sue influenze southern e hard rock. Pass\u00f2 l'audizione con un giudizio diviso: approvato da Paula Abdul e Randy Jackson, disapprovato da Simon Cowell. Simon disse che Daughtry era troppo robotico. Dopo varie prove, riusc\u00ec ad arrivare tra i quattro finalisti del 10 maggio 2006 e si piazz\u00f2 quarto.\nDaughtry.\nDopo la sua eliminazione, i Fuel gli proposero di diventare il nuovo cantante della band, ma Daughtry rifiut\u00f2. Quindi, la RCA records gli offr\u00ec un contratto e form\u00f2 la band Daughtry. Il loro primo album, \"Daughtry\", divenne \"The fastest selling debut rock album\" nella storia di Nielsen SoundScan, vendendo pi\u00f9 di un milione di copie dopo cinque settimane dalla pubblicazione. L'album \u00e8 stato registrato prima dell'effettiva formazione della band, rendendo Chris Daughtry l'unico membro ufficiale presente nell'album. Dopo \"Daughtry\", seguirono altri due album: \"Leave This Town\" e \"Break the Spell\"\nCollaborazioni.\nNel 2008, Chris Daughtry incise una canzone con i Sevendust intitolata \"The Past\", contenuta nell'album \"\". Nello stesso anno partecip\u00f2 alla canzone \"By the Way\" dei Theory of a Deadman, contenuta nell'album \"Scars &amp; Souvenirs\" e collabor\u00f2 con i Third Day per la canzone \"Slow Down\", dall'album \"Revelation\". Nel 2009 i Daughtry parteciparono all'album \"Shock Value II\" di Timbaland, registrando la canzone \"Long Way Down\".\nNel 2010, Chris Daughtry partecip\u00f2 all'album di Carlos Santana \"\" cantando una cover della canzone \"Photograph\" dei Def Leppard.\nVita personale.\nDurante una delle puntate di \"American Idol\" (prima di cantare \"Broken\" dei Seether), Daughtry ha rivelato di star diventando calvo e di radersi la testa a zero per avere un aspetto pi\u00f9 presentabile. L'11 novembre 2000 si \u00e8 sposato con Deanna Daughtry, da cui ha avuto tre figli: Griffin, nato il 30 giugno 1998 e due gemelli, Adalynn Rose e Noah James, nati il 17 novembre 2010. La coppia ha una quarta figlia, Hanna, nata il 7 settembre 1996, nata dal precedente matrimonio di Deanna e deceduta il 14 novembre 2021 per cause da chiarire. In un'intervista nel dicembre 2007, intervistato dal \"Gibson Lifestyle\", Chris Daughtry ha affermato:\nInfluenze.\nLe influenze musicali di Chris Daughtry provengono da: Creed, Bush, Live, Pearl Jam, Alice in Chains, Soundgarden, Stone Temple Pilots, Journey, Bon Jovi e Fuel."}
{"id": "1523920", "revid": "2139626", "url": "https://it.wikipedia.org/wiki?curid=1523920", "title": "Rifugio antiaereo", "text": "I rifugi antiaerei sono strutture per la protezione della popolazione civile e del personale militare, da bombardamenti aerei nemici.\nSono simili ai bunker, ma non sono designati per attacchi da terra.\nGuerra di Spagna.\nVerso la met\u00e0 degli anni trenta, l'aumento del raggio d'azione e del carico bellico dei bombardieri rese possibile colpire anche obiettivi molto distanti dalla prima linea del fronte, comprese le citt\u00e0 (secondo una delle interpretazioni del testo di Giulio Douhet \"Il dominio dell'aria\").\nLa prima attuazione pratica di questi principi si ebbe nella guerra civile spagnola e, visto il pesante ricorso ai bombardamenti aerei, si crearono i primi spazi pubblici destinati alla protezione passiva dei civili. Ne sono conservati ed anche museati a Barcellona (Rifugio 307, Museo di Storia di Barcellona) ed a Cartagena.\nSeconda guerra mondiale.\nItalia.\nIl regio decreto legge 24 settembre 1936-XV n. 2121 imponeva l'obbligo di apprestare un rifugio antiaereo in ciascun fabbricato di nuova costruzione, o in corso di costruzione, ad uso di abitazione.\nNel primo articolo si imponeva a Enti o privati la realizzazione del rifugio - a proprie spese - utilizzando piani interrati, seminterrati, o in mancanza, il piano terra.\nNel secondo articolo si dettava quali caratteristiche tecniche doveva avere il rifugio.\nNel terzo articolo si fa riferimento ad un elenco di Comuni nei quali si dovevano applicare tali norme.\nNel quarto articolo si dispone che tali Comuni devono accertare le eventuali inadempienze e in tal caso negare il nulla osta di abitabilit\u00e0 degli edifici ai costruttori.\nNel quinto articolo si precisano le modalit\u00e0 di punizione per i contravventori.\nLo sviluppo principale \u00e8 stato durante la seconda guerra mondiale, quando i bombardamenti strategici sulle citt\u00e0 venivano effettuati in pratica quotidianamente.\nIn Italia, i rifugi antiaerei erano creati maggiormente nei sotterranei dei palazzi, adibiti a ricovero; questi erano indicati all'esterno da una R, che indicava appunto la presenza del rifugio nei sotterranei di quel palazzo alla popolazione.\nLo stile delle R variava spesso da citt\u00e0 a citt\u00e0, ed in genere erano accompagnate da una freccia. \u00c8 ancora oggi possibile trovare questi segnali sui muri di molte citt\u00e0 italiane. Oltre alle R, che indicavano l'ingresso, \u00e8 possibile trovare altri tipi di indicazioni sui muri come le uscite di sicurezza, le prese di aerazione, gli idranti, eccetera. La realizzazione di questi segnali era compito dell'Unione nazionale protezione antiaerea, che si occupava anche di gestire l'afflusso nei rifugi e le operazioni di soccorso.\nI rifugi realizzati nei sotterranei dei palazzi non erano adatti a proteggere da bombe che centrassero direttamente l'edificio: in molti casi, infatti, poteva capitare che il palazzo sopra di essi crollasse, seppellendo i rifugiati; i rifugi sottostanti ai palazzi erano per lo pi\u00f9 adatti a proteggere dai mitragliamenti e dagli spezzonamenti.\nI rifugi in galleria e gli altri tipi di rifugi, realizzati in spazi esterni, proteggevano maggiormente dal pericolo delle bombe. Talvolta si faceva uso di sotterranei molto pi\u00f9 antichi: \u00e8 il caso di Napoli, ricca di cavit\u00e0 da dove si attingeva il tufo fin dai tempi degli antichi Greci, prontamente convertite al nuovo uso. Ciononostante, il tributo di sangue che la citt\u00e0 partenopea pag\u00f2 ai bombardamenti fu ugualmente gravoso.\nNon mancavano poi i bunker di superficie allestiti per proteggere le maestranze delle fabbriche. Ne esistevano di diverso tipo: emisferici alla Caproni di Taliedo, a capanna presso la Innocenti, a torre in via Adriano (vedi sotto), in corso Monforte e a Palazzo Isimbardi a Milano. Quest'ultimo fu frequentato anche da Benito Mussolini alla vigilia della fuga a Dongo. \nAlcuni rifugi sono stati adibiti a museo come per esempio il rifugio antiaereo di Piazza Risorgimento a Torino.\nFrancia.\nAnche i francesi cominciarono a costruire nuovi rifugi antiaerei man mano che l'eventualit\u00e0 del conflitto con la Germania diventava pi\u00f9 certa. Ne sopravvivono in tutta la nazione, spesso segnalati dalla scritta \"Abri\" (sottinteso \"anti-a\u00e9rien\"), ma l'aspetto pi\u00f9 notevole \u00e8 che per la protezione dei civili, in alcuni casi, vennero usate vere e proprie \"citt\u00e0 sotterranee\", ad esempio a Cambrai e soprattutto a Parigi furono utilizzati i tunnel della metropolitana, ma anche i cunicoli che in entrambe le citt\u00e0 abbondano. La rapida caduta della Francia e la proclamazione della capitale \"citt\u00e0 aperta\" resero queste cavit\u00e0 temporaneamente non necessarie allo scopo. Tuttavia cominciarono a essere usate come nascondiglio dai primi nuclei della Resistenza francese.\nGran Bretagna.\nL'allestimento di rifugi antiaerei in Gran Bretagna si dimostr\u00f2 pi\u00f9 problematico, poich\u00e9 le case pi\u00f9 piccole non avevano cantine o seminterrati. Si adattarono quindi allo scopo gli edifici che ne erano provvisti, come fabbriche e palazzi. A Londra alcuni tunnel della metropolitana furono adibiti a riparo durante le frequenti incursioni aeree della Luftwaffe, svolgendo questa funzione in modo soddisfacente, a patto che non ricevessero colpi diretti. In altre citt\u00e0 i rifugi vennero ricavati da vecchie miniere in disuso, campate di viadotti, o qualunque opera si inoltrasse sottoterra. A Newcastle-upon-Tyne si riaprirono i \"Victoria Tunnels\", in disuso dal 1860. A Stockport, a partire dal 1938, si scavarono gallerie nell'arenaria su cui sorge la citt\u00e0, capaci di ospitare migliaia di persone. A Dover si usarono i tunnel sotto il castello, risalenti addirittura al Medioevo.\nTuttavia anche questi rifugi non erano sufficienti a proteggere l'intera popolazione del Regno Unito, e si trovarono soluzioni complementari. Una di queste erano i \"rifugi comunali di strada\" (\"street communal shelters\"), di solito segnalati con la lettera \"S\" e costruiti in spazi pubblici con materiali e manodopera forniti dal governo. La loro costruzione and\u00f2 avanti speditamente fino a che non vi fu penuria di mattoni e cemento, dovuta all'improvvisa impennata della domanda di materiali da costruzione. Gli \"street communal shelters\" erano progettati per contenere una cinquantina di persone ciascuno, specie pedoni e automobilisti di passaggio. Tuttavia si dimostrarono scarsamente solidi, e a un certo punto cominciarono a circolare voci secondo cui in uno di questi ricoveri gli occupanti sarebbero annegati per via della rottura di una tubazione. Bench\u00e9 in seguito venissero apportate delle migliorie, questi rifugi rimasero molto impopolari presso i civili.\nUn'ulteriore soluzione fu quella dei rifugi Anderson (da sir John Anderson, ministro della Sicurezza interna con delega alla protezione antiaerea): era fatto da pannelli di lamiera ondulata (sei curvi per il tetto, tre per lato, uno anteriore e uno posteriore) tenuti insieme da viti. Doveva essere collocato circa 1 m sotto il suolo e avere sul tetto almeno 40\u00a0cm di terra. Costava 7 sterline ma venne fornito gratis alle famiglie meno abbienti. Durante la guerra ne furono prodotti pi\u00f9 di 3,6 milioni.\nMa i rifugi Anderson si prestavano poco a essere utilizzati nella cattiva stagione, per cui furono resi disponibili i rifugi Morrison, in pratica delle gabbie di rete metallica le cui dimensioni erano di circa 2x1 metro per 75 centimetri di altezza e con una piastra d'acciaio spessa 3 millimetri nella parte superiore. Venivano forniti in scatola di montaggio; durante il giorno potevano essere usati come tavolo, di notte 2 o 3 persone potevano dormirci dentro. Rispetto al rifugio Anderson, il Morrison poteva essere usato anche d'inverno in case senza seminterrati, poich\u00e9 era progettato per resistere al crollo del soffitto provocato dall'implosione di un muro portante. Ne furono distribuiti circa 600.000.\nI rifugi Stanton erano un altro tipo di rifugio antiaereo, in cemento armato e dalla caratteristica forma \"a capanna\": venivano prefabbricati a pezzi e poi assemblati a destinazione. Dovevano essere semisepolti e ricoperti di terra per una maggiore protezione da onde d'urto e schegge. Gran parte di questi and\u00f2 all'Air Ministry.\nUno dei pi\u00f9 famosi bunker costruiti nel Regno Unito durante la guerra fu quello delle Cabinet War Rooms, a pi\u00f9 di 10 metri sotto il livello stradale, da dove il primo ministro inglese segu\u00ec tutte le operazioni militari britanniche del secondo conflitto mondiale. Altre opere sotterranee di Londra sono la cittadella dell'Ammiragliato, Q-Whitehall e Pindar, ancora in uso e quindi in larga parte soggette al segreto militare.\nGermania.\nAnche in Germania molti rifugi erano ricavati nei seminterrati e segnalati da frecce e sigle come LSK o LSR, e NA per le uscite di sicurezza (talvolta ancora visibili). In aggiunta a quelli improvvisati nelle abitazioni o scavati appositamente, la Germania fu l'unica ad adottare la soluzione dei ricoveri antiaerei sopraelevati, o Hochbunker. Allestiti in cemento armato, e destinati ad accogliere gli abitanti di zone densamente popolate, non richiedevano dispendiosi scavi nel sottosuolo ed erano considerati virtualmente invulnerabili alle bombe.\nUna variante dei bunker sopraelevati erano le torri Winkel, dal nome del progettista. Questi hanno forma cilindrica e sommit\u00e0 conica per ridurre la vulnerabilit\u00e0 a colpi diretti. Furono edificati per gli operai delle aree ferroviarie e industriali, e potevano ospitare dalle 164 alle 500 persone a seconda del tipo.\nAnche le Flakt\u00fcrme (torri della FlaK) potevano assolvere la funzione di rifugio antiaereo, bench\u00e9 la funzione originaria fosse quella di \"difesa attiva\" dagli incursori nemici. Quelle di Berlino conobbero un inatteso uso come \"fortini\" durante la battaglia per la difesa della capitale tedesca, opponendo una disperata resistenza all'avanzata delle truppe russe.\nLa maggior parte di questi edifici ha conosciuto usi militari anche nel dopoguerra ed \u00e8 ancora in piedi: i tentativi di demolizione si sono rivelati inutili, a testimonianza della solidit\u00e0 della loro struttura.\nVi erano infine gli Einmannbunker, rifugi antiaerei individuali destinati a chi aveva compiti speciali di sorveglianza antincendio o antisabotaggio presso fabbriche o altre installazioni. In Italia sono generalmente noti come \"garitte ferroviarie\" visto che la dislocazione solita era presso le strade ferrate.\nDopo la seconda guerra mondiale.\nIl pericolo atomico portato dalla guerra fredda indusse a mantenere in efficienza molti vecchi rifugi europei e a costruirne altri in Paesi non sfiorati dalla guerra con la Germania (ad es. gli Stati Uniti). Molte case in Svizzera hanno rifugi perfettamente efficienti e dotati di soffitto in cemento armato che dovrebbe resistere al crollo dell'edificio al di sopra. In Finlandia ne esistono pi\u00f9 di 40.000, capaci di contenere 3,8 milioni di persone (il 71% dei finlandesi). Sono obbligatori per gli edifici al di sopra dei 600 metri quadri e vengono ispezionati ogni 10 anni, in modo che in caso di necessit\u00e0 possano essere utilizzati nel giro di 24 ore.\nData la perenne instabilit\u00e0 del Medio Oriente, lo Stato di Israele addirittura rende obbligatoria la presenza di un rifugio antiaereo in ogni edificio. Di solito viene usato come stanza dei giochi, affinch\u00e9 i bambini non siano spaventati se dovessero entrarvi in caso di reale pericolo.\nFonti.\n\"Misteri di Milano\": contiene la maggior parte delle spiegazioni su frecce e lettere.\n\"Ventennio oggi\" ospita un catalogo con le indicazioni superstiti in diverse citt\u00e0 italiane.\nBunkerArcheo raccoglie esempi di fortificazioni, rifugi antiaerei e scritte sui muri."}
{"id": "1523921", "revid": "834", "url": "https://it.wikipedia.org/wiki?curid=1523921", "title": "Payottenland", "text": ""}
{"id": "1523925", "revid": "9", "url": "https://it.wikipedia.org/wiki?curid=1523925", "title": "Stop glottale", "text": ""}
{"id": "1523926", "revid": "6923", "url": "https://it.wikipedia.org/wiki?curid=1523926", "title": "Comitato Olimpico spagnolo", "text": "Il Comitato Olimpico Spagnolo o \"Comit\u00e9 Ol\u00edmpico Espa\u00f1ol\" in lingua spagnola (\"COE\") \u00e8 il massimo organo sportivo spagnolo, fondato il 11 gennaio 1912 a Madrid, Spagna.\nRappresenta questa nazione presso il Comitato Olimpico Internazionale (CIO) dal 1912 ed ha lo scopo di curare l'organizzazione ed il potenziamento dello sport in Spagna e, in particolare, la preparazione degli atleti spagnoli, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei.\nL'attuale presidente dell'organizzazione \u00e8 Alejandro Blanco Bravo, mentre la carica di segretario generale \u00e8 occupata da Victor S\u00e0nchez Naranjo."}
{"id": "1523927", "revid": "838137", "url": "https://it.wikipedia.org/wiki?curid=1523927", "title": "Jennifer Love Hewitt (album)", "text": "Jennifer Love Hewitt \u00e8 il terzo album dell'omonima cantante, pubblicato nel 1996."}
{"id": "1523930", "revid": "767487", "url": "https://it.wikipedia.org/wiki?curid=1523930", "title": "Il gigante di Boston", "text": "Il gigante di Boston \u00e8 una pellicola biografica del 1945 sulla vita del grande pugile statunitense John L. Sullivan, celebre per essere stato il primo campione dei pesi massimi nell'ultimo incontro disputato a mani nude nel 1882. Sullivan perse il titolo nel 1892 per mano di James J. Corbett, sulla vita del quale era stata girata una pellicola biografica pochi anni prima, \"Il sentiero della gloria\" (1942), con l'attore Ward Bond nel ruolo di Sullivan.\nNoto con il nome di \"The Boston Strong Boy\", Sullivan emerse praticamente dal nulla prima di diventare campione dei pesi massimi nel 1882. La pellicola narra soprattutto il periodo di ascesa e declino successivo al titolo, nel quale il campione, rapito ed ammaliato dalla fama e dalla ricchezza, sprofond\u00f2 in un pesante abbrutimento sia fisico che mentale che lo port\u00f2 non solo alla perdita del titolo nel 1892, ma a una successiva fase di alcoolismo e di miseria, durante la quale perse la stima di gran parte dei suoi amici, ma soprattutto di sua moglie che lo aveva accompagnato da tutta una vita. La parabola discendente tuttavia subir\u00e0 un arresto quando Sullivan cercher\u00e0 di redimersi, abbandonando il vizio dell'alcool e cercando di riguadagnare la stima di se stesso e dei suoi cari tentando un'ultima scalata al titolo."}
{"id": "1523938", "revid": "1226", "url": "https://it.wikipedia.org/wiki?curid=1523938", "title": "Finta pelle", "text": "La finta pelle o similpelle e a volte vinilpelle \u00e8 una pelle sintetica e pu\u00f2 essere un tessuto impregnato/spalmato con resine poliuretaniche (chiamata commercialmente \"pelle PU\") o completamente sintetico (senza supporto in tessuto), che pu\u00f2 avere un aspetto simile alla pelle naturale o al cuoio, un aspetto tecnico, una fantasia e si presta molto alle personalizzazioni.\nNon va confusa con l'ecopelle, che \u00e8 un cuoio a ridotto impatto ambientale.\nDescrizione.\nEsistono diverse tipologie di finta pelle, con finiture lisce e generalmente molto lucenti o ruvide (simili a gomma) e di solito pi\u00f9 opache.&lt;br&gt;\nInoltre possono essere impresse venature o caratteristiche superficiali simili alle tipiche pelli naturali, infatti rispetto alla pelle naturale presentano una trama omogenea e anche in caso di trama doppia, questa presenta un andamento omogeneo che non \u00e8 tipico delle pelle naturale, inoltre non presentano le anomalie che possono essere presenti nella pelle naturale, come le lesioni lasciate dalle ferite.&lt;br&gt;\nI colori vanno dall'imitazione del naturale, sia in tinta unita sia con sfumature e macchie a imitazione del vero, o in colori e disegni che seguono i dettami della moda.\nPresenta le seguenti caratteristiche:\n\u00c8 utilizzata nel settore calzaturiero, per la pelletteria in borse, custodie e valigie, nell'abbigliamento, in tappezzeria, per rivestimenti di poltrone e sedie, nel mondo della legatoria e del packaging.\nSky.\nA partire dal secondo dopoguerra, la finta pelle ebbe larghissimo utilizzo per sostituire il tradizionale cuoio nella copertura delle selle motociclistiche e dei sedili e interni delle automobili. Per tali usi era molto diffusa la denominazione \"sky\" (pronunciato \"scai\") derivante dal marchio \"Skai\" con il quale l'azienda tedesca Konrad Hornschuch AG di Wei\u00dfbach fu tra le prime a commercializzare questo tipo di prodotto. In Italia, un prodotto analogo ma frequentemente utilizzato con goffratura geometrica al posto della texture pelle \u00e8 il Resinflex prodotto dalla omonima ditta Torinese."}
{"id": "1523945", "revid": "110157", "url": "https://it.wikipedia.org/wiki?curid=1523945", "title": "Let's Go Bang", "text": "Let's Go Bang \u00e8 il secondo album di Jennifer Love Hewitt, pubblicato nel 1995."}
{"id": "1523951", "revid": "1315817", "url": "https://it.wikipedia.org/wiki?curid=1523951", "title": "Pasquale Tola", "text": "Biografia.\nNato dal cavalier Gavino Tola e Maria Tealdi, fratello dell'ufficiale e patriota Efisio Tola, studi\u00f2 a Sassari dove consegu\u00ec la laurea in teologia e giurisprudenza e segu\u00ec anche corsi di filosofia e belle arti. Nel 1848 fece parte del gruppo di lavoro ministeriale che prepar\u00f2 l'estensione dei codici albertini alla Sardegna. Fu favorevole all'abolizione del feudalesimo in Sardegna. Scrisse numerose opere di carattere storico-politico e su di lui esiste un'ampia letteratura. Fu poi rettore dell'Universit\u00e0 di Sassari. Successivamente lavor\u00f2 in magistratura presso le corti d'appello di Nizza e di Genova. Fece parte del parlamento sardo, dal 1848, e poi di quello nazionale.\nIntitolazioni.\nA Sassari si trova Piazza Tola, una delle piazze esistenti nel denso centro storico cittadino. A Roma si trova Via Pasquale Tola, in una bella zona semicentrale vicino alla Via Appia. A Cagliari si trova Via Pasquale Tola, vicina alla centralissima via Pasquale Paoli e alla Via Dante. A Lanusei (NU) si trova via Pasquale Tola."}
{"id": "1523958", "revid": "365417", "url": "https://it.wikipedia.org/wiki?curid=1523958", "title": "Ica (citt\u00e0)", "text": "Ica \u00e8 una citt\u00e0 del Per\u00f9 centro-meridionale, capoluogo dell'omonima regione.\nFondata nel 1563, si chiam\u00f2 inizialmente Villa de Valverde, e quindi San Jer\u00f3nimo de Ica.\nImportante centro vitivinicolo, \u00e8 stato severamente danneggiato dal terremoto del 15 agosto 2007.\nIn precedenza, il 29 gennaio del 1998, la citt\u00e0 soffr\u00ec di una alluvione causata dallo straripamento del fiume Ica, dovuta al fenomeno del El Ni\u00f1o che influenza il clima di diverse zone costiere dell'oceano Pacifico meridionale.\nUn'altra importante alluvione che caus\u00f2 danni e disagi agli abitanti della zona \u00e8 avvenuta nel febbraio del 2011, sempre causata dallo straripamento del Rio Ica\nStoria.\nFondata nel 1563 dal conquistador spagnolo Geronimo Luis de Cabrera (di origine andalusa), il nome di Villa de Valverde. Si tratta di una cita con un vasto e importante passato storico, dal momento che i primi coloni risalgono a pi\u00f9 di 10.000 anni fa. La citt\u00e0 \u00e8 stata sede di molte culture pre-incaiche come i Paracas, Wari, Ica e Nasca."}
{"id": "1523960", "revid": "46291", "url": "https://it.wikipedia.org/wiki?curid=1523960", "title": "Carum ajowan", "text": "Il Carum ajowan (L.) Sprague (sin. \"Trachyspermum ammi\", anche conosciuta come erba del vescovo) \u00e8 una pianta ombrellifera annuale originaria del Medio Oriente, probabilmente dell'Egitto. \u00c8 ora principalmente coltivata e utilizzata nel subcontinente indiano, ma anche in Iran, in Egitto e in Afghanistan.\nUsi.\nUso culinario.\nDai frutti (e non dai semi) di questa pianta \u00e8 ricavata una spezia piuttosto rara dal sapore simile al timo (entrambe contengono timolo) ma con un gusto meno aromatico e leggermente amaro e piccante, associabile in questo al cumino. Il sapore, bench\u00e9 non molto aromatico, \u00e8 particolarmente incisivo e bastano piccole quantit\u00e0 di ajowan per determinare il sapore di un piatto. \nNella cucina indiana l'ajowan non \u00e8 quasi mai usato fresco ma essiccato o arrostito o fritto in olio. Talvolta \u00e8 utilizzato come ingrediente della miscela di spezie chiamata berber\u00e9.\nCotto con i fagioli, oltre a insaporirli, riduce gli effetti flatulenti da questi causati.\nUso medicinale.\n\u00c8 tradizionalmente conosciuto come digestivo e antisettico."}
{"id": "1523962", "revid": "984922", "url": "https://it.wikipedia.org/wiki?curid=1523962", "title": "Porto di Capri", "text": "Il porto di Capri \u00e8 il principale scalo marittimo dell'isola di Capri ed \u00e8 situato nella frazione di Marina Grande, appartenente al comune di Capri.\nLocalizzazione e utilizzo.\nIl porto \u00e8 stato costruito all'interno di un'insenatura naturale, nella parte dell'isola che si affaccia all'interno del golfo di Napoli, riparata dai venti e dalle grosse onde. Inoltre due banchine artificiali proteggono l'interno del porto, che si divide in due parti: da un lato la zona riservata ad imbarcazioni turistiche e ai pescherecci, dall'altra invece quella dedicata allo scalo passeggeri ed alla zona commerciale.\nAttivit\u00e0 commerciale e di collegamento.\nEssendo Capri un'isola, tutte le principali attivit\u00e0 di collegamento si svolgono grazie al porto e per questo risulta essere uno dei pi\u00f9 attivi sia dal lato commerciale, soprattutto per l'importazione di viveri, sia dal lato passeggeri con un'utenza formata da numerosi pendolari e turisti: Capri \u00e8 collegata con numerose localit\u00e0 della Campania come Napoli, Sorrento, Castellammare di Stabia, Positano, Amalfi, Salerno ed Ischia.\nLa vocazione turistica dell'isola azzurra porta numerose navi da crociera a fare scalo a Capri, ma solitamente, essendo il porto di dimensioni ridotte, queste attraccano al largo e viene fatto un servizio di navette con la terraferma tramite scialuppe.\nCollegamenti con il resto dell'isola.\nIl porto si trova nella zona nord dell'isola, a una certa distanza sia dal centro di Capri che da quello di Anacapri: vi \u00e8 un'ottima rete di collegamenti tramite autobus e taxi, anche se la maggior parte dei turisti utilizza la storica funicolare."}
{"id": "1523963", "revid": "228587", "url": "https://it.wikipedia.org/wiki?curid=1523963", "title": "Trachyspermum ammi", "text": ""}
{"id": "1523968", "revid": "969415", "url": "https://it.wikipedia.org/wiki?curid=1523968", "title": "Locomotiva Bayard", "text": "La locomotiva Bayard \u00e8 una delle locomotive a vapore costruite come prima dotazione della ferrovia Napoli-Portici. \u00c8 stata per alcuni decenni considerata la prima locomotiva italiana.\nStoria.\nLe prime locomotive entrate in esercizio sulla linea furono costruite da \"R. B. Longridge and Company\", uno stabilimento metalmeccanico fondato nel 1785 a Bedlington nel Northumberland, di cui era proprietario Michael Longridge, un collaboratore di Robert Stephenson. Il Longridge era proprietario anche della fonderia \"Bedlington Ironworks\", pioniere della costruzione delle rotaie in ferro\nSecondo alcuni documenti di fonte aziendale le prime locomotive presenti sulla Napoli-Portici furono:\n1. Locomotiva a vapore \"Longridge\", arrivata il 3 ottobre 1839, che train\u00f2 il treno di servizio (\"treno staffetta\");\n2. Locomotiva a vapore \"Vesuvio\", arrivata il 3 ottobre 1839 che train\u00f2 il primo treno inaugurale;\n3. Locomotiva a vapore \"Bayard\", numero di fabbrica 120, arrivata il 1\u00ba dicembre 1839.\nIl nome \"Bayard\" fu attribuito alla locomotiva in onore dell'ingegner Armand Joseph Bayard de la Vingtrie, a cui il re Ferdinando II aveva affidato, insieme ad altri soci, la concessione della costruzione della linea ferroviaria da Napoli a Nocera Inferiore, di cui il primo tronco fu quello fino a Granatello di Portici.\nNel 1849 il parco locomotive della societ\u00e0, e presumibilmente anche la Bayard, veniva giudicato in pessime condizioni.\nNon si conosce l'anno di radiazione della macchina, che si stima essere avvenuta prima del 1865. Di certo non la riporta l'album ufficiale delle Strade Ferrate Romane del 1878, che pure presenta e descrive altre macchine ex \"napoletane\" confluite nel parco di quell'azienda. Documenti delle Strade Ferrate Meridionali del 1887 indussero a ritenere che in quell'anno esistesse ancora la locomotiva \"Vesuvio\"\nCaratteristiche.\nLe locomotive di prima dotazione sono del tipo\"Patentee\" studiato da Stephenson e collaboratori e introdotto con la locomotiva eponima nel 1834. La Bayard aveva due cilindri esterni verticali di 356 x 425\u00a0mm e una pressione in caldaia di 3,5\u00a0kg/cm2; la sua velocit\u00e0 massima era di 50\u00a0km/ora.. A 60\u00a0km/h sviluppava una potenza di 65 CV.\nLa replica della \"Bayard\" \u00e8 molto simile alla replica della locomotiva \"Der Arend\", costruita a Longridge nel 1839 col numero di fabbrica 119, conservata nel Museo ferroviario di Utrecht\nLa riproduzione del Centenario.\nNel 1939, in occasione delle manifestazioni indette per celebrare il centenario della ferrovia Napoli-Portici, l'Officina di Porta al Prato di Firenze delle Ferrovie dello Stato esegu\u00ec una riproduzione funzionante della Bayard, che venne usata per la manifestazione ufficiale insieme alle ricostruzioni delle carrozze del treno inaugurale. In quell'occasione esso raggiunse senza difficolt\u00e0 i 60\u00a0km/h \"lasciando meravigliati gli stessi tecnici che lo avevano ricostruito\"..\nEsposta dal 1954 al 1964 nel soppresso Museo ferroviario della stazione di Roma Termini e dopo la sua chiusura nella Sezione Ferroviaria del Museo nazionale della scienza e della tecnica \"Leonardo da Vinci\" di Milano, in occasione delle manifestazioni per il 150\u00ba anniversario fu restaurata e rimessa in funzione a cura dell'officina del deposito locomotive di Cremona, e poi destinata al Museo nazionale ferroviario di Pietrarsa dove da allora \u00e8 esposta al pubblico.\nFu realizzata la copia della \"Bayard\", terza locomotiva entrata in funzione, anzich\u00e9 della \"Vesuvio\" per la disponibilit\u00e0 dei disegni costruttivi della sola \"Bayard\", che erano stati pubblicati nell'appendice di Stefano Mililotti al trattato di Charles-Joseph Minard \"Lezioni fatte sulle strade di ferro nel 1833-1834 alla Scuola di Ponti e Strade da M. Minard, professore\"..\nUn tentativo di ricostruzione dell'aspetto esteriore della \"Vesuvio\", basato anche sui quadri di Salvatore Fergola raffiguranti l'inaugurazione della Napoli-Portici, \u00e8 in Gian Franco Ferro, \"Il disegno della locomotiva italiana. Locomotive del passato\", in \"Tutto treno\", 6 (1993), n. 55, inserto di 4 pagine e tavole non numerate.\nRiproduzioni fermodellistiche.\nTra le riproduzioni fermodellistiche si citano quelle prodotte dalle ditte Pocher e Rivarossi.\nTra quelle eseguite da privati si cita il modello realizzato dal capotecnico delle Ferrovie dello Stato Giorgio Mastrini, in scala 1:32, in metallo e funzionante a vapore"}
{"id": "1523971", "revid": "110157", "url": "https://it.wikipedia.org/wiki?curid=1523971", "title": "Love Songs (Jennifer Love Hewitt)", "text": "Love Songs \u00e8 il primo album di Jennifer Love Hewitt, pubblicato nel 1992."}
{"id": "1523973", "revid": "599013", "url": "https://it.wikipedia.org/wiki?curid=1523973", "title": "Tom\u00e1\u0161 \u0158epka", "text": "\u00c8 il 7\u00ba miglior calciatore ceco del decennio (2000-2010) secondo la rivista ceca \"Lidov\u00e9 noviny\".\nBiografia.\nIl 24 agosto 2018 \u00e8 stato arrestato per avere messo dei falsi annunci hot a nome dell'ex moglie. In pi\u00f9 occasioni \u00e8 stato fermato dalla polizia per guida in stato di ebbrezza.\nCarriera.\nClub.\nHa iniziato la propria carriera professionistica nel 1991 con il Ban\u00edk Ostrava. Ha militato con il club di Ostrava fino al 1995, anno in cui \u00e8 passato allo Sparta Praga, dove ha vinto i suoi primi trofei.\nDopo tre stagioni nello Sparta Praga, Repka viene acquistato dalla Fiorentina del neo allenatore Trapattoni, pare su consiglio di Batistuta, che lo ebbe come avversario nella Coppa delle Coppe 1996-97. Repka disput\u00f2 tre buone stagioni segnando anche una rete nella finale di ritorno Coppa Italia del 1999 contro il Parma, anche se poi il trofeo and\u00f2 alla squadra ducale. Tuttavia, Repka vincer\u00e0 la Coppa Italia nella stagione 2000-01, sempre contro il Parma, sotto la guida di Roberto Mancini. Nella stagione 2001-02, il crack finanziario della societ\u00e0 toscana rese inevitabile la sua cessione agli inglesi del West Ham nel 2001 per una cifra pari a 5,5 milioni di sterline, allora record personale per la societ\u00e0 di Londra. In coppia con Christian Dailly formava la coppia difensiva della squadra, e successivamente venne spostato nel ruolo di terzino destro.\nNel 2006 torn\u00f2 in Repubblica Ceca, allo Sparta Praga e ne veste la maglia per cinque anni.\nNel dicembre 2011, terminato il suo contratto con il club della capitale ceca, passa alla Dynamo \u010cesk\u00e9 Bud\u011bjovice.\nIn carriera si \u00e8 distinto per essere un giocatore molto duro in quanto ha ricevuto 20 espulsioni.\nNazionale.\nDopo aver disputato una partita con la Nazionale della Cecoslovacchia nel 1993, dopo la dissoluzione, ha giocato 45 partite con la Nazionale della Repubblica Ceca tra il 1994 e il 2001, disputando anche l'Europeo del 2000. Ha segnato la sua unica rete con la selezione ceca il 9 giugno 1999 nella vittoria per 3-2 contro la Scozia."}
{"id": "1523975", "revid": "27723", "url": "https://it.wikipedia.org/wiki?curid=1523975", "title": "Mur (fiume)", "text": ""}
{"id": "1523981", "revid": "729019", "url": "https://it.wikipedia.org/wiki?curid=1523981", "title": "Louis Fran\u00e7ois Armand de Vignerot du Plessis de Richelieu", "text": "Era figlio di Armand Jean de Vignerot du Plessis, Duca de Richelieu, che a sua volta era pronipote del celebre statista francese, Cardinale Richelieu che aveva dominato la Francia al principio del XVII secolo.\nInfanzia.\nLouis Fran\u00e7ois Armand de Vignerot du Plessis nacque a Parigi. Luigi XIV fu suo padrino. In giovent\u00f9 fu per tre volte imprigionato alla Bastiglia: nel 1711 su istanza del suo patrigno, nel 1716 per le conseguenze di un duello e nel 1719 per la sua partecipazione alla cospirazione di Cellamare di Giulio Alberoni contro Filippo II, Duca d'Orl\u00e9ans reggente per Luigi XV.\nMatrimoni.\nIl duca era un noto libertino e sembra che Choderlos de Laclos si sia ispirato alla sua vita per il personaggio di Valmont de \"Les Liaisons dangereuses\".\nSi spos\u00f2 tre volte: all'et\u00e0 di quattordici anni, contro la sua volont\u00e0, fu obbligato a sposare Anne Catherine de Noailles. nel 1734, come conseguenza degli intrighi di Voltaire, spos\u00f2 \u00c9lisabeth Sofie de Lorraine, figlia di Joseph, Conte di Harcourt che divenne la madre del suo erede Louis Antoine Sophie de Vignerot du Plessis. In terze nozze, all'et\u00e0 di 84 anni, spos\u00f2 Jeanne Catherine Jos\u00e8phe de Lavaulx.\nEbbe fama di gran seduttore e le sue conquiste furono numerosissime: Madame de Polignac e la marchesa de Nesle si batterono a duello per lui. Nel 1729, inizi\u00f2 una relazione con \u00c9milie du Ch\u00e2telet che divenne in seguito una profonda amicizia. Fu anche amante della scrittrice Claudine Gu\u00e9rin de Tencin ed ebbe un'altra relazione con Carlotta Aglae d'Orl\u00e9ans figlia del reggente di Francia Filippo II, Duca d'Orl\u00e9ans e futura duchessa di Modena e Reggio, nonch\u00e9 con la cugina di primo grado di quest'ultima Luisa Anna di Borbone. Un'altra amante fu Marie Sophie de Courcillon moglie di Charles Fran\u00e7ois d'Albert d'Ailly ed in seguito di Hercule M\u00e9riadec de Rohan"}
{"id": "1523983", "revid": "111892", "url": "https://it.wikipedia.org/wiki?curid=1523983", "title": "Quinto Mucio Scevola Augure", "text": ""}
{"id": "1523985", "revid": "111892", "url": "https://it.wikipedia.org/wiki?curid=1523985", "title": "Quinto Muzio Scevola Augure", "text": ""}
{"id": "1523987", "revid": "27723", "url": "https://it.wikipedia.org/wiki?curid=1523987", "title": "Me\u0111imurje", "text": ""}
{"id": "1523988", "revid": "111892", "url": "https://it.wikipedia.org/wiki?curid=1523988", "title": "Quinto Muzio Scevola (console 117 a.C.)", "text": ""}
{"id": "1523989", "revid": "113933856", "url": "https://it.wikipedia.org/wiki?curid=1523989", "title": "Equazioni di Bloch", "text": "Le equazioni fenomenologiche di Bloch sono la base per la descrizione classica degli esperimenti di risonanza magnetica nucleare (Nuclear Magnetic Resonance, NMR) e risonanza paramagnetica elettronica (Electron Paramagnetic Resonance, EPR). In entrambi gli esperimenti, l'osservabile fisica macroscopica \u00e8 la magnetizzazione, definita come il momento di dipolo magnetico per unit\u00e0 di volume nel campione, ovvero:\nformula_1 \nL'evoluzione della magnetizzazione sotto l'azione di un campo magnetico \u00e8 descritta dall'equazione differenziale:\nformula_2\ndove formula_3 \u00e8 una costante chiamata rapporto giromagnetico.\nLa precedente equazione \u00e8 vettoriale e si scompone nelle tre equazioni scalari:\nformula_4\nformula_5\nformula_6\nLe relazioni precedenti sono comunque incomplete, perch\u00e9 ignorano gli scambi di energia e di momento che possono avvenire fra il sistema dei dipoli magnetici che d\u00e0 origine alla magnetizzazione macroscopica e l'ambiente circostante. Questi scambi di energia e momento tendono sempre a riportare la magnetizzazione ad un valore corrispondente a quello di equilibrio termico con l'ambiente circostante. Questi processi spontanei che ripristinano i valori di equilibrio termico sono indicati con il termine di \"rilassamento\". Si pu\u00f2 includere l'effetto del rilassamento sulla magnetizzazione aggiungendo dei termini alle relazioni precedenti:\nformula_7\nformula_8\nformula_9\nQueste ultime prendono il nome di equazioni fenomenologiche di Bloch, che per primo le introdusse per descrivere l'esperimento di risonanza magnetica nucleare nel 1946. Nelle relazioni precedenti, formula_10 e formula_11 sono chiamati rispettivamente tempo di rilassamento trasversale (o di \"rilassamento spin-spin\") e tempo di rilassamento longitudinale (o di \"rilassamento spin-reticolo\"). \nQuesti parametri furono introdotti da Bloch in modo fenomenologico, cio\u00e8 basandosi sull'osservazione sperimentale che la magnetizzazione tornava all'equilibrio termico con una cinetica di recupero esponenziale. Queste costanti di tempo sono caratteristiche del sistema osservato, ed in letteratura esistono numerose relazioni teoriche che legano queste grandezze a specifiche propriet\u00e0 strutturali o dinamiche delle molecole che lo costituiscono, sia in NMR che in EPR.\nPrecessione della magnetizzazione.\nSi consideri un insieme di spin (nucleari od elettronici) in cui i rilassamenti siano estremamente lenti, tali da poter considerare trascurabili i termini aggiuntivi di rilassamento nelle equazioni di Bloch. Le relazioni precedenti si semplificano:\nformula_4\nformula_5\nformula_6\nConsideriamo, inoltre, la presenza solo di un campo magnetico statico che, per semplicit\u00e0, assumiamo diretto lungo l'asse \"z\" del sistema di riferimento del laboratorio, cosicch\u00e9 formula_15, e le equazioni precedenti si riducono a:\nformula_16\nformula_17\nformula_18\nLa terza di queste equazioni si risolve immediatamente e ci dice che formula_19 \u00e8 costante. Le prime due equazioni differenziali sono accoppiate. Derivando la prima rispetto al tempo si ottiene:\nformula_20\nQuesta rappresenta un'equazione differenziale lineare omogenea. Data l'arbitrariet\u00e0 nella scelta degli assi \"x\" ed \"y\" di laboratorio, si pu\u00f2 assumere senza perdita di generalit\u00e0, che la magnetizzazione sia inizialmente (al tempo zero) con componente zero lungo l'asse \"y\". Con queste condizioni iniziali, la soluzione per formula_21 \u00e8:\nformula_22\ndove\nformula_23\nSimilmente, per formula_24 si ottiene:\nformula_25\nLe equazioni del moto descrivono la rotazione della magnetizzazione attorno all'asse del campo magnetico (assunto lungo la direzione \"z\"), come mostrato in figura \nTale moto \u00e8 noto con il nome di precessione."}
{"id": "1523990", "revid": "111892", "url": "https://it.wikipedia.org/wiki?curid=1523990", "title": "Quinto Mucio Scevola Augur", "text": ""}
{"id": "1523991", "revid": "111892", "url": "https://it.wikipedia.org/wiki?curid=1523991", "title": "Quinto Muzio Scevola Augur", "text": ""}
{"id": "1523992", "revid": "228587", "url": "https://it.wikipedia.org/wiki?curid=1523992", "title": "Ajowan", "text": ""}
{"id": "1523993", "revid": "201394", "url": "https://it.wikipedia.org/wiki?curid=1523993", "title": "Brivido caldo (Persiana Jones)", "text": "Brivido Caldo (1997) \u00e8 il terzo album del gruppo Ska Italiano Persiana Jones."}
{"id": "1523995", "revid": "767487", "url": "https://it.wikipedia.org/wiki?curid=1523995", "title": "Haruka Tomatsu", "text": " Dal 2009 \u00e8 membro del gruppo Sphere, insieme alle doppiatrici Minako Kotobuki, Ayahi Takagaki e Aki Toyosaki.\nBiografia.\nHaruka debutta come doppiatrice nel 2007, interpretando in \"Shinkyoku S\u014dkai Polyphonica\" il personaggio di Corticarte Apa Lagranges. Da allora ottiene ruoli di maggior rilievo, come ad esempio Lala Satalin Deviluke in \"To Love-Ru\", Shiho Sannomiya in \"Zettai karen children\", M.M in \"Kemeko Deluxe\", Nagi in ', Sakana-chan in ', Asuna Yuuki in \"Sword Art Online\" , Akane Miyano in \"Inazuma Eleven Ares No Tenbin\" e Zero Two in \"Darling In The Franxx\". Prima di diplomarsi alla fine della scuola superiore nel 2008, Haruka inizia a vivere a Ichinomiya dove ha spesso preso il Shinkansen, viaggiando avanti e indietro tra Nagoya e Tokyo per frequentare le registrazioni. Da allora entra in un'universit\u00e0 di Tokyo, citt\u00e0 dove attualmente risiede.\nDoppiaggio.\nAnime.\n2019.\n2021\n\u25cf Hori Kyouko in Horimiya"}
{"id": "1524000", "revid": "125792293", "url": "https://it.wikipedia.org/wiki?curid=1524000", "title": "Texas Ranger Division", "text": "La Texas Ranger Division (in italiano: \"Divisione Rangers Texani\"), i cui membri sono comunemente conosciuti come Texas Rangers (in italiano: \"Rangers Texani\"), \u00e8 una forza di \"State police\" con sede ad Austin e giurisdizione all'interno del Texas, negli Stati Uniti d'America, ed \u00e8 stata accreditata come la pi\u00f9 antica forza di polizia di livello statale, State police, degli Stati Uniti d'America.\nUfficiosamente creati nel 1823 da Stephen Fuller Austin vennero poi formalmente costituiti nel 1835. Furono disciolti dalle autorit\u00e0 federali nell'epoca immediatamente successiva alla guerra di secessione, ma vennero ben presto riorganizzati dopo la restituzione del governo federale.\nHanno investigato su crimini che vanno dall'omicidio fino alla corruzione di politici, agendo anche come polizia anti sommossa e di investigazione, come scorta del Governatore del Texas e furono anche forza paramilitare al servizio della neonata Repubblica del Texas (1836-45) e dello stato federato del Texas. Hanno preso parte ai maggiori eventi della storia del Texas e furono coinvolti in alcuni dei casi pi\u00f9 conosciuti del Vecchio West americano, tra cui quello del pistolero John Wesley Hardin, del rapinatore di banche Sam Bass e dei due fuorilegge Bonnie e Clyde. Molti libri sono stati scritti sui Ranger, dalle ricerche storiche fino ai pulp, cosa che ha permesso di inserirli nella mitologia dell'Ovest americano. Durante la loro lunga storia si \u00e8 evoluta una tradizione sui Ranger; la loro importanza culturale e storica per il Texas \u00e8 tale che il corpo dei Ranger Texani \u00e8 legalmente protetto contro lo scioglimento.\nDal 1935 l'organizzazione \u00e8 una divisione del Texas Department of Public Safety che funge come dipartimento statale di investigazione. Nel 2018 operavano nei Texas Ranger 234 persone, 166 agenti e 68 unit\u00e0 di supporto suddivise fra il personale amministrativo, il centro operazioni di sicurezza delle frontiere, l'intelligence e il team di armi e tattiche speciali.\nStoria.\nLa nascita.\nAll'inizio degli anni venti dell'Ottocento era terminata la Guerra d'indipendenza del Messico e si erano stabilite in Texas tra le seicento e le settecento famiglie, la maggior parte delle quali provenienti dagli Stati Uniti. Poich\u00e9 non c'era un esercito regolare a proteggere i cittadini dagli attacchi dei Nativi americani e dei banditi, nel 1823 Stephen Fuller Austin organizz\u00f2 un gruppo armato piccolo e non ufficiale il cui compito era muoversi per il territorio nazionale; per questo furono conosciuti come \"rangers\" (il verbo \"to range over\", in inglese significa appunto \"girovagare\", \"muoversi per\"). Il 4 agosto 1823 Austin scrisse quello che avrebbe voluto dai \"ranger\": \u00ab... impiegare dieci uomini ... che agiscono come ranger per la difesa comune ... il salario che io dar\u00f2 ai dieci uomini \u00e8 di quindici dollari al mese, pagabili con propriet\u00e0.\u00bb John Jackson Tumlinson Sr. \u00e8 considerato dalla maggior parte degli storici dei Texas Rangers come il primo uomo caduto in azione. I Texas Rangers datano il loro anno di fondazione a questo evento.\nComunque non fu prima del 1835 che i Texas Rangers furono ufficialmente costituiti, dopo che Austin ritorn\u00f2 in Texas dalla sua prigionia a Citt\u00e0 del Messico. Dopo il suo ritorno, Austin aiut\u00f2 a organizzare un consiglio per guidare il gruppo. Il 17 ottobre, alla riunione del Governo Provvisorio del Texas, Daniel Parker propose una soluzione per costituire i Texas Rangers, in totale sessanta uomini distribuiti in tre compagnie. Questo fu istituito il 24 novembre dai legislatori texani. Il 28 novembre 1835 fu scelto Robert McAlpin Williamson come primo Maggiore dei Texas Rangers. In due anni i Ranger compresero trecento uomini.\nNei loro primi giorni i Texas Ranger si occuparono di proteggere le frontiere texane dagli attacchi dei Nativi contro i coloni. Durante la rivoluzione texana questi operarono come esploratori, spie, corrieri e guide per i coloni che fuggivano prima dell'arrivo dell'esercito messicano, operarono come retroguardia durante la \"Runaway Scrape\" (la ritirata dei combattenti dei coloni all'arrivo dei messicani) ed ebbero in generale compiti di supporto. Questi compiti minori continuarono dopo l'indipendenza, quando la regione divenne Repubblica del Texas sotto la presidenza di Sam Houston. Houston, che aveva vissuto a lungo tra i Cherokee (anche la moglie era Cherokee), favor\u00ec una coesistenza pacifica tra Nativi e coloni, una politica che lasci\u00f2 poco spazio a una forza con le caratteristiche dei Ranger.\nLe guerre indiane.\nQuesta situazione cambi\u00f2 rapidamente quando divenne presidente Mirabeau Lamar nel dicembre del 1838. Lamar aveva partecipato ad alcune schermaglie contro i Cherokee nel suo stato natale della Georgia; come molti texani non aveva dimenticato il supporto che i Cherokee avevano dato ai messicani nella rivolta di Cordova contro la Repubblica. Egli favor\u00ec lo sradicamento dei Nativi dal Texas, visione che aveva condiviso con il Capo della Giustizia della Suprema Corte Thomas Rusk. Lamar vide nei Ranger lo strumento ideale per l'incarico e ottenne dalla legislatura texana di radunare una forza di cinquantasei ranger assieme ad altre compagnie volontarie. Durante i successivi tre anni utilizz\u00f2 i Ranger nella guerra contro i Cherokee e i Comanche dei quali riusc\u00ec a indebolire il controllo territoriale.\nSam Houston fu rieletto presidente della Repubblica del Texas il 12 dicembre 1841. Egli aveva preso nota dell'efficienza dei Ranger e accrebbe il loro numero a 150. Sotto il comando del capitano John Coffee Hays, questo contingente gioc\u00f2 un ruolo importante nella difesa contro l'invasione messicana comandata dal generale Adrian Wall nel 1842 e contro gli attacchi dei Nativi. Nonostante fosse giovane, il carismatico Hays fu una figura di aggregazione per i suoi uomini ed \u00e8 spesso considerato il responsabile nel dare coesione, disciplina e mentalit\u00e0 di gruppo ai Ranger. \"Flacco\", il capo della trib\u00f9 Indiana, alleata dei Lipan, era solito chiamare Hays \"Bravo too much\" (it.: \"Troppo bravo\"). L'adozione dell'ottimo revolver Colt Paterson a cinque colpi (che era stato scartato dall'Esercito Americano) fu anch'esso una sua decisione. Hays addestr\u00f2 i suoi uomini a mirare, sparare e ricaricare le armi mentre stavano in sella, un'innovazione radicale rispetto alla tecnica solitamente in uso all'epoca, quella di smontare da cavallo prima di sparare ai nemici e ricaricare, cosa necessaria con le armi pi\u00f9 ingombranti. Questa tattica portava a effetti devastanti e, ben presto, fu imitata dalle forze armate. Dietro suggerimento di uno degli ufficiali di Hays, Samuel Hamilton Walker, la versione successiva di questo revolver fu quella famosa a sei colpi, la Walker Colt. Nel corso di questi anni ranger famosi come Hays, Walker o Benjamin McCulloch diedero al gruppo la reputazione di combattenti di frontiera.\nLa guerra messicano-statunitense.\nCon l'annessione del Texas agli Stati Uniti e lo scoppio della guerra messicano-statunitense nel 1846 molte compagnie dei ranger furono aggregate al servizio federale e questi vennero messi alla prova nelle battaglie di Palo Alto e di Resaca de la Palma. Da quel momento in poi, la loro efficacia come guerriglieri e guide dell'esercito federale attraverso un territorio che conoscevano, contraddistinsero l'offensiva statunitense. I ranger giocarono un ruolo importante nelle battaglie di Monterrey e di Buena Vista. L'esercito, comandato dal generale Winfield Scott, prese Veracruz nel marzo del 1847 e i ranger diedero ancora una volta un notevole contributo nell'assedio di Veracruz e nelle battaglie di Cerro Gordo e di Chapultepec.\nDalla guerra di secessione in poi.\nDurante la guerra di secessione combatterono per gli Stati sudisti. Per questo furono sciolti nel 1865 dal governo dell'Unione, ma nel 1870 quando il Texas torn\u00f2 a essere uno stato federale furono ricostituiti. Nel 1935 divenne una divisione del Texas Department of Public Safety.\nOrganizzazione.\nL'organizzazione dei Texas Rangers si basa sulle direttive stabilite nel 1935 ed \u00e8 divisa in sette principali distaccamenti (o stazioni):"}
{"id": "1524001", "revid": "834", "url": "https://it.wikipedia.org/wiki?curid=1524001", "title": "Texas Ranger", "text": ""}
{"id": "1524002", "revid": "110157", "url": "https://it.wikipedia.org/wiki?curid=1524002", "title": "My Soul", "text": "My Soul \u00e8 il terzo album di Coolio, pubblicato nel 1997."}
{"id": "1524006", "revid": "729019", "url": "https://it.wikipedia.org/wiki?curid=1524006", "title": "Alluce valgo", "text": "L'alluce valgo \u00e8 una deformazione del piede costituita dall'allontanamento della testa del primo metatarso dalle altre.\nEziologia.\n\u00c8 inesatto dire che l'alluce valgo sia ereditario, pi\u00f9 esatto \u00e8 parlare di predisposizione ereditaria di lassit\u00e0 legamentosa e muscolare dei flessori dell'alluce e dei muscoli della volta plantare in questo caso. Un piede piatto (o valgo) condizioner\u00e0 sicuramente la lunghezza dei suddetti legamenti e muscoli che a loro volta potranno permettere al primo dito un atteggiamento in valgismo. In conseguenza di ci\u00f2 l'avampiede si allarga a ventaglio dando vita alla tipica protuberanza che caratterizza tale affezione. Inoltre la base d'appoggio dell'alluce soprastante si sposta, provocando la deviazione del dito verso l'esterno. Il primo metatarso e l'alluce non sono pi\u00f9 allineati ma formano tra loro un angolo detto di valgismo da cui prende nome la deformit\u00e0.\nEpidemiologia.\nL'alluce valgo colpisce prevalentemente le donne in et\u00e0 adulta. Le forme che si manifestano in giovane et\u00e0 sono pi\u00f9 spesso quelle congenite.\nSintomatologia.\nIl sintomo principale \u00e8 il dolore che \u00e8 evidente anche a riposo. In seguito si manifesta tumefazione, gonfiore e arrossamento intorno all'articolazione dell'alluce e si avverte un particolare fastidio in particolare quando si indossano le scarpe e si cammina. Il gonfiore \u00e8 solitamente dolorante.\nTerapia.\nVari sono i trattamenti possibili, possono essere utili i massaggi freddi locali, la somministrazione di FANS e infiltrazioni di corticosteroidi extrarticolari. Vi sono inoltre misure non invasive correttive come la ginnastica e la scelta di calzature comode che possono aiutare nei casi meno gravi. La deformazione in stato avanzato, soprattutto in caso di dolore acuto e continuo, pu\u00f2 esser corretta tramite intervento chirurgico.\nIl tutore \u00e8 un apparecchio ortopedico correttivo e come tale nel tempo, progressivamente, migliora l'aspetto estetico e funzionale del piede se utilizzato in una fase iniziale e non avanzata.\nLa chirurgia solitamente \u00e8 l\u2019ultima risorsa che viene attuata solo se i tentativi di trattamento conservativo non sono andati a buon fine. \u00c8 consigliata anche se la radiografia del piede, che \u00e8 sempre consigliata prima della diagnosi e senz'altro prima dell'intervento, riveli una deformit\u00e0 significativa dell\u2019articolazione."}
{"id": "1524010", "revid": "767487", "url": "https://it.wikipedia.org/wiki?curid=1524010", "title": "Brace for Impact (Persiana Jones)", "text": "Brace for Impact (2003) \u00e8 il sesto album del gruppo Ska italiano Persiana Jones."}
{"id": "1524011", "revid": "641453", "url": "https://it.wikipedia.org/wiki?curid=1524011", "title": "Football Club Ospitaletto 2000", "text": "Il Football Club Ospitaletto 2000 (conosciuto adesso col nome di Ospitaletto 2000, un tempo solo col nome di Ospitaletto) \u00e8 la principale squadra calcistica di Ospitaletto, in provincia di Brescia, vicino allo stesso capoluogo. \u00c8 nato nel 1923.\nNella stagione 2019-2020 milita nel campionato di Promozione, anche se, in passato, milit\u00f2 per quattordici stagioni in Serie C2 e due in Serie C1. Caratteristica degli \"orange\" durante la partecipazione ai campionati professionistici, \u00e8 stata la disputa delle gare casalinghe in anticipo al sabato pomeriggio.\nStoria.\nAnni 80.\nLa squadra bresciana si affaccia per la prima volta in Serie C2 nella stagione 1983 ottenendo un buon ottavo posto (nell'annata precedente, quella del 1982, aveva vinto il suo girone dell'Interregionale, guidato da Guido Settembrino). Guidata da Luigi Corioni come presidente e, per il 1987, anche da Luigi Maifredi come allenatore l\"Associazione Calcio Ospitaletto\" ottiene risultati molto buoni: \u00e8 ottava nel 1983, settima nel 1984, seconda nel 1985 a pari merito con il Trento (perde lo spareggio ai calci di rigore sul neutro di Mantova), seconda assieme al nel 1986 (perde anche lo spareggio con i \"Virgiliani\", giocato allo stadio di Piacenza, ancora ai rigori) e, finalmente, prima nel 1987. Questo significa la promozione in Serie C1. Il nuovo campionato \u00e8 difficile e la squadra fallisce sia il 1988 che il 1989: prima arriva ultima nel suo girone di Serie C1, poi giunge sedicesima in quello di Serie C2. La retrocessione sul campo avviene dopo uno spareggio perso ai rigori (a Legnano contro la Juve Domo) ma a salvare la squadra stavolta sono i tribunali che la ripescano per la stagione 1990 (vennero infatti squalificate dalla Serie C2 per inadempienze economiche altre tre societ\u00e0).\nAnni 90.\nNella stagione 89-90 ottiene un dodicesimo posto in graduatoria.\nAnche nel 1991 viene disputato un campionato di bassa classifica, con un piazzamento al tredicesimo posto a pari punti con il Lecco contro cui si rende necessario lo spareggio per evitare la quattordicesima posizione. Sul neutro di Monza, il Lecco si impone 2-0, salvandosi direttamente e costringendo gli \"orange\" ad ulteriori sfide salvezza contro le quattordicesime classificate degli altri gironi della Serie C2, in un torneo all'italiana a Terni. Dopo aver pareggiato con Altamura (0-0) e Casteldisangro (1-1), agli spareggi la squadra vince per 1-0 sul che vale la permanenza nella categoria. Per altre due stagioni l'Ospitaletto riesce a salvarsi con piazzamenti poco brillanti (giunge undicesimo e dodicesimo). Il 1994 arriva per\u00f2 secondo in campionato e ottiene la seconda promozione in Serie C1. Diciassettesimo nel 1995 deve giocarsi i play-out per mantenere la categoria contro la Pro Sesto: vince per 2 a 1 in casa ma incappa in una sconfitta per 1-0 a Sesto San Giovanni. Questo determina un nuovo verdetto di retrocessione in Serie C2. Sia nel 1996 che nel 1997 riesce, in seguito a due piazzamenti deludenti, a salvarsi ai play-out (rispettivamente contro il e contro l'). Il 1998 per\u00f2, arrivando ultimo in classifica, retrocede nel Campionato Nazionale Dilettanti dopo sedici stagioni di professionismo. Il crollo continu\u00f2 nel 1999: ultimo posto in CND e retrocessione in Eccellenza.\nAnni 2000-Oggi.\nL\"Associazione Calcio Ospitaletto\" fallisce e viene rifondata nel 2000, in Terza Categoria, col nome attuale di \"Football Club Ospitaletto 2000\". Dopo un avvio promettente, ha fermato la sua risalita in Seconda Categoria, dove ha militato per quasi un ventennio. Nella stagione 2018-2019 ha ottenuto la promozione in Prima Categoria. Nell'estate del 2019 acquisisce il titolo sportivo dell'Orsa Iseo, iscrivendosi al campionato di Promozione.\nColori e simboli.\nColori.\nI colori ufficiali della squadra sono l'arancione e il blu.\nStrutture.\nStadio.\nL'Ospitaletto gioca le proprie partite interne allo Stadio comunale Gino Corioni, sito in Via Giacomo Leopardi."}
{"id": "1524012", "revid": "13236157", "url": "https://it.wikipedia.org/wiki?curid=1524012", "title": "Paulo Sergio Silvestre Do Nascimento", "text": ""}
{"id": "1524014", "revid": "287204", "url": "https://it.wikipedia.org/wiki?curid=1524014", "title": "Gauliga 1939-1940", "text": "L'edizione 1939-1940 della Gauliga vide la vittoria finale dello ."}
{"id": "1524017", "revid": "254059", "url": "https://it.wikipedia.org/wiki?curid=1524017", "title": "Fratta (fiume)", "text": "Il fiume Fratta \u00e8 un corso d'acqua del Veneto.\n\u00c8 la continuazione del fiume Togna e assume questa denominazione a partire da Cologna Veneta (VR). Dopo aver attraversato il territorio di Pressana, si ritrova per un tratto in provincia di Padova (comune di Montagnana), per poi tornare in provincia di Verona attraversando Bevilacqua. Torna quindi sotto Padova (comune di Urbana) e, nei dintorni di Merlara, piega decisamente verso est. Giunto in comune di Vighizzolo d'Este, le sue acque contribuiscono alla formazione del canale Gorzone.\nInquinamento.\nIl fiume \u00e8 stato oggetto di un'inchiesta parlamentare per l'alto contenuto di PFAS, PFOS e PFOA delle sue acque."}
{"id": "1524018", "revid": "5245", "url": "https://it.wikipedia.org/wiki?curid=1524018", "title": "N\u00een-in-Eilph", "text": ""}
