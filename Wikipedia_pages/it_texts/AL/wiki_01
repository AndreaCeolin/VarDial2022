{"id": "1414078", "revid": "287204", "url": "https://it.wikipedia.org/wiki?curid=1414078", "title": "Non \u00e8 un paese per vecchi", "text": "Non \u00e8 un paese per vecchi (\"No Country for Old Men\") \u00e8 un romanzo scritto nel 2005 da Cormac McCarthy, scrittore americano vincitore del premio Pulitzer per la narrativa 2007 con il romanzo La strada.\nPubblicato in Italia nel 2006 da Einaudi, nella collana \"Supercoralli\", poi ristampato nel 2007 nella collana tascabile \"Super ET\", con traduzione di Martina Testa.\nTrama.\nTerrell County, Texas, 1980. Llewelyn Moss, un operaio texano trentaseienne, reduce della guerra del Vietnam, mentre \u00e8 a caccia di antilopi nei territori selvaggi al confine con il Messico, si trova casualmente sulla scena di un recente regolamento di conti tra trafficanti di droga provenienti da oltre frontiera. In uno dei pick-up crivellati da colpi di vario calibro, tra le vittime della sparatoria, l'uomo trova un messicano morente, che gli chiede dell'acqua. Alle sue spalle, sul pianale del furgoncino, una grande catasta di panetti di eroina, ma nessun segno del denaro. Messosi alla ricerca del probabile sopravvissuto, lo trova morto sotto un albero con a fianco una cartella contenente 2,4 milioni di dollari.\nCredendo nel colpo di fortuna che cambia la vita, decide di trattenere il bottino e fugge dalla scena del crimine. Questa decisione impulsiva lo sprofonda automaticamente in un incubo di rimorso. Durante la notte torna a soccorrere con una brocca l'unico superstite ferito, il messicano che gli aveva chiesto dell'acqua, ma Moss lo trova morto ucciso e viene poco dopo intercettato da un camion sbucato dal fondo di una valle. Dopo un rocambolesco inseguimento, il giovane si trova quindi costretto a fuggire dalla roulotte in cui vive da tre anni con la moglie Carla Jean e soprattutto mandare la sua consorte al sicuro nella casa di sua madre a Odessa. Viene cos\u00ec braccato da una congrega di pericolosissimi narcotrafficanti incaricati di recuperare i soldi, tra cui spicca un killer sadico e diabolico, Anton Chigurh, che nelle sue implacabili esecuzioni predilige uno strumento di morte inconsueto, una pistola ad aria compressa che spara uno stantuffo metallico, normalmente utilizzata nei mattatoi per uccidere il bestiame e che rappresenta un prototipo della pi\u00f9 moderna pistola a proiettile captivo.\nLo sceriffo Ed Tom Bell, anziano tutore dell'ordine della contea, si mette sulle tracce del fuggitivo, sperando di trovarlo per primo, in modo tale da aiutarlo a sfuggire alla micidiale rete di assassini che si sta serrando su di lui. Bell inoltre \u00e8 ossessionato dagli orrori della seconda guerra mondiale a cui \u00e8 stato partecipe, colpito dai rimorsi per aver perso molti suoi commilitoni in un bombardamento d'artiglieria tedesca e decorato con la Stella di Bronzo. Nel frattempo, Carson Wells, un ex-ufficiale dei Berretti Verdi ai tempi del Vietnam, \u00e8 anch'egli alla ricerca del bottino in mano a Moss. Durante una brutale sparatoria che si riversa attraverso il confine, Moss e Chigurh vengono feriti. Moss viene ricoverato in un ospedale messicano, mentre Chigurh cura se stesso in un motel utilizzando dei medicinali rubati. Nel corso della convalescenza, Moss riceve la visita di Wells, il quale gli propone di offrire protezione in cambio dei soldi presi e gli d\u00e0 il suo numero di telefono.\nDopo essersi ripreso dalle ferite, Chigurh abbandona la stanza del motel dove alloggiava e uccide Wells. Dopodich\u00e9 telefona a Moss e lo invita a consegnare il bottino con la minaccia di uccidere sua moglie. Tuttavia, Moss si ribella e poco dopo chiama Carla, ordinando a lei di stabilire un punto d'incontro in un motel di El Paso. Dopo molte discussioni, la giovane decide di informare lo sceriffo Bell sulla sua posizione, ma sfortunatamente per lei e suo marito questa chiamata viene intercettata e rivela la posizione di Moss ad alcuni dei suoi cacciatori.\nAl motel, lo sceriffo Bell arriva e trova Moss assassinato da una banda di narcotrafficanti messicani. Pi\u00f9 tardi quella notte, Chigurh arriva sulla scena del crimine e recupera di nascosto la borsa in un condotto d'aria nella camera di Moss. Dopodich\u00e9, la mattina seguente, si reca a casa di Carla Jean, uccidendola dopo aver lanciato una moneta per decidere il suo destino. Subito dopo, tornando indietro, viene investito da una macchina, che lo lascia gravemente ferito ma ancora vivo. Dopo aver corrotto un paio di adolescenti per mettere a tacere l'incidente, si allontana zoppicante lungo la strada, mentre lo sceriffo Bell, sconfortato dai cambiamenti che sente essere sopraggiunti nel paese, va in pensione.\nIl racconto, intervallato dalle rassegnate riflessioni dello sceriffo Bell, nella sua asciuttezza diventa anche uno strumento per interrogarsi sul significato dell'esistenza umana e sulla presenza di un disegno superiore che determina e guida le scelte che si compiono, anche quelle tragicamente sbagliate. Al tempo stesso, assistendo a questa insensata mattanza di cui \u00e8 quasi un passivo testimone, lo sceriffo riflette sulla deriva morale del genere umano e sulla barbarie a cui sembra destinato fin dall'alba dei tempi."}
{"id": "1414081", "revid": "697352", "url": "https://it.wikipedia.org/wiki?curid=1414081", "title": "Vitolo", "text": ""}
{"id": "1414091", "revid": "124264779", "url": "https://it.wikipedia.org/wiki?curid=1414091", "title": "Peplomero", "text": "Il peplomero, o spinula (in inglese spike), \u00e8 una struttura glicoproteica presente come protuberanza all'esterno del pericapside, il doppio strato lipidico che costituisce l'involucro di alcuni virus. \nTali protuberanze si legano ad alcuni recettori della cellula ospite e sono essenziali sia per la specificit\u00e0 dell'ospite sia per l'infettivit\u00e0 virale. \nIl riconoscimento di tali strutture da parte del sistema immunitario \u00e8 in grado di indurre una risposta immune neutralizzante.\nI coronavirus (virus a RNA a singolo filamento positivo) devono il proprio nome proprio a queste punte superficiali intorno al virione che, nelle immagini scattate con il microscopio elettronico, danno un'immagine simile a quella di un alone o \"corona\" in latino. \nI Paramyxovirus hanno due tipi di peplomeri: la emoagglutinina, dalla forma triangolare a punta, e la neuraminidasi, avente forma di fungo.\nNel 2021, un gruppo di ricercatori dell'Universit\u00e0 di Oxford e dell'Universit\u00e0 di Southampton sono gli autori di uno studio, i cui risultati sono stati pubblicati sulla rivista ACS Central Science, sulle somiglianze tra le proteine spike del vaccino e quelle del virus. Queste proteine sono rivestite di zuccheri, noti come glicani, che nascondono parti delle proteine virali al sistema immunitario umano."}
{"id": "1414093", "revid": "2146488", "url": "https://it.wikipedia.org/wiki?curid=1414093", "title": "Lingue del Belgio", "text": "Il Belgio ha tre lingue ufficiali: olandese, francese e tedesco.\nCi sono inoltre alcune lingue minoritarie.\nLingue ufficiali.\nOlandese.\nCirca il 60% della popolazione del paese parla olandese come prima lingua, lingua ufficiale della Comunit\u00e0 fiamminga del Belgio e della Regione Fiamminga. Assieme al francese \u00e8 anche la lingua ufficiale di Bruxelles. I principali dialetti sono il brabantino, il fiammingo occidentale, il fiammingo orientale ed il limburghese. Il dialetto brabantino di Bruxelles \u00e8 stato fortemente influenzato dal francese.\nFrancese.\nIl francese, lingua ufficiale in Vallonia, \u00e8 parlato da circa il 40% della popolazione. La maggior parte dei fiamminghi \u00e8 anche capace di parlare e scrivere in francese.\nTedesco.\nIl tedesco \u00e8 parlato da meno dell'1% della popolazione, dalla Comunit\u00e0 germanofona del Belgio. Quest'area fu ceduta al Belgio dopo la Prima guerra mondiale con il Trattato di Versailles e riannessa temporaneamente dalla Germania nazista con l'invasione del Belgio.\nLingue non ufficiali.\nStoricamente altre lingue hanno influenzato fortemente il Belgio.\nLingue degli immigrati.\nAltre lingue parlate da immigrati in Belgio sono: italiano, castigliano, turco, portoghese, e arabo.\nLa lingua italiana, parlata dalla numerosa comunit\u00e0 degli italo-belgi, \u00e8 diffusa in particolare in Vallonia e nell'area metropolitana di Bruxelles."}
{"id": "1414094", "revid": "339392", "url": "https://it.wikipedia.org/wiki?curid=1414094", "title": "Emanuelle", "text": ""}
{"id": "1414096", "revid": "599013", "url": "https://it.wikipedia.org/wiki?curid=1414096", "title": "Cagliari Pallavolo 2003-2004", "text": "Rosa.\nElenco dei giocatori della Volley Cagliari nella stagione 2003/04."}
{"id": "1414097", "revid": "110157", "url": "https://it.wikipedia.org/wiki?curid=1414097", "title": "Po\u0161echon'e", "text": "Po\u0161echon'e (, anche traslitterata come \"Poschekhonie\", \"Poshekhonye\", \"Po\u0161ehon'e\", \"Po\u0161ekhon'e\", \"Po\u0161ehonje\", \"Po\u0161ekhonje\", \"Po\u0161echonje\") \u00e8 una cittadina della Russia europea centrale (Oblast' di Jaroslavl').\nGeografia.\nLa cittadina \u00e8 situata sul fiume Sogo\u017ea, 151 chilometri a nordovest del capoluogo Jaroslavl'; \u00e8 il capoluogo del distretto omonimo.\nStoria.\nFondata nel XVII secolo con il nome di \"Pertoma\" (russo \u041f\u0435\u0440\u0442\u043e\u043c\u0430), divenne citt\u00e0 nel 1777 ottenendo il nome attuale; nel periodo sovietico (1918-1992) la cittadina ebbe nome di \"Po\u0161echon'e-Volodarsk\" (russo \u041f\u043e\u0448\u0435\u0445\u043e\u0301\u043d\u044c\u0435-\u0412\u043e\u043b\u043e\u0434\u0430\u0301\u0440\u0441\u043a), in onore del rivoluzionario marxista bolscevico V. Volodarskij.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1414098", "revid": "80339", "url": "https://it.wikipedia.org/wiki?curid=1414098", "title": "Posechone", "text": ""}
{"id": "1414099", "revid": "229617", "url": "https://it.wikipedia.org/wiki?curid=1414099", "title": "Spina (Torino)", "text": ""}
{"id": "1414100", "revid": "80339", "url": "https://it.wikipedia.org/wiki?curid=1414100", "title": "Po\u0161echone", "text": ""}
{"id": "1414101", "revid": "80339", "url": "https://it.wikipedia.org/wiki?curid=1414101", "title": "Po\u0161echonje", "text": ""}
{"id": "1414103", "revid": "88740", "url": "https://it.wikipedia.org/wiki?curid=1414103", "title": "Keith", "text": ""}
{"id": "1414104", "revid": "80339", "url": "https://it.wikipedia.org/wiki?curid=1414104", "title": "Po\u0161ehonje", "text": ""}
{"id": "1414105", "revid": "80339", "url": "https://it.wikipedia.org/wiki?curid=1414105", "title": "Po\u0161ekhonje", "text": ""}
{"id": "1414106", "revid": "80339", "url": "https://it.wikipedia.org/wiki?curid=1414106", "title": "Poshekhonye", "text": ""}
{"id": "1414110", "revid": "2014155", "url": "https://it.wikipedia.org/wiki?curid=1414110", "title": "G\u00fcnther di Schwarzburg", "text": "Biografia.\nNato a Rudolstadt, G\u00fcnther era figlio del principe Adolfo di Schwarzburg-Rudolstadt (1801-1875) e di sua moglie, la principessa Matilde di Sch\u00f6nburg-Waldenburg (1826-1914). Sua madre era figlia del principe Ottone Vittorio di Sch\u00f6nburg-Waldenburg (1785-1861) e della principessa Tecla di Schwarzburg-Rudolstadt (1795-1861), cugina del padre del principe G\u00fcnther. La prima educazione la ricevette tramite un tutore privato dal 1863 al 1868 e successivamente si iscrisse al \"Vitzthumsche Gymnasium\" di Dresda. Dal 1868 inizi\u00f2 parallelamente anche un'adeguata preparazione militare. Intraprese inoltre dei viaggi di studio in Belgio, Francia ed Inghilterra.\nLa sua carriera militare ebbe la propria apertura nella guerra franco-prussiana del 1870 per la quale G\u00fcnther lasci\u00f2 temporaneamente gli studi. Il 5 agosto 1870 venne inquadrato nei Dragoni del Meclemburgo ed il 6 ottobre di quello stesso anno venne promosso sottotenente. Dal 12 ottobre 1870 prest\u00f2 servizio come ufficiale d'ordinanza sotto il cognato, il granduca Federico Francesco II di Meclemburgo-Schwerin che nel 1868 aveva sposato sua sorella maggiore, Maria (1850-1922). Durante la guerra, G\u00fcnther prese parte agli assedi di Toul, Metz, Soissons e Parigi ed alle battaglie di Orl\u00e9ans e Le Mans. Per i suoi successi militari, venne onorato con l'assegnazione della croce di ferro di II classe di Prussia e della croce d'onore di Schwarzburg di II classe con spade.\nNel 1871 venne dimesso dal servizio militare permanente e si dedic\u00f2 allo studio della giurisprudenza, unitamente ad alcuni approfondimenti di scienze politiche e di arte a Lipsia. Dal febbraio del 1874 G\u00fcnther torn\u00f2 nuovamente in servizio attivo e prest\u00f2 servizio nel 1\u00ba reggimento degli ulani dell'Hannover n. 13, giungendo nel giugno del 1884 al rango di capitano comandante dello squadrone. Il 12 agosto 1889 venne nominato comandante del 2\u00ba squadrone dei corazzieri.\nNel frattempo, alla morte del padre, il 1\u00ba luglio 1875, il principe G\u00fcnther divenne principe ereditario di Schwarzburg-Rudolstadt. A seguito della morte del suo primo cugino, Giorgio, il 19 gennaio 1890, che lo aveva soppiantato nel ruolo di principe, G\u00fcnther pot\u00e9 succedergli al trono come principe di Schwarzburg-Rudolstadt.\nCon la morte del principe Leopoldo di Schwarzburg-Sondershausen, il 20 aprile 1906, il principe G\u00fcnther divenne erede di un altro principato della famiglia di Schwarzburg. La morte del principe Carlo G\u00fcnther di Schwarzburg-Sondershausen, il 28 marzo 1909, consent\u00ec l'unione dei due principati di Schwarzburg sotto il controllo del principe G\u00fcnther in unione personale. Questa era la prima volta in cui i principati venivano riuniti dal XVI secolo, quando le linee di Sondershausen e Rudolstadt erano state formate. A seguito della successione a Sondershausen, il principe G\u00fcnther lasci\u00f2 il nome di Rudolstadt per assumere il titolo di principe di Schwarzburg.\nA seguito dello scoppio della rivoluzione tedesca, il principe G\u00fcnther abdic\u00f2 il 22 novembre 1918. Ottenne dal nuovo governo repubblicano tedesco il permesso di mantenere di sua propriet\u00e0 22.600 ettari di terreni, la sua collezione di monete antiche conservata a Rudolstadt e la sua collezione di armi custodita presso l'arsenale del Castello di Schwarzenburg. Ottenne inoltre una pensione annua a vita di 150.000 marchi ed il diritto di utilizzare il Castello di Schwarzenbug oltre la tenuta di caccia di Rathsfeld, oltre a godere dei diritti di caccia e pesca nella Foresta Nera che la sua famiglia aveva ottenuto da tempi immemorabili.\nAlla sua morte, avvenuta a Sondershausen, venne succeduto come capo della casa di Schwarzburg dal principe Sizzo.\nMatrimonio.\nIl principe G\u00fcnther, nel 1890, si fidanz\u00f2 con la principessa Luisa Carlotta di Sassonia-Altenburg, ma l'anno successivo l'accordo matrimoniale venne sciolto a favore della principessa Anna Luisa di Sch\u00f6nburg-Waldenburg (1871-1951) che G\u00fcnther spos\u00f2 infine a Rudolstadt il 9 dicembre 1891. Il matrimonio fu senza eredi.\nNel 1942 la principessa Anna Luisa adott\u00f2 il nipote, il principe Guglielmo di Sch\u00f6nburg-Waldenburg (1913-44) ed il figlio di questi, il principe Ulrico (n. 1940).\nPersonalit\u00e0.\nIl principe G\u00fcnther venne descritto dai contemporanei come una persona educata ed amante in particolare dell'arte, ma anche molto timido e morigerato. Fin dalla sua infanzia ebbe una salute instabile che pi\u00f9 volte all'anno lo costringeva a prolungati soggiorni termali. Si \u00e8 dedotto anche che soffrisse di crisi epilettiche occasionalmente. Gunther riponeva per\u00f2 particolare interesse come si \u00e8 detto nell'arte, dalla pittura all'architettura, dedicandosi nella prima personalmente con la realizzazione di un ritratto della moglie ancora oggi conservato e non privo di talento. G\u00fcnther si esercit\u00f2 in particolare nella realizzazione di figure e nella collezione principesca sono ancora oggi conservati diversi disegni e schizzi di studi di nudi, studi su ambienti naturalistici e addirittura caricature."}
{"id": "1414112", "revid": "1718925", "url": "https://it.wikipedia.org/wiki?curid=1414112", "title": "Craniotomia", "text": "Craniotomia \u00e8 la procedura chirurgica che consente l'accesso all'interno del cranio per potere curare le malattie di interesse neurochirurgico.\nLa procedura \u00e8 sostanzialmente standardizzata in tutte le neurochirurgie del mondo e pu\u00f2 variare in funzione del tipo di accesso specifico per una specifica malattia o per il tipo di strumentazione chirurgica a disposizione della sala operatoria.\nI capelli possono o meno essere rasati completamente in funzione dell'esperienza del singolo neurochirurgo. Alcuni neurochirurghi preferiscono rasare completamente la testa, per paura di infezioni, altri radono solo la porzione che verr\u00e0 interessata dal taglio della cute da parte del bisturi. In questo caso vengono effettuati degli shampoo con un sapone disinfettante la sera prima dell'intervento e il giorno stesso dell'operazione, e ripetuti per circa sette giorni dopo l'operazione.\nUna volta stabilito il tipo di accesso viene praticata una incisione della cute e del sottocute con il bisturi. A questo punto se il punto della craniotomia presenta una inserzione muscolare, come nel caso della craniotomia fronto-temporale, viene dissecato il muscolo temporale dall'osso.\nUna volta esposto l'osso viene inciso il periostio con un bisturi elettrico e scollato dall'osso con un apposito strumento.\nUna volta che l'osso \u00e8 adeguatamente esposto vengono praticati uno o pi\u00f9 fori con un trapano speciale detto ad alta velocit\u00e0. Dopo avere scollato la meninge sottostante dai fori praticati viene utilizzato uno strumento chiamato craniotomo che pu\u00f2 essere collegato ad una sorgente di alimentazione ad aria compressa o elettrica. Con il craniotomo viene creato un lembo osseo libero che espone completamente la dura madre (meninge) sottostante. A questo punto \u00e8 terminata la craniotomia. Alla fine della procedura intradurale, l'osso viene rimesso al suo posto ed assicurato ai margini liberi mediante placche e viti di titanio o tramite fili (di seta o altri materiali biocompatibili). Il periostio viene risuturato, cos\u00ec come gli altri piani soprastanti."}
{"id": "1414113", "revid": "3082", "url": "https://it.wikipedia.org/wiki?curid=1414113", "title": "Alessandro Balas", "text": ""}
{"id": "1414114", "revid": "767487", "url": "https://it.wikipedia.org/wiki?curid=1414114", "title": "R\u0101\u02be", "text": " ( ) \u00e8 la decima lettera dell'alfabeto arabo. Nella numerazione abjad assumeva il valore di 200.\nOrigine.\nQuesta lettera deriva secondo alcuni da dell'alfabeto nabateo, secondo altri da \u072a dell'alfabeto siriaco. In ogni caso deriva da \"resh\" dell'alfabeto aramaico (), che nacque dalla re\u0161 dell'alfabeto fenicio (), generata dalla \"ras\" dell'alfabeto proto-cananeo ().\nFonetica.\nDa un punto di vista fonetico la R\u0101' corrisponde alla vibrante alveolare (IPA: /r/), risultando quindi essere perfettamente assimilabile al fonema della lettera \"r\" dell'alfabeto latino.\nScrittura e traslitterazione.\nLa \"r\u0101\"' viene scritta in varie forme in funzione della sua posizione all'interno di una parola; essa tuttavia non pu\u00f2 legarsi ad altre lettere alla sua sinistra, per cui la forma iniziale \u00e8 identica alla forma isolata, cos\u00ec come quella intermedia combacia con la forma finale, sempre che il grafema precedente ammetta il legame.\nNella traslitterazione dall'arabo \u00e8 associata a \"r\".\nSintassi.\nLa r\u0101' \u00e8 una lettera solare. Ci\u00f2 significa che il suo suono raddoppia, escludendo la pronuncia della liquida \"l\u0101m\" (\"elle\" latina) presente nell'articolo determinativo (\u0627\u0644 \"alif l\u0101m\", \"al\").\nAd esempio \u0631\u062c\u0644 (', uomo) diventa \u0627\u0644\u0631\u062c\u0644 (', l'uomo), che si pronuncia ."}
{"id": "1414115", "revid": "339392", "url": "https://it.wikipedia.org/wiki?curid=1414115", "title": "R\u0101a", "text": ""}
{"id": "1414118", "revid": "3082", "url": "https://it.wikipedia.org/wiki?curid=1414118", "title": "Indo-greco", "text": ""}
{"id": "1414120", "revid": "287204", "url": "https://it.wikipedia.org/wiki?curid=1414120", "title": "Ljubim", "text": "Ljubim (anche traslitterata come \"Lyubim\") \u00e8 una cittadina della Russia europea centrale (Oblast' di Jaroslavl'), situata alla confluenza dei fiumi U\u010da e Obnora, 151 chilometri a nordovest del capoluogo Jaroslavl'; \u00e8 il capoluogo del distretto omonimo.\nFondata nel 1546, ottenne lo \"status\" di citt\u00e0 nel 1777.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1414121", "revid": "80339", "url": "https://it.wikipedia.org/wiki?curid=1414121", "title": "Lyubim", "text": ""}
{"id": "1414124", "revid": "9543", "url": "https://it.wikipedia.org/wiki?curid=1414124", "title": "Squalo tigre", "text": ""}
{"id": "1414127", "revid": "5695", "url": "https://it.wikipedia.org/wiki?curid=1414127", "title": "Clistene", "text": "Biografia.\nOrigini familiari e giovinezza.\nNato attorno al 565 a.C., Clistene era figlio di Megacle (della famiglia degli Alcmeonidi) e di Agariste, figlia del tiranno Clistene di Sicione.\nNulla \u00e8 noto della sua infanzia e giovinezza salvo che ricopr\u00ec il titolo di arconte nel 525-524 a.C. e che in seguito fu esiliato per ordine del tiranno Ippia, figlio di Pisistrato.\nCaduta della tirannide.\nNel 510 a.C., Clistene, insieme ad Isagora, esponente della frangia pi\u00f9 conservatrice dell'aristocrazia ateniese, fu responsabile dell'abbattimento della tirannide di Ippia.\nNon dopo molto tempo, nacquero dei contrasti tra Clistene ed Isagora e quest'ultimo, volendo sbarazzarsi dell'avversario, dietro il pretesto della maledizione degli Alcmeonidi (derivante dall'aver commesso sacrilegio al tempo del fallito colpo di Stato di Cilone), richiese ed ottenne l'aiuto spartano; Clistene fu, nuovamente, costretto all'esilio. Il potere di Isagora, tuttavia, non dur\u00f2 a lungo: difatti, il tentativo di sciogliere la Boul\u00e9 fall\u00ec sia per l'opposizione dei suoi stessi membri sia perch\u00e9 il popolo, non desiderando il ritorno ad un regime oligarchico, costrinse Isagora ed i suoi sostenitori a rinchiudersi nell'Acropoli e poi a lasciare Atene; poco dopo, la popolazione richiamava Clistene.\nIsonomia.\nUna volta assunto saldamente il potere, Clistene in un primo momento si limit\u00f2 a ripristinare integralmente la costituzione di Solone; poi, per\u00f2, ottenne il supporto popolare necessario per attuare diverse riforme al fine di consolidare le ancor traballanti istituzioni ateniesi.\nIn primo luogo, conscio che la rivalit\u00e0 tra le quattro trib\u00f9, basate sul censo familiare, era stata una delle cause maggiori del fallimento della costituzione di Solone e della instaurazione della tirannide, Clistene le abol\u00ec per sostituirle con dieci trib\u00f9, ognuna delle quali, a sua volta, era costituita da diversi demi, ovvero villaggi o quartieri urbani. L'iscrizione al demo era ereditaria, a prescindere dal luogo di residenza. I demi erano raggruppati in gruppi di tre (\"trittie\"), ognuno dei quali comprendeva un demo della regione costiera, un demo della regione pianeggiante e un demo della regione collinare interna. Inoltre, per aumentare il senso di coesione territoriale e scardinare quello familiare, Clistene abol\u00ec i patronimici e li sostitu\u00ec con il nome del demo di residenza o nascita.\nDopo aver attuato la riforma delle trib\u00f9, Clistene sostitu\u00ec il consiglio dei 400 di Solone con la Boul\u00e9, un consiglio di 500 membri, 50 per trib\u00f9, scelti non mediante elezione bens\u00ec per sorteggio in modo da garantire la massima partecipazione possibile; inoltre, sanc\u00ec che ogni membro del consiglio, all'assunzione della carica dovesse giurare \"di consigliare, nell'osservanza delle leggi, ci\u00f2 che \u00e8 meglio per il popolo\".\nSulla stessa base, riform\u00f2 il sistema giudiziario, istituendo un sistema di giurie, composte da 201 fino a 5001 giurati, sorteggiati da un campione posto da ogni singola trib\u00f9 e dispose che l'iniziativa legislativa spettasse alla Boul\u00e9 e che poi l'assemblea di tutti i cittadini aventi diritto di voto si dovesse convocare quaranta volte l'anno per discutere, approvare, emendare o respingere le proposte della Boul\u00e9.\nInfine, Clistene, onde prevenire per sempre il fenomeno della tirannide, introdusse l'ostracismo (usato per la prima volta nel 487 a.C.) mediante il quale un voto qualificato di almeno 6.000 cittadini avrebbe potuto esiliare per dieci anni un cittadino che fosse ritenuto una minaccia per la democrazia (senza che per\u00f2 le sue propriet\u00e0 fossero confiscate); tale sistema, tuttavia, ben presto gener\u00f2 abusi visto che praticamente ogni uomo politico poteva essere soggetto a tale misura, dal momento che non era necessario provare l'effettiva e concreta pericolosit\u00e0 per la democrazia del soggetto che avrebbe dovuto subire l'esilio.\nClistene, infine, defin\u00ec tali riforme \"isonomia\", termine traducibile come \"uguaglianza di fronte alla legge\". Quanto a Clistene, alcuni storici riportano che fu il primo a subire l'ostracismo; non \u00e8 nota la data della sua morte. Fu lo zio di Agariste, moglie dell'ammiraglio Santippo e madre di Pericle (Clistene il legislatore \u00e8 fratello di Ippocrate che \u00e8 padre di Agariste e di Megacle, detto IV per distinguerlo dai suoi antenati omonimi e dal figlio Megacle V, padre di Dinomaca che genera Alcibiade.)."}
{"id": "1414129", "revid": "92723", "url": "https://it.wikipedia.org/wiki?curid=1414129", "title": "Z\u0101y", "text": "Z\u0101y ( ) \u00e8 l'undicesima lettera dell'alfabeto arabo. Secondo la numerazione abjad essa assumeva il valore di 7.\nOrigine.\nQuesta lettera deriva secondo alcuni da dell'alfabeto nabateo, secondo altri da \u0719 dell'alfabeto siriaco. In ogni caso deriva da \"zayin\" dell'alfabeto aramaico (), che nacque dalla \"zayin\" dell'alfabeto fenicio (), generata dalla \"zen\" dell'alfabeto proto-cananeo ().\nFonetica.\nFoneticamente corrisponde alla fricativa alveolare sonora (). Essa, cio\u00e8, \u00e8 assimilabile alla lettera z dell'alfabeto latino.\nScrittura e traslitterazione.\nGraficamente z\u0101y \u00e8 molto simile a r\u0101\u02be, da cui si differenzia esclusivamente per la presenza di un punto al di sopra del segno grafico.\nZ\u0101y viene scritta in varie forme in funzione della sua posizione all'interno di una parola; essa tuttavia non pu\u00f2 legarsi ad altre lettere alla sua sinistra, per cui le forme iniziale e intermedia sono rispettivamente uguali alle forme isolata e finale:\nNella traslitterazione dall'arabo \u00e8 comunemente associata a \"z\".\nSintassi.\nZ\u0101y \u00e8 una lettera solare. Ci\u00f2 significa che quando ad una parola che inizia con questa lettera bisogna anteporre l'articolo determinativo (\u0627\u0644 \"alif l\u0101m\", \"al\"), \u00e8 necessario pronunciarlo come se al posto della lettera l\u0101m ci fosse una seconda z\u0101y.\nAd esempio \u0632\u0628\u062f\u0629\u200d (\"zubda\", \"burro\") diventa \u0627\u0644\u0632\u0628\u062f\u0629 (\"al-zubda\" nella realt\u00e0 grafica, \"az-zubda\" in quella fonetica, \"il burro\"), che si pronuncia infatti ."}
{"id": "1414131", "revid": "124979721", "url": "https://it.wikipedia.org/wiki?curid=1414131", "title": "Federico Guglielmo I di Sassonia-Weimar", "text": "Era il figlio maggiore di Giovanni Guglielmo di Sassonia-Weimar (1530 \u2013 1573) e di Dorotea Susanna di Wittelsbach-Simmern (1544 \u20131592).\nBiografia.\nAlla morte del padre (1573) Federico Guglielmo non aveva ancora raggiunto la maggiore et\u00e0; per questo, venne costituito un governo tutelare per il ducato. Questo venne retto dalla Duchessa Dorotea Susanna, sua madre dal momento che non poteva essere presente in loco il Principe Elettore Augusto di Sassonia -della linea Albertina- che era stato designato come reggente.\nNel 1586 Federico Guglielmo venne dichiarato maggiorenne e govern\u00f2 indipendentemente sul Sassonia-Weimar. Cinque anni pi\u00f9 tardi, nel 1591, l'Elettore Cristiano I di Sassonia mor\u00ec e venne succeduto dal figlio Cristiano II. Poich\u00e9 il nuovo Elettore non aveva ancora raggiunto la maggiore et\u00e0, la reggenza venne tenuta da Federico Guglielmo, con il titolo di \"Administrator des S\u00e4chsischen Kurstaates\" (Amministratore dell'Elettorato di Sassonia). Egli prese residenza a Torgau e lasci\u00f2 il governo del proprio ducato. Questo venne tenuto dal fratello minore Giovanni, che avrebbe dovuto prendere parte - in accordo con le leggi della Casata Ernestina - agli affari di governo.\nNel 1601 Cristiano II venne dichiarato maggiorenne e Federico Guglielmo fece ritorno a Weimar ma mor\u00ec l'anno successivo senza aver lasciato una traccia significativa del governo del proprio ducato.\nDopo la sua morte il ducato di Sassonia-Altenburg fu scorporato da quello di Sassonia-Weimar come principato indipendente ed assegnato al figlio Federico Guglielmo, che assunse il nome di Federico Guglielmo II Sassonia-Altenburg. Federico Guglielmo I fu cos\u00ec il capostipite della linea ducale degli Altenburg, che regn\u00f2 sulla Sassonia-Altenburg fino al 1672.\nMatrimoni e successioni.\nA Weimar, il 5 maggio 1583, Federico Guglielmo I spos\u00f2 Sofia, una principessa del Wurttemberg, che gli diede cinque figli dei quali solo due femmine gli sopravvissero:\nNel 1591 a Neuburg, il 9 settembre, spos\u00f2 in seconde nozze Anna Maria (1575 \u20131643), figlia del duca Filippo Luigi del Palatinato-Neuburg, dalla quale ebbe sei figli:"}
{"id": "1414133", "revid": "287204", "url": "https://it.wikipedia.org/wiki?curid=1414133", "title": "Raipur", "text": "Raipur (hindi \u0930\u093e\u092f\u092a\u0941\u0930) \u00e8 una suddivisione dell'India, classificata come \"municipal corporation\", di 605.131 abitanti, situata nel distretto di Raipur, nello stato federato del Chhattisgarh, di cui \u00e8 la capitale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nTerritorio.\nLa citt\u00e0 \u00e8 situata a 21\u00b0 13' 60 N e 81\u00b0 37' 60 E e ha un'altitudine di 291 \nSi trova vicino al centro di una vasta pianura, dove vengono coltivate centinaia di variet\u00e0 di riso. A est della citt\u00e0 scorre il fiume Mahanadi, e nella parte meridionale sono presenti delle foreste.\nClima.\nIl clima \u00e8 tiepido d'inverno (10-25\u00a0\u00b0C) e pu\u00f2 superare i 45\u00a0\u00b0C durante la stagione estiva, quando tutta l'area \u00e8 caratterizzata da vaste precipitazioni monsoniche.\nPrecipitazioni medie annue: 1200 mm.\nSociet\u00e0.\nEvoluzione demografica.\nAl censimento del 2001 la popolazione di Raipur assommava a 605.131 persone, delle quali 314.369 maschi e 290.762 femmine. I bambini di et\u00e0 inferiore o uguale ai sei anni assommavano a 79.957, dei quali 41.322 maschi e 38.635 femmine. Infine, coloro che erano in grado di saper almeno leggere e scrivere erano 432.861, dei quali 245.094 maschi e 187.767 femmine.\nLa sua popolazione \u00e8 di 700.113 abitanti (area urbana, nel 2006) ed \u00e8 la cinquantacinquesima citt\u00e0 pi\u00f9 popolata dell'India (censimento 2001).\nStoria.\nFondata da re Rama Chandra Rai negli ultimi anni del XIV secolo, \u00e8 situata in una pianura coltivata prevalentemente a riso. A est si trova il fiume Mahanadi, a sud iniziano le foreste e le colline del Chhattisgarh centromeridionale.\nInfrastrutture e trasporti.\nSi trova sulla linea ferroviaria Mumbai-Howrah ed \u00e8 collegata da un aeroporto alle maggiori citt\u00e0 indiane.\nEconomia.\nDa un punto di vista economico la citt\u00e0 \u00e8 da sempre un importante nodo commerciale per la distribuzione in India e all'estero delle risorse naturali di cui \u00e8 ricco il Chhattisgarh, dalla bauxite al marmo, dal carbone al granito, fino al legno pregiato (tek).\nNegli ultimi anni sono sorti nell'area periferica molti nuovi insediamenti industriali, in particolare cementifici."}
{"id": "1414137", "revid": "6923", "url": "https://it.wikipedia.org/wiki?curid=1414137", "title": "Valerio Pilon", "text": "Biografia.\nDal 1934 la famiglia \u00e8 a Milano, dove Valerio segue gli studi, dapprima al Liceo artistico della Scuola Beato Angelico, presso il quale segue gli insegnamenti di Ernesto Bergagna, e poi all'Accademia di Brera al corso di \"Decorazione\" in cui ha per insegnanti Giacomo Manz\u00f9, Achille Funi ed Eva Tea. \nSi dedica all'incisione, alla scultura e ai vari generi della pittura, sia di cavalletto che murale.\nSvolge anche una pluriennale attivit\u00e0 di docente di Figura ancora alla \"Beato Angelico\", con la quale collabora nell'ambito dell'arte sacra, e si esibisce in personali e collettive.\nTecnica e temi.\nPilon ha sviluppato una sua ricerca di poetica figurazione espressa in caratteristiche nature morte, dipinte o modellate in creta, calibrate con la collocazione degli oggetti nel vivere quotidiano.\nEsposizioni.\nAlcuni suoi lavori sono collocati in varie collezioni, sia private che pubbliche.\nHa eseguito dipinti murali in pi\u00f9 chiese: a Torino (S.S.Apostoli), a Caronno Pertusella e a Velate. Altri suoi lavori per vetrate, mosaici, incisioni su pietra, terre cotte e medaglioni in bronzo sono a Cesano Boscone (Istituto S.Famiglia), a Milano (Istituto S.Cuore).\nAncora a Milano la parrocchiale San Benedetto contiene due suoi mosaici e per la chiesa di Santa Maria del Suffragio di Milano modella una statua in cotto di Santa Monica (1985).\nNel 1992 la Commissione cultura di Sant'Ambrogio presenta una sua mostra di bozzetti plastici (33 terrecotte) sul tema della Piet\u00e0 nell\u2019\"Antico Oratorio della Passione\" presso la Basilica di Sant'Ambrogio a Milano.\nAltre attivit\u00e0.\nHa svolto anche attivit\u00e0 di critico d'arte e di conferenziere presso l'Universit\u00e0 Cattolica di Milano e l'Universit\u00e0 Jagellonica di Cracovia."}
{"id": "1414142", "revid": "406204", "url": "https://it.wikipedia.org/wiki?curid=1414142", "title": "Biorischio", "text": "Il rischio biologico o anche biorischio (in inglese: \"Biohazard\") si riferisce a sostanze di origine biologica potenzialmente dannose per la salute di un qualsiasi essere vivente. Sono compresi tra i fattori di rischio microrganismi, virus e tossine. Il termine e il simbolo associato sono generalmente utilizzati come avvertimento per evitare l'esposizione senza le dovute precauzioni e per indicare la corretta procedura di smaltimento dei rifiuti connessi.\nSimbolo.\nIl simbolo del biorischio \u00e8 stato progettato nel 1966 da Charles Baldwin, un ingegnere ambientale alle dipendenze della Dow Chemical. Viene etichettato sui contenitori di materiali biologici nocivi per la salute, tra cui i virus e gli aghi per siringhe. Nel sistema Unicode il simbolo di riferimento del biorischio \u00e8 U+2623 (\u2623).\nNegli anni il disegno grafico di Baldwin ha anche influenzato il mondo della moda comparendo su magliette, zaini e altri indumenti, diventando perfino soggetto per diversi tatuaggi\nClassificazione.\nGli agenti di rischio biologico classificati per il trasporto si dividono in due categorie e quattro numeri \"UN\":\nLivelli di biorischio.\nI Centri per la prevenzione e il controllo delle malattie hanno categorizzato numerosi agenti patogeni per ogni livello di biorischio."}
{"id": "1414146", "revid": "1272592", "url": "https://it.wikipedia.org/wiki?curid=1414146", "title": "Horus (disambigua)", "text": ""}
{"id": "1414148", "revid": "2072620", "url": "https://it.wikipedia.org/wiki?curid=1414148", "title": "Erwinia amylovora", "text": "Erwinia amylovora \u00e8 un batterio Gram-negativo della famiglia Enterobacteriaceae, agente della malattia delle piante nota come colpo di fuoco batterico delle pomacee.\nImportanza della malattia.\n\"E. amylovora\" \u00e8 batterio patogeno delle piante, ovvero \u00e8 in grado di instaurare un rapporto di tipo necrotrofico con un'ampia gamma di piante ospiti. \nIl colpo di fuoco batterico (la patologia causata da \"E. amylovora\") \u00e8 una malattia che colpisce oltre 200 specie appartenenti a 40 generi della famiglia delle Rosacee, tra cui moltissime di grande importanza per l'economia umana (melo, pero, nespolo del Giappone, cotogno, sorbo) e specie ornamentale (il biancospino, il cotognastro, l'agazzino, la fotinia).\nQuesta malattia, conosciuta con termine inglese \"Fire Blight\", \u00e8 stata descritta per la prima volta alla fine del '700 lungo la costa atlantica del Nordamerica, probabilmente passate da piante spontanee autoctone ai frutteti delle nuove Colonie. Successivamente si \u00e8 diffusa in tutti gli stati centrali fino al Canada. In Europa fu diagnosticata per la prima volta nel 1957 in pereti del Kent (Regno Unito) e, grazie ad un ulteriore focolaio che si venne a creare in Egitto, nel giro di poco pi\u00f9 di 50 anni si \u00e8 diffusa in quasi tutti gli stati dell'Europa e del Medio Oriente. \u00c8 inoltre presente in Giappone e Nuova Zelanda.\nIn Italia i primi focolai furono rilevati nel 1990 in pereti pugliesi delle province di Brindisi e Lecce seguiti da sporadiche segnalazioni in Sicilia e Calabria. Nel 1994 fu segnalata in Emilia Romagna, regione nella quale si \u00e8 manifestata con una notevole virulenza e rapidit\u00e0 di diffusione. Successivamente \u00e8 stata segnalata in Lombardia, Veneto, Trentino Alto Adige e Piemonte.\n\u00c8 l'unica batteriosi che colpisce le piante per la quale \u00e8 stata segnalata la capacit\u00e0 di diffondersi attraverso insetti vettori.\nPer la sua pericolosit\u00e0 e la necessit\u00e0 di contrastarne la diffusione nell'Unione europea, il batterio \u00e8 inserito nella lista europea dei \"patogeni da quarantena\" (Direttiva 2000/29/CE) ed in Italia \u00e8 soggetto alle misure di lotta obbligatoria stabilite dal D.M. 10 settembre 1999, n. 356.\nSintomatologia.\nLa sintomatologia di questa malattia \u00e8 abbastanza simile in tutte le piante ospiti. Le lievi differenze tra specie e specie riguardano solo la forma e la dimensione dei sintomi e sono riconducibili alle differenze morfologiche che esistono tra specie vegetali anche simili.\nI fiori sono i primi organi ad essere colpiti nella ripresa vegetativa dell'ospite.\nI sintomi pi\u00f9 precoci si manifestano sui ricettacoli come macchie idropiche che successivamente anneriscono e si spostano sui peduncoli.\nI fiori colpiti disseccano ma spesso restano attaccati al ramo che li ha generati andando a costituire pericolose fonti di inoculo per infezioni secondarie; difatti, in condizioni di atmosfera caldo-umida, i fiori infetti e secchi secernono delle goccioline, il cui colore va dal bianco al bruno-rossastro, che sono costituiti dagli essudati batterici con cui il patogeno si propaga.\nI frutti manifestano suscettibilit\u00e0 nelle fasi di maturazione che vanno dall'allegagione all'invaiatura.\nL\"Erwinia amylovora\" penetra all'interno dei frutti seguendo due vie: attraverso il peduncolo o mediante interruzioni dei tegmenti esterni come ferite di varia natura.\nI frutti colpiti presentano macchie idropiche che si allargano e imbruniscono e successivamente arrestano il loro sviluppo e disseccano.\nLa colonizzazione batterica pu\u00f2 raggiungere gli strati pi\u00f9 interni della polpa, dove causa 'aree imbrunite', fino a raggiungere le cavit\u00e0 seminali che si presentano spesso colme di un materiale mucoso di origine batterica.\nAnalogamente a quanto avviene per i fiori, anche i frutti colpiti possono presentare sulle superfici esterne gocce di essudato batterico e possono distaccarsi dai rami o rimanervi attaccati fino a completo disfacimento.\nLe foglie possono essere colonizzate a partire da ferite della lamina o a partire dal germoglio e risalendo lungo il picciolo.\nNel primo caso i sintomi si espandono a partire dal centro di infezione dirigendosi verso il centro della foglia e, costretti dalle nervature principali, assumono la tipica forma a cuneo o \"V\". Nel secondo caso l'infezione risale dal picciolo seguendo la nervatura mediana.\nLe zone colpite imbruniscono (fino ad apparire nerastre) e appaiono translucide ed umide a causa degli essudati batterici che anche qui possono, nelle giuste condizioni atmosferiche, condensarsi in goccioline.\nSuccessivamente all'invasione le foglie disseccano solitamente a partire dai margini fogliari. Molte foglie permangono sui rami anche oltre la normale caduta autunnale.\nI germogli hanno una 'altissima suscettibilit\u00e0' agli attacchi dell\"E. amylovora\". Quando vengono infettati imbruniscono molto rapidamente e assumono la tipica forma ad uncino che ricorda un bastone pastorale. L'infezione di germogli e rami consente al patogeno di accedere alle branchie interne e al tronco dell'ospite dove d\u00e0 luogo alla formazione di cancri, i quali rappresentano le uniche strutture di sopravvivenza e svernamento del patogeno.\nI cancri si originano nei fusti, hanno una forma ellittica e il legno infetto presenta colorazione brunastra o comunque pi\u00f9 scura rispetto al legno sano. La superficie legnosa dei cancri appare liscia e pi\u00f9 depressa rispetto al normale decorso dei tessuti sani. I tessuti legnosi sottostanti al cancro posso presentare striature bruno-rossastre.\nSpesso i cancri sono di difficile individuazione nei fusti secondari (arborei) poich\u00e9 si sviluppano nei tessuti legnosi al di sotto del ritidioma il quale li nasconde alla vista. In quei casi solo delle fenditure tra tessuto sano e infetto possono indicarne la presenza.\nI cancri si sviluppano attivamente a partire dalla ripresa vegetativa fino all'estate, periodo in cui le condizioni ambientali diventano proibitive per lo sviluppo della malattia, per poi riprendere la loro crescita in autunno.\n\"Erwinia amylovora\".\n\"Erwinia amylovora\" \u00e8 un batterio gram-negativo appartenente alla famiglia Enterobacteriaceae.\nLe sue cellule hanno forma a bastoncino le cui dimensioni variano tra gli 1-3x0,5-1 micrometri; sono mobili per la presenza di numerosi flagelli peritrichi.\nIn vitro si \u00e8 evidenziato un optimum di crescita tra i 25 \u00b0C e i 27 \u00b0C, crescita che \u00e8 invece scarsa sotto i 4 \u00b0C e assente oltre i 32-34 \u00b0C. In vivo (nelle colture infette) cresce bene tra i 16 \u00b0C e i 30 \u00b0C.\nLa specie \"E. amylovora\" non \u00e8 suddivisa in pathovar. Sono possibili infezioni sperimentali incrociate con ceppi provenienti da specie ospiti distinte (non ospite-specifico).\nLe cellule batteriche di \"E. amylovora\" sono, sia in vitro che in vivo nelle piante ospiti, circondate da uno strato di polisaccaridi extracellulari (principalmente amilovorano e levano) spesso addensati a formare un capside il quale svolge numerose funzioni.\nLa presenza dello strato di polisaccaridi \u00e8 correlato positivamente alla virulenza; si \u00e8 visto infatti che ceppi isolati incapaci di sintetizzare amilovorano non sono in grado di infettare le piante ospiti e di causare i sintomi.\nSi ritiene che l'amilovorano funga infatti da soppressore delle tecniche di resistenza degli ospiti. Si \u00e8 visto infatti che l'agglutinazione dei batteri svolta da una sostanza prodotta dal melo (la lectina) viene annullata gi\u00e0 in presenza di pochi grammi di amilovorano.\nAltri fattori di virulenza sono il sorbitolo, l'arpina e i siderofori\nCiclo.\nL\"Erwinia amylovora\" sverna ai margini dei cancri rameali formati nel corso della stagione precedente.\nIn primavera inizia a moltiplicarsi rapidamente ed, in presenza di un'elevata umidit\u00e0 ambientale, evade producendo goccioline di essudato dolce di colori che variano in base al ceppo e alla pianta ospite. Dai cancri il batterio viene disseminato per mezzo di insetti, pioggia e vento sulla stessa pianta o su quelle vicine, in cui penetra attraverso vie naturali di infezione (fiori, stomi, lenticelle, idatodi) oppure attraverso le ferite.\nLe infezioni primarie si verificano a carico dei fiori i quali avvizziscono ed emettono essudati che vanno a costituire fonti di inoculo per infezioni secondarie. La scalarit\u00e0 di fioritura delle varie specie ospiti garantisce un prolungamente del periodo di comparsa delle infezioni primarie contribuendo alla diffusione della malattia. Dopo aver infettato i vari organi fiorali il battere, passando attraverso gli spazi intercellulari, attraversa il peduncolo fiorale raggiungendo la base dell'infiorescenza e il rametto. Continuando a crescere negli strati corticali il battere raggiunge gli altri germogli e il fusto dove d\u00e0 origine a nuovi cancri.\nI germogli possono essere infettati direttamente, cio\u00e8 grazie a insetti vettori e piogge che diluiscono e distribuiscono gli essudati sui nuovi germogli all'interno dei quali i batteri penetrano grazie a ferite e lesioni, o indirettamente, ossia a partire dai cancri le cellule batteriche si muovono internamente alla pianta per via xilematica e raggiungono i germogli limitrofi.\nTra i vettori di \"E. amylovora\" sono stati descritti oltre 70 generi di insetti, tra i quali i pi\u00f9 importanti risultano essere api e vespe. La loro attivit\u00e0 li spinge infatti a visitare spesso gli organi fiorali e sono attratti dalle sostanze zuccherine come gli essudati batterici. In questo modo avviene una rapida diffusione della malattia all'interno dello stesso frutteto. Il batterio pu\u00f2 rimanere vitale per almeno 48 ore sul corpo dell'insetto o nel tratto intestinale. Se invece inglobato nel nettare, nel polline o nel miele pu\u00f2 rimanere attivo per settimane e questo spiega perch\u00e9 gli alveari posso costituire pericolose fonti di inoculo. Il potenziale infettivo tuttavia si riduce drasticamente con il tempo e infatti gli sciami infetti non sono pi\u00f9 in grado di infettare nuove piante la stagione vegetativa successiva a quella in cui sono stati contaminati.\nUn altro vettore molto importante della malattia \u00e8 rappresentato dall'uomo che pu\u00f2, utilizzando attrezzi di lavoro contaminati o effettuando operazioni logistiche (spostamento, commercializzazione di alveari, portainnesti, frutti e altri materiali infetti) contribuire anche notevolmente alla diffusione del patogeno.\n\"E. amylovora\" colonizza sia gli spazi intercellulari che i vasi xilematici che costituiscono una via per la colonizzazione longitudinale dell'ospite. Provocando la rottura delle pareti xilematiche i batteri evadono ed infettano i tessuti parenchimatici limitrofi\nFinch\u00e9 i germogli sono suscettibili il patogeno si moltiplica e si diffonde sugli organi vegetali.\nCon il progredire della stagione gli organi della pianta perdono suscettibilit\u00e0 e anche la colonizzazione del legno si fa pi\u00f9 lenta e i cancri in crescita attiva iniziano a cicatrizzare.\nLe condizioni essenziali che predispongono un'infezione di colpo di fuoco batterico sono le seguenti:\nSintomi su melo e pero.\nI sintomi possono comparire su tutte le parti aeree.\nSulla foglia si ha la formazione di aree annerite ed umide, con possibile presenza di un essudato denso biancastro. Queste aree si estendono dalla lamina fogliare verso la nervatura principale ed il picciolo. Sulla base di quest'ultimo si forma una tipica necrosi di forma triangolare.\nSui fiori si verifica l'avvizzimento dell'intera infiorescenza e il successivo annerimento del peduncolo fiorale e dell'asse del corimbo. I fiori avvizziti rimangono attaccati alla pianta. Sui frutti si ha la comparsa di aree verde scuro, di aspetto untuoso, che poi imbruniscono.\nSu germogli e succhioni si ha l'avvizzimento dell'organo e il ripiegamento a uncino dell'apice. Sui rami e sul fusto si verifica la comparsa di cancri della corteccia, con possibile emissione dell'essudato. Asportando superficialmente la corteccia, gli strati corticali mostrano marcate striature rossastre. Sui rami colpiti non si verifica il naturale distacco autunnale delle foglie, che tendono perci\u00f2 a persistere nel corso dell'inverno.\nPrevenzione e lotta obbligatoria.\nA tutt'oggi non esistono metodi di cura efficaci contro la malattia, perci\u00f2 \u00e8 fondamentale prevenire l'insorgere di pericolose epidemie di colpo di fuoco attraverso la profilassi e le barriere sanitarie all'importazione. Tali misure si applicano in prima istanza con il costante monitoraggio degli impianti esistenti, al fine di circoscrivere gli eventuali focolai d'infezione, e l'impiego di materiale vivaistico sano, preferibilmente proveniente da regioni non colpite dalla batteriosi, al fine di limitare la nascita di nuovi focolai d'infezione.\nDi grande utilit\u00e0 \u00e8 la previsione del rischio di infezione giornaliero della malattia fornito dai modelli previsionali (agrometeorologia), elaborati dai centri di ricerca sulla base dei parametri climatici e dello stadio fenologico delle piante.\nPer una corretta profilassi \u00e8 inoltre indispensabile che i frutticoltori seguano le direttive di lotta obbligatoria, che impongono l'immediata segnalazione di casi sospetti agli organi competenti (Osservatori per le malattie delle piante). Questi provvedono all'estirpazione e alla bruciatura delle piante colpite dalla malattia e alla delimitazione dell\"area di sicurezza\" attorno al focolaio d'infezione, zona in cui svolgere periodici ed oculati controlli."}
{"id": "1414151", "revid": "1573940", "url": "https://it.wikipedia.org/wiki?curid=1414151", "title": "Dendrocygna", "text": "Dendrocygna \u00e8 un genere di uccelli acquatici della famiglia degli Anatidi. \nDescrizione.\nTutte le specie del genere \"Dendrocygna\" hanno collo e zampe molto lunghi, sono assai graziose ed emettono suoni particolari simili ad acuti fischi; per quest'ultima caratteristica, che \u00e8 causata dalla presenza, sia nei maschi sia nelle femmine, di un tamburo alla biforcazione della trachea, le dendrocigne sono spesso chiamate anche \u00abanatre fischianti\u00bb. La dendrocigna minore (\"Dendrocygna javanica\") ha inoltre le remiganti costruite in modo da produrre un suono sibilante allorch\u00e9 sono soggette a una forte oscillazione. Quasi tutte le specie presentano una colorazione contrastante sui fianchi; essa \u00e8 dovuta o alla presenza di macchie, come nella dendrocigna macchiata (\"Dendrocygna guttata\") e nella dendrocigna delle Indie Occidentali (\"Dendrocygna arborea\"), ovvero ad una striscia bianca, come nella dendrocigna pancianera (\"Dendrocygna autumnalis\") e nella dendrocigna minore (\"Dendrocygna javanica\"). Le penne che ricoprono i fianchi sono spesso molto lunghe; la loro lunghezza \u00e8 abbastanza limitata nella dendrocigna errante (\"Dendrocygna arcuata\") e nella dendrocigna fulva (\"Dendrocygna bicolor\"); invece nella dendrocigna falcata (\"Dendrocygna eytoni\") raggiungono una lunghezza di 14\u00a0cm. Una colorazione alquanto interessante \u00e8 quella della dendrocigna facciabianca (\"Dendrocygna viduata\").\nBiologia.\nTutti questi uccelli si nutrono in prevalenza di piante, di cui vanno alla ricerca preferibilmente di notte; durante il giorno si riposano invece lungo le rive dei fiumi, raggruppandosi sovente in grandi stormi.\nLe coppie rimangono unite per tutta la vita. I nidi vengono in genere costruiti sul terreno, e nel loro interno viene deposta la covata formata da uova singolarmente piccole e rotonde; i genitori le covano alternativamente per 27-30 giorni, dividendosi in seguito anche il compito di allevare i piccoli. In tutte le otto specie, questi sono rivestiti da un piumino pressoch\u00e9 identico, caratterizzato dalla presenza di una striscia chiara che, partendo da un angolo del becco, arriva all'altro attraversando il capo all'altezza della regione occipitale.\nDistribuzione e habitat.\nLe varie specie sono distribuite su un vasto areale che comprende le regioni tropicali e subtropicali. La maggior parte ha aree di diffusione modeste e non sovrapposte. La dendrocigna fulva \u00e8 per\u00f2 straordinariamente cosmopolita, ritrovandosi nelle Americhe, nell'Africa orientale, nel Madagascar e nell'Asia meridionale.\nTassonomia.\nIl genere \"Dendrocygna\" comprende le seguenti specie:"}
{"id": "1414152", "revid": "45927", "url": "https://it.wikipedia.org/wiki?curid=1414152", "title": "Federico Ram\u00f3n Puerta", "text": ""}
{"id": "1414153", "revid": "121837", "url": "https://it.wikipedia.org/wiki?curid=1414153", "title": "Luminous blue variable", "text": ""}
{"id": "1414158", "revid": "16066", "url": "https://it.wikipedia.org/wiki?curid=1414158", "title": "Stefano IX", "text": ""}
{"id": "1414160", "revid": "363629", "url": "https://it.wikipedia.org/wiki?curid=1414160", "title": "Nikon D100", "text": "La Nikon D100 \u00e8 la prima macchina fotografica reflex semi-professionale digitale di Nikon.\nFu presentata il 21 febbraio 2002 al \"Photo Marketing Association Annual Convention and Trade Show\" come diretta concorrente della Canon EOS D60, con un prezzo consigliato di 2000 dollari lente esclusa.\nLa produzione \u00e8 continuata fino al 2005, quando \u00e8 stata sostituita dalla Nikon D200.\nLa D100 monta un nuovo sensore di tipo CCD da 6.1 mpx.\nNata per contrastare la Canon Eos D30 e D60, produce immagini leggermente soft, e non include un controllo della nitidezza on-camera."}
{"id": "1414161", "revid": "986213", "url": "https://it.wikipedia.org/wiki?curid=1414161", "title": "Giovanni Guglielmo di Sassonia-Weimar", "text": "Egli era il secondo figlio dell'Elettore Giovanni Federico I di Sassonia (1503-1554) e di Sibilla di J\u00fclich-Kleve-Berg (1512-1554).\nBiografia.\nNell'anno della sua nascita il padre reggeva la Sassonia con il titolo di Elettore, ma lo perse nel 1547 dopo essere stato sconfitto e catturato dall'Imperatore, dal momento che aveva sostenuto la chiesa protestante. Giovanni Federico venne rilasciato e costretto a mantenere soltanto il titolo di Duca di Sassonia nell'area successivamente ridotta alla sola Turingia. Nel 1554, alla morte del padre, Giovanni Guglielmo eredit\u00f2 il Ducato di Sassonia con i fratelli Giovanni Federico II e Giovanni Federico III.\nI tre fratelli si divisero il ducato: Giovanni Federico II ottenne Eisenach e Coburgo, Giovanni Guglielmo ricevette Weimar e Giovanni Federico III eredit\u00f2 Gotha. Nel 1565, quando Giovanni Federico III mor\u00ec senza eredi, i due fratelli si divisero nuovamente i propri possedimenti, integrati con quelli del fratello. Il fratello maggiore mantenne le sue terre originarie ed ottenne Gotha e Giovanni Guglielmo Weimar. Il trattato comprendeva inoltre la clausola che i due fratelli avrebbero potuto scambiarsi le terre entro tre anni. Lo scambio non ebbe lunga durata.\nLa politica di Giovanni Federico II, mirata al recupero delle terre ed al titolo di Elettore perso dal padre nel 1547 (egli ottenne l'Elettorato dal 1554-1556), che lo aveva portato a tessere numerosi intrighi, lo rese inviso all'Imperatore Massimiliano II. L'Imperatore, infine, gli impose il \"Reichsacht\" (Bando Imperiale), quando divenne Elettore di Sassonia, assegnando la \"Reichsexekution\", alla quale Giovanni Guglielmo prese parte. Dopo l'assedio al Castello di Gotha, Giovanni Federico venne definitivamente sconfitto nel 1566 e venne tenuto prigioniero dagli imperiali per il resto della sua vita. I suoi possedimenti vennero requisiti dall'Imperatore che li assegn\u00f2 a Giovanni Guglielmo, che divenne l'unico reggente dell'intero Ducato di Sassonia.\nMa anche Giovanni Guglielmo cadde presto in disgrazia allorch\u00e9 entr\u00f2 al servizio del Re Carlo IX di Francia come Generale, nella sua campagna contro gli Ugonotti. Questo era stato fatto non solo per il fatto che la famiglia Wettin di Sassonia proteggeva tradizionalmente il protestantesimo, ma anche perch\u00e9 la casata reale francese era la secolare nemica degli Asburgo.\nL'Imperatore si serv\u00ec dunque dei due figli sopravvissuti di Giovanni Federico II per incitarli contro Giovanni Guglielmo; nel 1572 la Divisione di Erfurt venne compiuta. Il Ducato di Sassonia venne diviso in tre parti. Il maggiore dei due figli di Giovanni Federico II, Giovanni Casimiro, ricevette Coburgo, e il pi\u00f9 giovane, Giovanni Ernesto, ricevette Eisenach. Giovanni Guglielmo otterne solo una piccola parte dei dom\u00ecni, limitata alla regione di Weimar, ma pot\u00e9 annettere anche i distretti di Altenburg, Gotha e Meiningen.\nMatrimonio e figli.\nAd Heidelberg, il 15 giugno 1560, Giovanni Guglielmo spos\u00f2 Dorotea Susanna di Wittelsbach-Simmern (1544 \u2013 1592), figlia dell'Elettore Federico III del Palatinato, dalla quale ebbe quattro figli:"}
{"id": "1414175", "revid": "22475", "url": "https://it.wikipedia.org/wiki?curid=1414175", "title": "S\u012bn", "text": "S\u012bn ( ) \u00e8 la dodicesima lettera dell'alfabeto arabo. Nella numerazione abjad essa pu\u00f2 assumere due valori: 60 nella variante orientale, 300 in quella occidentale (propria, cio\u00e8, del Maghreb).\nOrigine.\nQuesta lettera deriva secondo alcuni da dell'alfabeto nabateo, secondo altri da \u072b dell'alfabeto siriaco. In ogni caso deriva da \"shin\" dell'alfabeto aramaico (), che nacque dalla \"sin\" dell'alfabeto fenicio (), generata dalla \"sims\" dell'alfabeto proto-cananeo ().\nFonetica.\nFoneticamente corrisponde alla fricativa alveolare sorda (). Essa, cio\u00e8, \u00e8 assimilabile alla lettera s dell'alfabeto latino.\nScrittura e traslitterazione.\nS\u012bn viene scritta in varie forme in funzione della sua posizione all'interno di una parola:\nNella traslitterazione dall'arabo \u00e8 comunemente associata a \"s\".\nSintassi.\nS\u012bn \u00e8 una lettera solare. Ci\u00f2 significa che quando ad una parola che inizia con questa lettera bisogna anteporre l'articolo determinativo (\u0627\u0644 \"alif l\u0101m\", \"al\"), \u00e8 necessario pronunciarlo come se al posto della lettera l\u0101m ci fosse una seconda s\u012bn.\nAd esempio \u0633\u0648\u0642 (\"s\u016bq\", mercato) diventa \u0627\u0644\u0633\u0648\u0642 (\"al-s\u016bq\", il mercato), che si pronuncia ."}
{"id": "1414177", "revid": "2219097", "url": "https://it.wikipedia.org/wiki?curid=1414177", "title": "Stazione di Cremona", "text": "La stazione di Cremona \u00e8 lo scalo principale della citt\u00e0 omonima. Posta sulla linea Pavia-Mantova, funge anche da capolinea per le linee per Brescia, per Fidenza, per Piacenza e per Treviglio.\nFra il 1954 e il 1956, con l'apertura al traffico del binario che la univa alla stazione di Cremona Porta Milano, essa divenne stazione di testa della linea SNFT per Iseo (BS). \nEsiste anche un altro scalo ferroviario nel comune di Cremona, la stazione di Cava Tigozzi, nell'omonima frazione, sulla linea per Pavia.\nStoria.\nLa stazione di Cremona entr\u00f2 in servizio il 1\u00ba maggio 1863, all'attivazione della linea proveniente da Treviglio. In origine aveva un fabbricato viaggiatori provvisorio, in legno, posto all'incirca all'altezza della via Fabio Filzi; nel 1875 venne costruito il fabbricato definitivo in muratura, posto circa 300 metri pi\u00f9 ad est, nella posizione attuale.\nStrutture e impianti.\nLa stazione di Cremona dispone di un fabbricato viaggiatori composto da un corpo centrale e da due laterali i quali si sviluppano su due livelli. Al piano terra ci sono i servizi per i viaggiatori come biglietteria e sala d'attesa, mentre il piano superiore \u00e8 utilizzato da Trenitalia.\nSi contano quattro binari passanti ai quali si aggiungono quattro tronchi, tutti utilizzati per il servizio passeggeri, ad esclusione del secondo binario, non dotato di marciapiede e posto tra il primo ed il terzo. A servizio di questi binari vi sono due marciapiedi dotati di pensilina e collegati tra loro tramite due sottopassaggi. Dai binari 3 e 4 si raggiungono anche due dei quattro binari tronchi; agli altri si accede dal retro del fabbricato viaggiatori. Esiste anche un terzo marciapiede (non raggiungibile dai passeggeri) tra il quinto e sesto binario; essi comunque sono utilizzati per la sola movimentazione di merci e materiale rotabile. La circolazione \u00e8 gestita tramite un banco ACEI.\nOltre allo scalo merci, la stazione di Cremona \u00e8 dotata anche di una rimessa locomotive ed una piattaforma girevole.\nMovimento.\nCremona \u00e8 servita da treni regionali svolti da Trenord nell'ambito del contratto di servizio stipulato con la Regione Lombardia.\nServizi.\nLa stazione dispone di:\nInterscambi.\nNei pressi dello scalo ferroviario, sorge l'autostazione dalla quale partono le autolinee interurbane che percorrono le direttrici principali dal capoluogo verso i centri maggiori della provincia di Cremona e delle province limitrofe.\nFra il 1916 e il 1960 la stazione era servita dalla rete tranviaria di Cremona, in seguito sostituita da una filovia."}
{"id": "1414179", "revid": "11913171", "url": "https://it.wikipedia.org/wiki?curid=1414179", "title": "Gli occhi nel parco", "text": ""}
{"id": "1414182", "revid": "47767", "url": "https://it.wikipedia.org/wiki?curid=1414182", "title": "Keith (nome)", "text": "Origine e diffusione.\nRiprende il cognome gaelico scozzese \"Keith\", a sua volta tratto dal nome di Keith (un villaggio del Moray, in Scozia), o da altri luoghi omonimi. Secondo alcune interpretazioni, il toponimo di questo villaggio sarebbe derivato probabilmente dal termine brittonico \"cet\", che significa \"bosco\", mentre altre lo riconducono allo scozzese \"gaoth\", \"vento\". \nVa notato che il cognome Keith venne portato da una longeva dinastia nobiliare scozzese, la cui tradizione di famiglia propone un'ulteriore etimologia, cio\u00e8 dal nome della trib\u00f9 germanica dei Catti, di cui i Keith sarebbero discendenti; il nome di questo popolo \u00e8 da ricondurre all'irlandese antico \"cath\" (\"battaglia\") o al gallese \"coed\" (\"legno\").\nL'uso di Keith come nome proprio di persona \u00e8 attestato a partire dal XIX secolo.\nOnomastico.\nIl nome \u00e8 adespota, cio\u00e8 non \u00e8 portato da alcun santo. L'onomastico ricade pertanto il 1\u00ba novembre."}
{"id": "1414187", "revid": "287204", "url": "https://it.wikipedia.org/wiki?curid=1414187", "title": "P Cygni", "text": "P Cygni (P Cyg / 34 Cygni), conosciuta anche con il nome Nova Cygni 1600, \u00e8 una stella variabile di tipo S Doradus localizzata nella costellazione del Cigno. Si tratta di una stella ipergigante di tipo spettrale B2 Ia; \u00e8 una delle stelle pi\u00f9 luminose della Via Lattea ed \u00e8 situata a circa 6\u00a0000 anni luce dalla Terra.\nStoria delle osservazioni.\nL'astro era sconosciuto fino al XVII secolo, quando improvvisamente apparve un astro di terza magnitudine in una zona della volta celeste dove prima non era visibile nessuna stella. Durante gli anni seguenti cal\u00f2 la sua luminosit\u00e0 fino a divenire invisibile ad occhio nudo, fino al 1655 quando torn\u00f2 a brillare di magnitudine +3,5. Rimase tale fino al 1659, quando cal\u00f2 di nuovo di luminosit\u00e0 per attestarsi attorno alla magnitudine 6 fino al 1675, quando torn\u00f2 di nuovo ad aumentare di brillantezza. Seguirono altre fluttuazioni, fin quando, nel 1715, parve attestarsi attorno alla quinta magnitudine, fluttuando entro questo valore anche per i successivi 200 anni\nCaratteristiche fisiche.\nLe variabili S Doradus, come P Cygni, sono molto rare, hanno una vita breve e si formano soltanto in regioni galattiche dove si ha un'intensa attivit\u00e0 di formazione stellare. Hanno inoltre masse enormi e sono estremamente energetiche (generalmente 50 masse solari e decine di migliaia di volte pi\u00f9 luminose); pertanto esauriscono piuttosto rapidamente il loro combustibile nucleare. Dopo aver brillato per pochi milioni di anni (al contrario dei miliardi di anni di vita delle stelle nane) esplodono in brillantissime supernovae. La recente supernova di tipo II SN 2006gy, esplosa nella galassia NGC 1260, sar\u00e0 presumibilmente simile alla fine di stelle LBV come P Cygni.\nP Cygni d\u00e0 il nome ad una caratteristica spettrale detta \"P Cygni profile\" (Profilo P Cygni), che consiste nella presenza di linee sia di assorbimento sia di emissione, il che indica l'esistenza di nubi di gas in espansione dalla stella. Il lobo di emissione presenta un accentuato redshift mentre il lobo di assorbimento presenta il blueshift conformemente al resto delle lunghezze d'onda dello spettro elettromagnetico. Questi profili sono utili nello studio dei venti stellari in molti tipi di stelle. Spesso sono utilizzati per indicare le variabili S Doradus."}
{"id": "1414191", "revid": "119715244", "url": "https://it.wikipedia.org/wiki?curid=1414191", "title": "Arco di Dativius Victor", "text": "L'arco di Dativius Victor \u00e8 un arco trionfale a Magonza, in Germania.\nLa sua costruzione risale al III secolo, ai tempi dell'antica Mogontiacum. L'arco ad un solo fornice (ossia con una sola arcata) \u00e8 posto nella parte occidentale della piazza Ernst-Ludwig-Platz. L'iscrizione sull'attico reca la dedica del monumento da parte del decurione \"Dativius Victor\".\nUna riproduzione \u00e8 stata eseguita nel 1962, e una ricostruzione nel 1978. Dal 1980/81 \u00e8 visibile presso di Museo centrale romano-germanico (Palazzo del principe elettore Magonza).\nIscrizione.\nIN H(onorem) D(omus) D(ivinae)\nI(ovi) O(ptimo) M(aximo) CONSERVATORI ARCUM ET PORTICUS/\nQUOS DATIVIUS VICTOR DEC(urio) CIVIT(atis) TAUN(ensium) SACERDOTALIS\nMO/GONTIACENSIBUS [P]ROMISIT\nVICTORI(I) URSUS FRUM(entarius) ET LUPUS/ FILI(I) ET HEREDES CONSUMMAVERUNT"}
{"id": "1414195", "revid": "767487", "url": "https://it.wikipedia.org/wiki?curid=1414195", "title": "Sh\u012bn", "text": "Sh\u012bn ( ) \u00e8 la tredicesima lettera dell'alfabeto arabo. Nella numerazione abjad essa pu\u00f2 assumere due valori: 300 nella variante orientale, 1000 in quella occidentale (propria, cio\u00e8, del Maghreb).\nOrigine.\nQuesta lettera, al pari di S\u012bn, deriva secondo alcuni da dell'alfabeto nabateo, secondo altri da \u072b dell'alfabeto siriaco. In ogni caso deriva da \"shin\" dell'alfabeto aramaico (), che nacque dalla \"sin\" dell'alfabeto fenicio (), generata dalla \"sims\" dell'alfabeto proto-cananeo ().\nFonetica.\nFoneticamente corrisponde alla fricativa postalveolare sorda (). Essa, cio\u00e8, \u00e8 assimilabile alla combinazione nella lingua italiana \"sc\" pi\u00f9 le vocali \"e\" o \"i\". Lo stesso suono \u00e8 descritto nei paesi anglofoni dal digramma \"sh\", in lingua francese da \"ch\".\nScrittura e traslitterazione.\nGraficamente differisce da s\u012bn esclusivamente dai tre punti che sovrastano il segno grafico.\nSh\u012bn viene scritta in varie forme in funzione della sua posizione all'interno di una parola:\nNella traslitterazione dall'arabo scientifica \u00e8 traslitterata \"\u0161\", ma la si trova comunemente anche come \"sh\".\nSintassi.\nSh\u012bn \u00e8 una lettera solare. Ci\u00f2 significa che quando a una parola che inizia con questa lettera \u00e8 posta davanti all'articolo determinativo (\u0627\u0644 \"alif l\u0101m\", \"al\"), si verifica il fenomeno fonetico dell'assimilazione, con geminazione della consonante iniziale della parola. Pertanto, \u00e8 necessario pronunciare l'articolo come se al posto della lettera l\u0101m ci fosse una seconda \u0161\u012bn.\nAd esempio \u0634\u0645\u0633 (\"shams\", sole) diventa \u0627\u0644\u0634\u0645\u0633 (\"alshams\", il sole), che si pronuncia "}
{"id": "1414199", "revid": "287204", "url": "https://it.wikipedia.org/wiki?curid=1414199", "title": "Shin", "text": ""}
{"id": "1414207", "revid": "119885946", "url": "https://it.wikipedia.org/wiki?curid=1414207", "title": "Kasturba Gandhi", "text": "Biografia.\nFiglia del ricco uomo d'affari Gokuladas Makharji, di Porbandar, Kasturba spos\u00f2 Mohandas Karmchand Gandhi in un matrimonio combinato, quando entrambi avevano 13 anni nel 1883. All'epoca era analfabeta e Gandhi le insegn\u00f2 a scrivere e a leggere, il che si sarebbe rivelato molto importante, considerato il livello di alfabetizzazione delle donne indiane dell'epoca. Quando suo marito nel 1888 part\u00ec per Londra per motivi di studio, Kasturba rimase in patria per crescere Harilal, il primo figlio della coppia. Ebbero altri tre figli: Manilal (1892), Ramdas (1897) e Devdas (1900).\nNel 1906, Mohandas Gandhi decise di praticare il \"Brahmacharya\", praticando il celibato. Sebbene ella sia rimasta al fianco di suo marito, non accett\u00f2 sempre con facilit\u00e0 le sue idee. Gandhi dovette lavorare molto per convincerla ad accettare il suo punto di vista. Kasturba era molto religiosa e, come suo marito, rinunci\u00f2 alle divisioni in caste e viveva in \"ashram\".\nSpesso Kasturba si un\u00ec a suo marito nell'attivismo politico. Si rec\u00f2 in Sudafrica nel 1897 insieme a Mohandas. Dal 1904 al 1914 fu attiva nell'insediamento di Phoenix, vicino a Durban. Durante le proteste del 1913 contro le condizioni di lavoro degli indiani in Sudafrica, Kasturba fu arrestata e condannata a tre mesi di lavori forzati. In seguito, in India, quando suo marito veniva arrestato era lei, a volte, a prendere il suo posto. Nel 1915, quando Gandhi torn\u00f2 in India per sostenere la lotta dei piantatori indigeni, Kasturba lo accompagn\u00f2, e insegn\u00f2 l'igiene, la disciplina, la lettura e la scrittura a donne e bambini.\nKasturba soffriva di bronchite cronica. Gli arresti e la repressione contro il Quit India Movement e la vita in \"ashram\" peggiorarono le sue condizioni. Contrasse la polmonite mentre il marito era in carcere, e questi le sugger\u00ec di rifiutare la penicillina (un farmaco che tuttavia all'epoca non era ancora molto conosciuto e la cui produzione industriale era cominciata solo dal 1943 negli U.S.A.).\nDurante gli anni della seconda guerra mondiale fu tenuta prigioniera con il marito nell'Aga Khan Palace a Pune e l\u00ec mor\u00ec di infarto il 22 febbraio 1944 a 74 anni."}
{"id": "1414215", "revid": "536103", "url": "https://it.wikipedia.org/wiki?curid=1414215", "title": "Prestito (finanza)", "text": "In economia il prestito \u00e8 la cessione di una somma di denaro con il vincolo della restituzione di capitali di pari valore o maggiori.\nIl termine indica essenzialmente un finanziamento di denaro che un istituto o societ\u00e0 di credito autorizzata (detta \"mediatrice\" o \"mediatore\") (es. banca) o un privato cittadino concede ad un altro soggetto economico. \nDescrizione.\nGli elementi costitutivi di un prestito sono: \nL'assegnazione di un prestito avviene dopo una serie di controlli preliminari che il mediatore esegue in base alla situazione economica e professionale del soggetto richiedente, esami che gli permette di valutare la sicurezza evitando sconvenienti situazioni di insolvenza.\nTale finanziamento pu\u00f2 essere richiesto ed erogato con diversi scopi: per acquistare beni di consumo (automobile, abitazione, arredamento, elettrodomestici, vestiti, ecc.), per ristrutturare la propria casa (edilizia), per saldare altri debiti o prettamente per possedere una disponibilit\u00e0 immediata di denaro contante (prestiti di liquidit\u00e0).\nGestione del credito.\nPu\u00f2 succedere che la riscossione di un prestito diventi incerta. Il creditore pu\u00f2 tutelare i propri interessi tramite:\nTutte queste attivit\u00e0 richiedono l'utilizzo di informazioni commerciali.\nTipologia.\nLa concessione di un prestito pu\u00f2 essere subordinata alla presentazione da parte del richiedente di una garanzia reale o personale. Possiamo quindi fare un'ulteriore distinzione tra prestiti \"garantiti\" e \"non garantiti\".\nPrestiti \"finalizzati\" e \"non finalizzati\".\nIl prestito inoltre pu\u00f2 essere \"finalizzato\" e \"non finalizzato\". La caratteristica principale che distingue i due tipi di prestito-sovvenzione \u00e8 basata sul metodo di erogazione e conseguentemente alla restituzione del denaro stesso: nel caso dei prestiti finalizzati, il cliente \u00e8 obbligato all'acquisto di un bene di consumo specificando comunque la finalit\u00e0 del prestito e mettendo necessariamente a conoscenza l'istituto finanziatore; mentre nel caso di prestiti non finalizzati il cliente non ha alcun vincolo di destinazione ed \u00e8 libero di disporre della somma richiesta in prestito con maggiore libert\u00e0 d'azione.\nGeneralmente i prestiti finalizzati si distinguono dagli altri per una maggiore semplicit\u00e0 e rapidit\u00e0 della pratica, infatti talvolta possono essere erogati dallo stesso punto vendita del bene in questione grazie a convenzioni commerciali e finanziarie con le banche; mentre per i prestiti non finalizzati ci si rivolge esclusivamente a istituti di credito.\nCredito al consumo.\nTra i prestiti non finalizzati il pi\u00f9 diffuso \u00e8 il \"prestito personale\", che rientra anche nella categoria del credito al consumo ed \u00e8 un prestito senza garanzia.\nIn Italia la disciplina del credito al consumo prevede un importo compreso tra 154,94 euro e 30.987,41 euro. Generalmente, nel caso dei prestiti personali in senso stretto, l'importo \u00e8 medio alto, mentre per le somme pi\u00f9 contenute si preferisce utilizzare la forma del credito rotativo: carte di credito \"revolving\" o apertura di linee di credito rotative (stesso meccanismo delle carte revolving ma senza il supporto di plastica). La durata \u00e8 compresa tra 12 e 120 mesi.\nOvviamente la scelta tra queste due forme di finanziamento sar\u00e0 fatta dal cliente in stretta relazione alle proprie esigenze e disponibilit\u00e0.\nTrattazione matematica.\nAl tempo t=0 viene erogato un prestito d'importo formula_1 . Tale somma viene restituita con rate costanti di importo R pagate a partire dal tempo t=1 pertanto se si considera l'anno come unit\u00e0 di misura allora R \u00e8 la rata annuale (conoscendo la rata mensile basta moltiplicarla per 12).\nIndicando con r il tasso di interesse costante con il quale viene calcolato l'interesse sul debito residuo formula_2 si ha che:\nCalcolando formula_4 cio\u00e8 il prestito dopo 1 anno si ha:\nCalcolando formula_6 cio\u00e8 il prestito dopo 2 anni si ha:\nCalcolando formula_8 cio\u00e8 il prestito dopo 3 anni si ha:\nPertanto il prestito al tempo t sar\u00e0:\nPosto:\nRiscriviamo formula_2 come:\nMoltiplicando ambo i membri dell'equazione formula_14 per formula_15 si ha:\nSommando membro a membro le 2 equazioni si ottiene:\nDa cui si ricava:\nAllora il prestito al tempo t risulta uguale a:\nConsiderando la successione formula_2 continua se ne pu\u00f2 calcolare la derivata per vedere quando \u00e8 crescente o decrescente. Pertanto risulta:\nformula_21\nper cui la derivata \u00e8 positiva e la funzione \u00e8 crescente per formula_22 e quindi in tal caso il prestito non si estinguerebbe mai, mentre per formula_23 la derivata \u00e8 negativa, la funzione \u00e8 decrescente per cui dopo un certo tempo il prestito si estingue.\nVolendo calcolare dopo quanto tempo il prestito si estingue bisogna imporre la condizione:\nda cui si ottiene l'equazione esponenziale:\npertanto passando ai logaritmi si ottiene che il tempo formula_26 in corrispondenza del quale il prestito si estingue \u00e8:\nmentre la rata annuale per estinguere il prestito in un tempo annuale formula_28 al tasso di interesse r \u00e8 :"}
{"id": "1414216", "revid": "729019", "url": "https://it.wikipedia.org/wiki?curid=1414216", "title": "Riotmaker Records", "text": "La Riotmaker Records \u00e8 un'etichetta indipendente italiana fondata a Udine nel 1999 su iniziativa di Luka Carnifull e di Pasta degli Amari.\nL'etichetta friulana \u00e8 specializzata in un genere musicale a met\u00e0 strada fra la dance, l'elettronica e l'indie rock, definita dagli stessi membri dell'etichetta \"pop sbagliato\"."}
{"id": "1414217", "revid": "125157015", "url": "https://it.wikipedia.org/wiki?curid=1414217", "title": "Dan Deacon", "text": "Proveniente dalla scena musicale di Long Island (in cui era cantante e frontman della band Channel 59), ha frequentato il Purchase College a Purchase, New York, dove ha suonato la chitarra nella band di improvvisazione grindcore Rated R e si \u00e8 laureato in composizione elettroacustica e computerizzata. \u00c8 stato allievo del compositore e conduttore d'orchestra Joel Thome. Risiede a Wham City a Baltimora, Maryland.\nLo stile compositivo di Dan Deacon \u00e8 meglio classificato come genere \"Future shock\", insieme a band come Video Hippos, Santa Dads, Blood Baby, Ecstatic Sunshine, Ponytail e altre band dell'area musicale di Baltimora."}
{"id": "1414219", "revid": "339392", "url": "https://it.wikipedia.org/wiki?curid=1414219", "title": "Vignale (carrozziere)", "text": ""}
{"id": "1414224", "revid": "206401", "url": "https://it.wikipedia.org/wiki?curid=1414224", "title": "ATP-sintasi", "text": ""}
{"id": "1414227", "revid": "287204", "url": "https://it.wikipedia.org/wiki?curid=1414227", "title": "Nuoto ai Giochi della XXVI Olimpiade - 50 metri stile libero maschili", "text": "La gara dei 50 metri stile libero maschili dei Giochi di Atlanta 1996 \u00e8 stata disputata il 25 luglio. La formula prevedeva un turno di qualificazione seguito dalla finale \"B\" per la classificazione dal nono al sedicesimo posto, e dalla finale \"A\" per l'assegnazione della medaglie. Hanno preso parte alla competizione 64 dei 65 atleti iscritti, provenienti complessivamente da 58 nazioni.\nIl campione olimpico uscente Aleksandr Popov ha riconfermato il titolo vinto a Barcellona 1992, superando in finale lo statunitense Gary Hall Jr. e il brasiliano Fernando Scherer."}
{"id": "1414229", "revid": "115751", "url": "https://it.wikipedia.org/wiki?curid=1414229", "title": "Nazionale italiana di pallavolo", "text": ""}
{"id": "1414231", "revid": "3157", "url": "https://it.wikipedia.org/wiki?curid=1414231", "title": "Herzlya", "text": ""}
{"id": "1414232", "revid": "1728", "url": "https://it.wikipedia.org/wiki?curid=1414232", "title": "Achea", "text": ""}
{"id": "1414235", "revid": "28592", "url": "https://it.wikipedia.org/wiki?curid=1414235", "title": "Vladimir Nemirovi\u010d-Dan\u010denko", "text": ""}
{"id": "1414239", "revid": "729019", "url": "https://it.wikipedia.org/wiki?curid=1414239", "title": "Herzliya", "text": "Herzliya () \u00e8 una citt\u00e0 di 93\u00a0989 abitanti situata nella regione costiera centrale di Israele, poco a nord di Tel Aviv.\nHerzliya \u00e8 parte dell'agglomerato metropolitano di Tel Aviv. Il sobborgo occidentale della citt\u00e0, Herzlya Pituah, che si affaccia sul Mar Mediterraneo, \u00e8 un elegante centro turistico abitato da molte famiglie dell'\u00e9lite israeliana ed ospita diverse sedi diplomatiche.\nStoria.\nLa citt\u00e0 fu fondata nel 1924 da sette famiglie di pionieri ebrei, vicino al luogo dell'antica base dei Crociati di Arsuf. Prese il nome da Theodor Herzl, il fondatore del moderno movimento sionista. Cresciuta negli anni, fu eretta a municipalit\u00e0 nel 1960.\nSociet\u00e0.\nIstituzioni, enti e associazioni.\nIn citt\u00e0 \u00e8 presente l'Herzliya Medical Center, un ospedale privato.\nEconomia.\nOltre ad essere caratterizzata da una fiorente attivit\u00e0 turistica, \u00e8 sede di importanti industrie culturali (ospita gli studi televisivi \"Ulpaney Herzliya\") e dell'High tech.\nInfrastrutture e trasporti.\nLa citt\u00e0 dispone di un porto turistico fondato nel 1970 e di un piccolo aeroporto."}
{"id": "1414242", "revid": "85405", "url": "https://it.wikipedia.org/wiki?curid=1414242", "title": "Alexander Ostrovsky", "text": ""}
{"id": "1414243", "revid": "71155", "url": "https://it.wikipedia.org/wiki?curid=1414243", "title": "Ren\u00e9 Gusperti", "text": "Ha militato principalmente nella Rari Nantes Trento allenato da Walter Bolognani (ora allenatore della nazionale giovanile), poi nella Leno 2001 di Rovereto e ora allena alla Buonconsiglio Nuoto.\nHa un fratello, Andr\u00e9 Gusperti, anch'esso ex nazionale di nuoto e specialista dei 100 e 200 m farfalla, e una figlia, Sara Gusperti, a sua volta nuotatrice.\nPalmar\u00e8s.\n\"nota: questa lista \u00e8 incompleta\"\nCampionati italiani.\n15 titoli individuali e 18 in staffette, cos\u00ec ripartiti:\n\"sono elencate le vittorie sino al 1996, dal 1997 tutti i podi\""}
{"id": "1414251", "revid": "11914039", "url": "https://it.wikipedia.org/wiki?curid=1414251", "title": "Turgheniev", "text": ""}
{"id": "1414256", "revid": "1543377", "url": "https://it.wikipedia.org/wiki?curid=1414256", "title": "Jalgpalliklubi Maag Tammeka Tartu", "text": "Il Jalgpalliklubi Maag Tammeka Tartu \u00e8 stata una societ\u00e0 calcistica estone di Tartu.\nStoria.\nHa avuto una storia brevissima: nacque, infatti, a fine 2006 dalla fusione tra i due club di Tartu, il Tammeka e il Maag (noto storicamente come Merkuur).\nDisput\u00f2 due campionati di Meistriliiga: ne 2007 giunse quinto, mentre l'anno successivo fin\u00ec ottavo.\nA fine 2008 si sciolse facendo rinascere il Tammeka."}
{"id": "1414262", "revid": "6923", "url": "https://it.wikipedia.org/wiki?curid=1414262", "title": "Ford BF Falcon", "text": "La Ford BF Falcon \u00e8 un'autovettura full-size prodotta dalla Ford Motor Company of Australia dal 2005 al 2010. Si tratta dell'ultima iterazione della berlina australiana ad essere disponibile anche in versione giardinetta.\nStoria.\nNell'Ottobre del 2005 viene lanciata l'ultima versione della sesta generazione della Falcon, la Ford Falcon BF. Rispetto alla precedente BA le modifiche sono perlopi\u00f9 tecniche e di dotazioni, pur cambiando pochissimo secondo il livello estetico (\u00e8 stato ridisegnato solo il paraurti anteriore). Le modifiche pi\u00f9 importanti avvengono alla centralina del motore, al sistema di alzata variabile delle valvole sui 6 cilindri in linea ed altri piccoli cambiamenti al V8 monoalbero permettono alla Falcon di rientrare nella normativa Euro 3. La Ford introduce anche un pi\u00f9 moderno cambio automatico a 6 marce di produzione ZF in alternativa al vecchio automatico a 4 marce risalente agli anni ottanta. A richiesta \u00e8 disponibile l'ESP.\nVersioni e allestimenti.\nLa Falcon \u00e8 disponibile nelle versioni \"XT\" e \"Futura\", nelle versioni sportive \"XR6\", \"XR6 Turbo\" e \"XR8\" e, infine, nelle lussuose \"Fairmont\" e \"Fairmont Ghia\". Tutte le Falcon hanno di serie la carrozzeria berlina a tre volumi, quattro porte. La Falcon XT e la Futura sono disponibili anche con carrozzeria station wagon. Le sportive XR6, XR6 Turbo ed XR8 possono avere anche la carrozzeria pick up (la prima addirittura quella di autocarro cassonato). Gli allestimenti per quest'ultimo tipo di carrozzeria (denominata \"Falcon Ute\") sono XL, XLS e RTV (dotata di una caratterizzazione off-road), disponibili come pick-up o autocarro cassonato. \nNel febbraio 2006 a questi allestimenti si aggiunger\u00e0 la versione SR, dotata di equipaggiamenti leggermente pi\u00f9 ricchi rispetto a quelli della versione base XT.\nMotori.\nTutti i modelli sono disponibili, eccetto la XR8, con il 6 cilindri in linea bialbero \"Barra\" nelle versioni 190 (Falcon XT, Futura, Fairmont, Fairmont Ghia e Falcon XR6) e 245T (Falcon XR6 Turbo). Disponibile a richiesta per le due Fairmont il V8 Barra 230, mentre la sportivissima Falcon XR8 viene equipaggiata con il V8 bialbero Boss 260 (i numeri a fianco delle denominazioni indicano la potenza espressa in kilowatt).\nEsiste una versione a GPL del 6 cilindri, denominata Barra 156 E-Gas, disponibile per Falcon XT, Futura e Fairmont (non Ghia), disponibile anche nelle versioni commerciali, abbinata esclusivamente all'automatico a 4 rapporti.\nTrasmissioni.\nLa Falcon XT berlina viene equipaggiata (l'unica della gamma) con un cambio manuale a 5 marce; la gamma XR ha il manuale a 6 marce. Il vecchio automatico a 4 marce equipaggia di serie la Falcon XT Wagon, la Futura e la Fairmont, mentre sulla XR6 aspirata \u00e8 disponibile a richiesta; il nuovo automatico a 6 marce ZF \u00e8 di serie solo sulla Fairmont Ghia, mentre lo possono ottenere con sovrapprezzo Futura (solo berlina), la gamma XR e la Fairmont.\nLe Ute montano tutte il cambio manuale a 5 marce (tranne le XR6 Turbo e XR8, che fanno uso di un cambio manuale a 6 rapporti) e possono avere a richiesta l'automatico a 4 rapporti, disponibile a scelta con cloche sul pavimento o al volante.\nModello Mark II.\nIl 22 ottobre 2006 viene lanciata una versione aggiornata della BF Falcon, denominata Mark II.\nLe Falcon XT, Falcon Ute, Futura e Fairmont ricevono un nuovo frontale, pi\u00f9 sportivo, con fari e mascherina diversi; quest'ultima \u00e8 anche cromata sulle versioni pi\u00f9 ricche. Arriva anche un nuovo paraurti, mentre la gamma XR riceve solo un lieve restyling agli interni. \nNegli ultimi mesi di produzione (dal luglio 2007 in poi) le versioni XR6, XR6 Turbo e XR8 hanno ricevuto un kit carrozzeria in edizione speciale dotato di inserti grigio scuro su paraurti e minigonne (disponibili da novembre del 2007 in poi), cerchi in lega da 18 pollici cromati con inserti di colore grigio, un climatizzatore e un impianto multimediale pi\u00f9 avanzati. Le versioni XR6 potevano avere queste dotazioni solo in abbinamento al cambio automatico da 6 marce. In Nuova Zelanda le auto dotate del medesimo allestimento speciale erano conosciute come serie limitata \"Rebel\" con il logo Rebel cucito nei poggiatesta in pelle. \nScompare dalla lista degli optional il V8 monoalbero Barra 230, tranne in Nuova Zelanda dove resta optional per la Fairmont Ghia; a partire dal mese di novembre la Falcon XR8 viene equipaggiata con un V8 Boss 302 da 410 CV e dotazioni lievemente riviste.\nModello Mark III.\nNel 2008 avviene il lancio della Ford FG Falcon, che sostituisce i modelli berlina e pick-up della serie BF, tranne per la Wagon, per cui non \u00e8 prevista alcun erede (gli unici veicoli che in parte ne prendono l'eredit\u00e0 sono il grande SUV Territory e la pi\u00f9 piccola Mondeo station wagon).\nDi conseguenza, per soddisfare le richieste di coloro che volevano una grossa station wagon Ford, la BF Falcon in versione giardinetta rimane a listino con una gamma ridotta all'osso: \u00e8 disponibile solo la versione XT con i motori meno potenti; questa versione \u00e8 rivolta perlopi\u00f9 ad una clientela composta da flotte aziendali.\nLa Falcon Mk III ha ottenuto il controllo elettronico della stabilit\u00e0 (disponibile solo sui modelli a benzina), la chiave di apertura usata dalla serie successiva del modello, i profili in lega satinata per la griglia anteriore, i sedili \"Warm Charcoal\" e gli pneumatici Goodyear Excellence.\nMa nel 2010 anche questa versione lascia i listini, ponendo fine alla sesta serie di Falcon, l'ultima disponibile in versione station wagon.\nFPV.\nNon si registrano grandi cambiamenti nella gamma di supersportive con il passaggio dalla BA alla BF se non la disponibilit\u00e0 a richiesta del nuovo cambio automatico ZF, nuove ruote in lega e differenti bodykit: la gamma resta quindi composta dalle 6 cilindri F6 Typhoon (berlina) e F6 Ute (pick-up) e dalle 8 cilindri GT, GT-P, Pursuit e Super Pursuit (le ultime due pick-up). Con la Mark II si aggiungono due nuove versioni, Force 6 e Force 8, realizzate sulla base della Fairmont. Nel novembre 2007 FPV realizza una versione in tiratura limitata basata sulla Falcon XR8, denominata GT Cobra (berlina) e Cobra Ute (pick-up), spinta da una versione spinta del V8 che eroga 411 CV; oltre a ci\u00f2 si aggiungono un differenziale a slittamento limitato, rapporti del cambio ravvicinati ed una verniciatura bianca con due strisce centrali blu.\nCollegamenti esterni.\n Sito ufficiale "}
{"id": "1414263", "revid": "254401", "url": "https://it.wikipedia.org/wiki?curid=1414263", "title": "Aldo Capasso", "text": "Biografia.\nCompletato il ciclo scolastico secondario, si iscrisse all'Universit\u00e0 di Genova e si laure\u00f2 nel 1931 discutendo la tesi su Marcel Proust. \nIn quello stesso anno, pubblic\u00f2 a Torino la sua prima raccolta di poesie, con prefazione di Giuseppe Ungaretti, che gli valse il Premio Fracchia dalla rivista La Fiera Letteraria. Capasso collabor\u00f2, in quell'epoca, con varie testate. Nel 1930 pubblic\u00f2, per Buratti, la prima traduzione italiana della \"Jeune Parque\" di Paul Val\u00e9ry, commentata.\nFondatore del movimento del \"Realismo Lirico\" (da cui l'omonima rivista, ), ispirato alla trasparenza espressiva, sostiene una poesia che \"\u201c... rispecchia il vivere quotidiano dell'uomo nei suoi rapporti con gli altri e con il mondo reale\u201d. .\" A questo movimento aderirono, fra gli altri, Lionello Fiumi, Elpidio Jenco, Vincenzo Cardarelli e Maria Grazia Lenisa. Attento al contatto con il mondo letterario, mantenne rapporti epistolari con poeti e scrittori dell'epoca, tra cui Ada Negri, Giuseppe Ungaretti, Garibaldo Marussi, Eugenio Montale, Salvatore Quasimodo, Giorgio Caproni, Cesare Zavattini, Wystan Hugh Auden, Paul Val\u00e9ry e Valery Larbaud.\nLa sua attivit\u00e0 gli valse una duplice candidatura al Premio Nobel per la letteratura. Si spos\u00f2 e visse per ventisette anni con la poetessa francofona Florette Morand, (Morn \u00e0 L\u2019Eau - Guadalupa 20/06/1926 - Genova 14/02/2019), caraibica originaria della Guadalupa, (Cavaliere dell\u2019Ordine Nazionale delle Arti e delle Lettere della Repubblica Francese, premiata dall\u2019Accademia di Francia) la quale promosse il ricordo dell\u2019illustre marito ai posteri organizzando il \u201dPremio Aldo Capasso\u201d per due decenni dalla sua morte. \nNel settembre 2019 \u00e8 stato pubblicato un libro a cura di Simona Bellone, presidente associazione culturale caARTEiv di Millesimo, dal titolo \u201cGrazie Aldo Capasso Merci Florette Morand\u201d a testimonianza dell\u2019operato completo sia poetico, che narrativo e di critica letteraria dei coniugi Capasso, con censimento critica, prefazioni e citazioni delle riviste letterarie internazionali. complessivo dei relativi premi internazionali conferiti ed omaggi illustri ricevuti, da personalit\u00e0 internazionali ed enti pubblici e privati nazionali, impreziosito di aneddoti, correlato dalla memoria digitale in \u201ccondividendo cultura\u201d."}
{"id": "1414264", "revid": "106511697", "url": "https://it.wikipedia.org/wiki?curid=1414264", "title": "Sintonia", "text": "In radiotecnica la sintonia \u00e8 l'operazione che permette di selezionare, tra tutti i segnali radio ricevibili, un solo segnale desiderato, eliminando quanto pi\u00f9 possibile i segnali indesiderati e il rumore.\nLa sintonia \u00e8 ottenuta mediante un apposito circuito, detto circuito di sintonia, che normalmente \u00e8 regolabile per permettere di passare da un canale ad un altro.\nPer indicare l'operazione di regolare il circuito di sintonia si usa il verbo \"sintonizzare\".\nCircuito di sintonia.\nIl circuito di sintonia \u00e8 posto all'ingresso di un ricevitore radio o televisivo, e pu\u00f2 avere diverse tipologie. Nei ricevitori supereterodina consiste in un filtro passa-banda a frequenza regolabile, associato ad un oscillatore a frequenza variabile detto oscillatore locale. La frequenza del filtro passa-banda e dell'oscillatore vengono fatte variare contemporaneamente; la sintonia si ottiene quando il filtro passabanda \u00e8 regolato sulla frequenza centrale del canale da ricevere e la differenza tra la frequenza dell'oscillatore locale e quella del canale da ricevere \u00e8 pari a quella della media frequenza.\nCaratteristiche della sintonia.\nLa qualit\u00e0 della sintonia corrisponde con la possibilit\u00e0 di ricevere il canale desiderato eliminando tutte le interferenze e i disturbi. Per questo sono necessarie due caratteristiche principali:\nAltri problemi che incidono negativamente sulla sintonia sono l'intermodulazione e la presenza di frequenze fantasma."}
{"id": "1414269", "revid": "767487", "url": "https://it.wikipedia.org/wiki?curid=1414269", "title": "Barry (nome)", "text": "Origine e diffusione.\nQuesto nome presenta una storia onomastica piuttosto complessa. Il suo uso \u00e8 documentato inizialmente in Irlanda nel Settecento, come forma anglicizzata di \"Berach\" o \"Bearach\", un nome portato dal capo dei druidi dell'Ulster nella mitologia irlandese, tratto dal gaelico \"biorach\" (\"affilato\", \"tagliente\") e interpretabile quindi come \"simile a una lancia\". Il nome pu\u00f2 costituire una versione anglicizzata anche di \"Bairre\", a sua volta una forma abbreviata di \"Fionnbharr\" o di \"Barrfhionn\": entrambi questi nomi sono composti dai termini gaelici \"fionn\" (\"bianco\", \"chiaro\") e \"barr\" (\"testa\"), disposti in senso inverso l'uno rispetto all'altro, e il significato di entrambi pu\u00f2 essere interpretato con \"[dai] capelli bianchi\".\nIl nome appare anche al di fuori dell'Irlanda prima del XX secolo, ma in questi casi si tratta generalmente di una ripresa del cognome inglese \"Barry\", che pu\u00f2 avere numerose origini: pu\u00f2 nascere come forma anglicizzata dei cognomi irlandesi \"\u00d3 Beargha\" (a sua volta dal nome \"Bearach\") e \"\u00d3 Baire\" (da \"Bairre\"); oppure derivare dal francese antico \"barri\" (\"bastione\", \"fortificazione\", termine poi applicato ai villaggi che sorgevano sotto ai castelli); o ancora, in Scozia il cognome \"Barry\" \u00e8 ripreso da un omonimo villaggio dell'Angus, mentre in Galles deriva in parte da \"ap Harry\" (\"figlio di Harry\"), e in parte dal nome dell'isola di Barry (che deriva dal gallese \"bar\", \"banco di sabbia\")\nIn inglese moderno, il nome \"Barry\" pu\u00f2 infine essere usato come ipocoristico di \"Barrington\" o di \"Bartholomew\".\nOnomastico.\nIl nome \u00e8 adespota, cio\u00e8 non \u00e8 portato da alcun santo; l'onomastico si pu\u00f2 eventualmente festeggiare il giorno di Ognissanti, che \u00e8 il 1\u00ba novembre."}
{"id": "1414270", "revid": "119590238", "url": "https://it.wikipedia.org/wiki?curid=1414270", "title": "Direttore artistico", "text": "Il direttore artistico \u00e8 una figura professionale che opera nel campo dello spettacolo e della pubblicit\u00e0.\nMansioni.\nCura, coordina, organizza ed indirizza progetti di eventi (spettacoli, concerti, festival, rassegne, stagioni musicali, programmi televisivi, ecc.) secondo determinati contenuti, scelte, linee e percorsi artistico-culturali, indicando protagonisti, caratteristiche, tematiche e modalit\u00e0 di svolgimento, aspetti della comunicazione, eventuali connessioni socio-umanitarie e/o scopi promozionali e d'immagine.\nIl direttore artistico ha il compito di redigere progetti di spettacoli ed eventi, definendoli in ogni dettaglio, in base a criteri legati a genere, target, obiettivi, qualit\u00e0, attualit\u00e0, interesse, contestualizzazione, indicazioni del committente (associazione, fondazione, ente pubblico, gestore, organizzatore, comitato, emittente radio-televisiva, ecc.). Nella fase di progettazione dell'evento, il direttore artistico deve valutare, oltre agli aspetti artistici, anche parametri economici e tecnici, procedendo ad un'autentica analisi di fattibilit\u00e0. Il direttore artistico pu\u00f2 distinguersi per abilit\u00e0 nella scelta di artisti e spettacoli, capacit\u00e0 di redigere progetti di qualit\u00e0, interesse e risonanza, creativit\u00e0 nell'ideazione di eventi originali ed indirizzo delle strategie di comunicazione.\nIl direttore artistico, a volte, \u00e8 anche ideatore e/o organizzatore (vedi anche promoter musicale) e/o produttore di eventi.\nIl direttore artistico nell'industria discografica.\nIl direttore artistico (detto anche consulente musicale o produttore artistico) nell'industria discografica \u00e8 un musicista che viene affiancato (dal produttore) ai tecnici e ai fonici durante la registrazione, per seguirne tutte le fasi ed ottenere la migliore esecuzione, prolungando il suo lavoro anche nelle fasi di mixing e mastering. La scelta del direttore artistico avviene in base alla sua vicinanza allo stile musicale del progetto e dell'artista su cui si sta lavorando. Spesso si occupa anche di fornire i testi del libretto allegato alla produzione discografica.\nNormativa italiana.\nIn Italia il direttore artistico \u00e8 pienamente e completamente responsabile dello svolgimento e del risultato dell'evento o dello spettacolo, dal punto di vista giudiziario e legale, e deve valutare, controllare e vigilare ogni decisione presa da funzionari, direttori tecnici, di allestimento, operatori, e quanti altri ricadano sotto la sua responsabilit\u00e0 durante la realizzazione dell'evento\nPu\u00f2 in qualsiasi momento convocare assemblea per vari motivi: siano essi di comunicazione collettiva o di problemi interni allo staff operativo.\nHa l'obbligo di un corrisposto mensile pari alla sua corrispettiva attivit\u00e0 in termini di mandato e ore ed ha diritto a privilegi quali: telefono aziendale, benefit, rimborsi per chilometraggi, sconti e buoni pasto, pass per eventi e location.\nPer validare la presa di inizio di suddetto ruolo, egli deve firmare una dichiarazione in cui si prende responsabilit\u00e0 di eventuali punti elencati nello statuto.\nSenza tale documento la responsabilit\u00e0 e l'importanza del ruolo, decadono nel momento in cui, in casi problematici o gravi, vi siano accadimenti di blocco nell'ordinario collettivo; inoltre Il Direttore artistico pu\u00f2 pertanto estraniarsi dal ruolo in qualsiasi momento, senza penalit\u00e0 legali o di rivalsa."}
{"id": "1414278", "revid": "1543377", "url": "https://it.wikipedia.org/wiki?curid=1414278", "title": "Daniel Pearl", "text": "Pearl lavorava come capo dell'ufficio per l'Asia meridionale del \"Wall Street Journal\", con sede a Mumbai, in India. \u00c8 stato rapito quando si \u00e8 recato in Pakistan nell'ambito di un'indagine sui presunti legami tra il cittadino britannico Richard Reid (noto come il \"bombardiere delle scarpe\") e al-Qaeda. Pearl \u00e8 stato ucciso dai suoi rapitori.\nAhmed Omar Saeed Sheikh, un cittadino britannico di origine pakistana, \u00e8 stato condannato a morte per impiccagione per il rapimento e l'omicidio di Pearl nel 2002, ma la sua condanna \u00e8 stata annullata da un tribunale pakistano nell'estate del 2020. Nel marzo 2007, durante un'udienza militare a porte chiuse a Guantanamo, Khalid Sheikh Mohammed, membro di al-Qaeda, ha affermato di aver decapitato personalmente Pearl. Gli investigatori hanno anche collegato un altro membro di Al-Qaeda, Saif al-Adel, con il rapimento.\nBiografia.\nNato a Princeton, nel New Jersey, crebbe nel distretto di Encino, a Los Angeles, dove si era trasferita la famiglia: il padre, Judea Pearl, israeliano di origine polacca e docente di informatica e statistica presso l'UCLA, e la madre, Ruth nata Rejwan, un'ebrea irachena. Il padre, Judea, ha ricevuto il Turing Award, il \"Premio Nobel per l'informatica\", e ha descritto la storia della famiglia e le sue connessioni con Israele in un articolo del Los Angeles Times, \"Radici in Terra Santa\".\nDanny, come era comunemente chiamato, ha frequentato la Portola Junior High School e la Birmingham High School, quindi si \u00e8 laureato nel 1985 in Scienze della Comunicazione alla Stanford University, trascorrendo in seguito l'estate come stagista presso \"The Indianapolis Star\". Dopo un viaggio in Unione Sovietica, Cina ed Europa, Pearl ha iniziato la sua carriera di giornalista professionista presso il North Adams Transcript e il Berkshire Eagle nel Massachusetts occidentale . Da l\u00ec \u00e8 passato al San Francisco Business Times.\nNel 1990 ha iniziato quindi a lavorare per il Wall Street Journal prima ad Atlanta, poi nel 1993 a Washington, nel 1996 a Londra e nel 1999 a Parigi. I suoi articoli coprivano una vasta gamma di argomenti, dalla storia dell'ottobre 1994 di un violino Stradivari presumibilmente trovato su una rampa dell'autostrada alla storia del giugno 2000 sulla musica pop iraniana. \u00c8 diventato pi\u00f9 coinvolto negli affari internazionali: le sue indagini pi\u00f9 importanti hanno riguardato le guerre etniche nei Balcani, dove ha scoperto che le accuse di un presunto genocidio commesso in Kosovo erano infondate. Ha anche esplorato l'attacco missilistico americano su una presunta struttura militare a Khartoum, che ha dimostrato essere una fabbrica farmaceutica.\nMatrimonio a Parigi.\nNel 1999 a Parigi, Pearl ha incontrato e sposato la giornalista francese Mariane van Neyenhoff, ex editorialista di \"Glamour\". Il loro figlio, Adam Daniel Pearl, \u00e8 nato a Parigi il 28 maggio 2002, circa quattro mesi dopo la morte di Pearl.\nI Pearl si stabilirono a Mumbai, in India, dopo che Daniel fu nominato capo ufficio del Southeast Asia del Wall Street Journal. Si sono recati a Karachi, in Pakistan, citt\u00e0 usata come base per riferire sulla guerra al terrorismo degli Stati Uniti a seguito degli attacchi dell'11 settembre da parte dei terroristi di Al-Qaeda nel 2001.\nIl rapimento e la morte.\nIl 23 gennaio 2002, mentre si recava a quella che pensava fosse un'intervista con lo sceicco Mubarak Ali Gilani al Village Restaurant nel centro di Karachi, Pearl \u00e8 stato rapito vicino all'Hotel Metropole alle 19 da un gruppo militante che si autodefiniva \"Movimento Nazionale per il ripristino della sovranit\u00e0 pakistana\". Il gruppo afferm\u00f2 che Pearl era una spia e, usando un indirizzo e-mail di Hotmail, invi\u00f2 agli Stati Uniti una serie di richieste, inclusa la liberazione di tutti i detenuti terroristi pakistani e il rilascio di una spedizione americana interrotta di Jet da combattimento F-16 al governo pakistano.\nIl messaggio diceva: \"Ti diamo un giorno in pi\u00f9 se l'America non soddisfer\u00e0 le nostre richieste, uccideremo Daniel. Allora questo ciclo continuer\u00e0 e nessun giornalista americano potr\u00e0 entrare in Pakistan\".\nSono state allegate foto di Pearl ammanettato con una pistola alla testa e con in mano un giornale. Nessuno del gruppo terrorista rispose alle richieste pubbliche di rilascio del giornalista da parte del suo editore e di sua moglie Mariane.\nNove giorni dopo, i terroristi hanno decapitato Pearl. Il 21 febbraio 2002 \u00e8 stato pubblicato un video intitolato \"The Slaughter of the Spy-Journalist, the Jew Daniel Pearl\". Il video mostra il corpo mutilato di Pearl e dura 3 minuti e 36 secondi.\nIl 16 maggio, la sua testa mozzata e il corpo decomposto furono trovati tagliati in dieci pezzi e sepolti, insieme a una giacca identificativa, in una fossa poco profonda a Gadap, a circa 48 km a nord di Karachi. Quando la polizia trov\u00f2 i resti di Pearl tre mesi dopo l'omicidio, Abdul Sattar Edhi, un filantropo pakistano, raccolse tutte le parti del corpo e le port\u00f2 all'obitorio. Ha contribuito a garantire che i resti di Pearl fossero restituiti negli Stati Uniti, dove \u00e8 stato successivamente sepolto nel Mount Sinai Memorial Park Cemetery a Los Angeles."}
{"id": "1414281", "revid": "651088", "url": "https://it.wikipedia.org/wiki?curid=1414281", "title": "Nicola Canonico", "text": "Biografia.\nNacque ad Avella nel 1976. Abbandona il lavoro in banca per dedicarsi alla recitazione. Nel 2001 un'amica lo iscrive al concorso de \"Il pi\u00f9 bello d'Italia\", dove giunge secondo, vincendo il titolo di Modello pi\u00f9 bello d'Italia. Tra il 2002 e il 2003 studia recitazione presso l'Accademia Maxima Film di Napoli, diretta da Antonio Ferrante e Marzio Honorato. Quindi si trasferisce a Roma dove, tra il 2004 e il 2005, frequenta i laboratori di recitazione presso il Duse di Francesca De Sapio.\nNel 2003 debutta in teatro, recitando nell'opera teatrale, \"Yerma\" di Federico Garc\u00eda Lorca. Nel 2004 recita nell'opera teatrale, \"Incidente a Vichy\" di Arthur Miller, e ne \"La bottega dell'orefice\" di Karol Wojty\u0142a, e sempre nello stesso anno, si laurea in Economia e Commercio. Nel 2006 esordisce nel cinema con un piccolo ruolo nel film, \"Il mio miglior nemico\" di Carlo Verdone, cui fa seguito \"Viva Franconi\", per la regia di Luca Verdone, nel ruolo di \"Hanry\". Nello stesso anno interpreta il ruolo di \"Igor\" nella terza stagione della serie televisiva \"Orgoglio\", in onda su Rai Uno.\nNel 2007 partecipa come concorrente al reality show \"L'isola dei famosi\", classificandosi al terzo posto, eliminato con il 57% dei voti. Nello stesso anno appare su Canale 5 nelle miniserie Donne sbagliate, regia di Monica Vullo, con Virna Lisi e Nancy Brilli, e nella seconda stagione de Il giudice Mastrangelo, con la regia di Enrico Oldoini, con Diego Abatantuono.\nSempre nello stesso anno \u00e8 protagonista del medio-metraggio, \"Attimi di fuga\", per la regia di Umberto Innocenzi, con Giancarlo Giannini. In precedenza aveva girato i cortometraggi: \"Vizietti\" (2005), diretto da Umberto Innocenzi, nel quale, come protagonista, ricopre il ruolo di \"Paolo\", e \"Non possiamo farne un dramma\" (2006), regia di Andrea De Rosa e Gianni Catani. Inoltre torna nuovamente sul grande schermo con tre film: Maradona - La mano de Dios, regia di Marco Risi, Il Decamerone, regia di David Leland, e Milano Palermo - Il ritorno, regia di Claudio Fragasso.\nNel 2010 \u00e8 tra i protagonisti del film Le ultime 56 ore, nuovamente diretto da Claudio Fragasso. Dal 2010 si alterna solo fra teatro e cinema: per il teatro, \"Non lo dico a nessuno,\" per la regia di Luca Monti (2010), \"Un uomo da record,\" autore e attore, per la regia di Luca Monti (2011) e \"Che faccia faccio?\", autore e attore per la regia di Marco Falaguasta. Per il cinema recita nel film, \"L'Ultima Spiaggia\" di Gianluca Ansanelli (2011), \"Teresa Mancaniello - Sui passi dell'Amore\" di Pino Tordiglione (2011) e \"Il Tempo delle Mimose\", come protagonista, per la regia di Marco Bracco (2012).\nNel 2012 partecipa a due stage di recitazione: presso il Laboratorio di Beatrice Bracco e nel Laboratorio diAnna Strasberg. Quasi subito ritorna sul set recitando nel film La Madre, per la regia di Angelo Maresca. Nel 2013 produce con la sua \"Good Mood\" lo spettacolo, \"Una volta nella vita\", per la regia di Luigi Russo. Partecipa poi alla fiction di Rai Uno, Il Restauratore 2\",\" con Lando Buzzanca. Nel 2014 di nuovo a teatro come produttore e attore con la commedia, \"Due Cuori e una caparra... finch\u00e9 mutuo non ci separi,\" per la Regia di Valentina Fratini , riscontrando uno strepitoso successo. Nel febbraio 2014 inaugura il Teatro Biancardi di Avella, in provincia di Avellino , dove ottiene l'incarico di Direttore Artistico. Nel 2014 continua la sua ascesa come produttore e attore ottenendo un grande successo con la commedia, \"Una bugia tira l'altra,\" diretta da Luigi Russo con Nathaly Caldonazzo e Gianni Ferreri . Nel 2015 porta in scena al Teatro della Cometa di Roma la commedia teatrale, \"Tre papa' per un beb\u00e8,\" diretta da Roberto D'Alessandro con Mario Zamma, Giuseppe Cantore e Alessia Fabiani. Grazie ad una lunga tourn\u00e8, le due commedie vantano pi\u00f9 di 100 repliche ciascuna. Ritorna in TV, su Canale5, in diversi episodi della fiction, Le Tre Rose di Eva 4. Tra il 2017 ed il 2018, per la prima volta come produttore , produce l'amico e artista Mario Zamma nel film, \"Sbussolati\", diretto da Roberto D'Alessandro, altra sfida, ed altrettanto successo con recensioni positive sui principali telegiornali. Nel 2019 partir\u00e0 con nuovo progetto teatrale, \"Call Center 3.0\" preso il teatro dei Servi di Roma, una co-produzione con la Problem Solving . "}
{"id": "1414282", "revid": "1573940", "url": "https://it.wikipedia.org/wiki?curid=1414282", "title": "Pachydactylus", "text": "Pachydactylus \u00e8 un genere di piccoli sauri della famiglia Gekkonidae.\nBiologia.\nLa maggior parte dei gechi del genere \"Pachydactylus\" sono notturni, tuttavia alcune specie sono prevalentemente diurne.\nSi nutrono di insetti.\nDistribuzione e habitat.\nSono presenti in tutta l'Africa meridionale e orientale.\nTassonomia.\nIl genere \"Pachydactylus\" comprende le seguenti specie:\nBinomi obsoleti.\nLe seguenti specie, in passato attribuite al genere \"Pachydactylus\" sono ora inquadrati in altri generi:"}
{"id": "1414288", "revid": "21880", "url": "https://it.wikipedia.org/wiki?curid=1414288", "title": "Ophrys ciliata", "text": ""}
{"id": "1414302", "revid": "1305772", "url": "https://it.wikipedia.org/wiki?curid=1414302", "title": "Gizmo", "text": "Gizmo \u00e8 un nome generico per un oggetto tecnologico di piccole dimensioni. Sinonimi del termine sono \"gadget\" oppure \"widget\".\nIl termine pu\u00f2 inoltre riferirsi a:"}
{"id": "1414306", "revid": "68105", "url": "https://it.wikipedia.org/wiki?curid=1414306", "title": "Gianni de Michelis", "text": ""}
{"id": "1414309", "revid": "767487", "url": "https://it.wikipedia.org/wiki?curid=1414309", "title": "Una vita spezzata", "text": "Una vita spezzata (\"The Last of Philip Banter\") \u00e8 un giallo a sfondo drammatico del 1986 diretto da Herv\u00e9 Hacuel.\nIl film \u00e8 ispirato ad un racconto dello scrittore John Franklin, autore di opere da cui sono state estratte pellicole di maggior successo come \"Grano rosso sangue\".\nTrama.\nLo scrittore statunitense Philip Banter, sofferente di gravi problemi economici per una crisi di creativit\u00e0, vive a Madrid con la moglie Elizabeth e sbarca il lunario lavorando per il ricco suocero Charles Foster. Questa situazione di precariet\u00e0 trascina la coppia verso una profonda crisi coniugale che indurr\u00e0 lo scrittore ad un forte esaurimento diventando vittima di terribili e inquietanti allucinazioni. Nonostante le preoccupazioni di sua moglie, che viene spinta dal padre ad abbandonare il marito perch\u00e9 ormai pazzo, lo scrittore non riesce ad uscire dal suo vortice di pazzia. Ad aggravare la situazione concorre l'entrata in scena di una giovane donna al soldo del suocero, di nome Brent Hollday, che ha il compito di sedurre lo scrittore per dividerlo definitivamente da sua moglie.\nNel frattempo, un antico spasimante di Elizabeth, Bobby Prescott, in combutta con il padre della donna, si fa avanti. Tutto ci\u00f2 indurr\u00e0 Philip Banter a rinchiudersi nel vizio dell'alcoolismo, mescolando cos\u00ec nei suoi deliri la realt\u00e0 con l'immaginazione. Ormai disperata, sua moglie Elizabeth si decide a firmare una liberatoria, spinta dal padre, per l'internamento di suo marito in una clinica guidata da uno psichiatra amico di suo padre.\nUna volta ricoverato, lo scrittore riesce tuttavia a fuggire e a scoprire che il suo ricovero, insieme a gran parte delle sue allucinazioni, sono frutto di un diabolico complotto ordito da suo suocero che, rivelando una mente da psicopatico, ha organizzato con i suoi complici un piano per farlo impazzire e diventare nuovamente la figura pi\u00f9 importante per sua figlia. Sar\u00e0 proprio insieme ad Elizabeth, venuta in possesso di documenti che provano l'esistenza del complotto, a difendere il marito e a scatenare un ultimo raptus di suo padre che, nel tentativo di rapirla, muore travolto da un vagone della metropolitana."}
{"id": "1414311", "revid": "4175", "url": "https://it.wikipedia.org/wiki?curid=1414311", "title": "Nazionale di pallavolo dell'Italia femminile", "text": ""}
{"id": "1414314", "revid": "4175", "url": "https://it.wikipedia.org/wiki?curid=1414314", "title": "Nazionale di pallavolo dell'Italia maschile", "text": ""}
{"id": "1414321", "revid": "125392893", "url": "https://it.wikipedia.org/wiki?curid=1414321", "title": "Triangolo di Hala'ib", "text": "Il Triangolo di Hala'ib (in arabo \u0645\u062b\u0644\u062b \u062d\u0644\u0627\u064a\u0628) \u00e8 un territorio di confine conteso tra l'Egitto e il Sudan.\nGeografia.\nSituato nella parte sudorientale dell'Egitto sul Mar Rosso, ha una superficie di 20.580\u00a0km\u00b2. L'interno della regione \u00e8 costituito da rilievi desertici attraversati da uadi. Le catene montuose, che s'innalzano da un bassopiano sabbioso, sono disposte in direzione della costa. Scarsa o assente \u00e8 la vegetazione, costituita da acacie e da erbe. La costa, lunga 260\u00a0km, \u00e8 fronteggiata dalla barriera corallina e da alcune isole. Dal punto di vista geografico la regione fa parte della Nubia. A 30\u00a0km dal confine con il Sudan, 20\u201325\u00a0km verso l'interno si estende il Parco Nazionale Gebel Elba. I pochi abitanti sono prevalentemente nubiani. Capoluogo \u00e8 Hala'ib con ca. 1000 abitanti.\nStoria.\nNel 1899, in un periodo in cui grande era l'influenza del Regno Unito sull'area, l'accordo anglo-egiziano di codominio sul Sudan fiss\u00f2 il confine in corrispondenza del 22\u00ba parallelo. Nel 1902 tuttavia, dal momento che la zona risultava pi\u00f9 agevolmente accessibile dal Sudan che dall'Egitto, ed era pi\u00f9 vicina a Khartoum che al Cairo, il Regno Unito tracci\u00f2 un \u201cconfine amministrativo\u201d separato che pose il Triangolo di Hala'ib sotto controllo sudanese. Nel contempo, un piccolo quadrilatero di territorio sudanese, noto con il nome di Bir Tawil, venne assegnato all'Egitto, sebbene la sua estensione fosse di molto inferiore a quella del territorio di Halaib e fosse su tre lati incastonato in territorio sudanese.\nNel 1956 il Sudan ottenne l'indipendenza, ed in quell'occasione afferm\u00f2 la sua sovranit\u00e0 sul Triangolo, nonostante l'Egitto rivendicasse i suoi diritti in base all'accordo del 1899, tanto che nel 1958 Gamal Abdel Nasser invi\u00f2 le sue truppe nel Triangolo per poi ritirarle poco dopo. L'Egitto propose al Sudan uno scambio di territori ma il Sudan non accett\u00f2 il territorio di Bir Tawil in quanto troppo poco vasto. Paradossalmente, il territorio di Bir Tawil \u00e8, insieme alla Terra di Marie Byrd, uno degli unici due territori al mondo a non essere reclamato da alcuno Stato: l'Egitto lo ha unilateralmente assegnato al Sudan, che, a sua volta, lo ha unilateralmente assegnato all'Egitto.\nL'area di Halaib, invece, rimase sotto il controllo del Sudan fino al 1992, anno in cui il Sudan concesse ad una societ\u00e0 petrolifera canadese i diritti di sfruttamento delle acque antistanti la costa del Triangolo.\nA seguito dell'opposizione dell'Egitto, ebbero inizio delle trattative, mentre la societ\u00e0 canadese si ritir\u00f2 in attesa che venisse definita la sovranit\u00e0 sulla regione. Nel gennaio 2000, il Sudan ritir\u00f2 le sue truppe dall'area, cedendo nei fatti il controllo all'Egitto che occup\u00f2 militarmente il Triangolo.\nAl 2006 i posti di confine sul limite settentrionale vengono gestiti insieme dai militari di entrambi gli stati. L'espatrio dei sudanesi verso l'Egitto e viceversa non \u00e8 tuttavia consentito attraverso questo confine.\nNonostante non si preveda una soluzione della controversia riguardante il Triangolo, si osserva gi\u00e0 una certa collaborazione: il territorio \u00e8 coperto dalle reti di telefonia mobile di entrambi gli stati e come valuta sono riconosciute sia la Lira egiziana che la Sterlina sudanese.\nDal 2005 il ministero del turismo egiziano ha autorizzato i viaggi nel Triangolo.\nStoria recente.\nNel 2004 il presidente sudanese Omar Hasan Ahmad al-Bashir ha affermato che, nonostante il ritiro delle truppe nel 2000 ed il controllo di fatto del triangolo da parte dell'Egitto, l'area apparteneva ancora legittimamente al Sudan, che non lo aveva \"mai abbandonato\". Secondo l'Associated Press ha detto: \"Non abbiamo fatto alcuna concessione ... La prova \u00e8 che di recente abbiamo rinnovato la rivendicazione al Consiglio di Sicurezza\".\nLe riserve di petrolio scoperte recentemente nel territorio possono avere indotto Al-Bashir a riaffermare le pretese del Sudan e questo ha solo aumentato il desiderio di entrambi gli stati di rivendicare il territorio. Al-Bashir ha ribadito la tesi sudanese di sovranit\u00e0 su Hala'ib in un discorso del 2010 a Port Sudan, affermando che \" Hala'ib \u00e8 sudanese e sar\u00e0 sempre sudanese\".\nIl fronte orientale, una coalizione politico-militare sudanese comprendente il Congresso Beja e Lions Free che ha recentemente firmato un accordo di pace con Khartoum, ha dichiarato che ritiene Hala'ib parte del Sudan a fronte di una popolazione che \u00e8 etnicamente, linguisticamente e tribalmente parte di quel paese. Il capo del fronte orientale e del Beja Congress, Musa Muhammad Ahmad, ha dichiarato che la questione della sovranit\u00e0 di Hala'ib dovrebbe essere decisa da un arbitrato internazionale in un modo simile alla questione della sovranit\u00e0 su Abyei tra il nord ed il Sud Sudan.\nNel mese di ottobre 2009 la Commissione Elettorale che ha preparato un piano globale per le elezioni generali del Sudan dell'aprile 2010, ha dichiarato che Hala'ib \u00e8 uno dei distretti elettorali dello stato del Mar Rosso e che la sua gente dovrebbe esercitare i propri diritti costituzionali e registrarsi per poter partecipare alle elezioni generali. La registrazione degli elettori non ha avuto luogo nella zona del Triangolo di Hala'ib perch\u00e9 alla Commissione elettorale sudanese \u00e8 stato rifiutato l'ingresso da parte delle autorit\u00e0 egiziane.\nNel dicembre 2009, all'assistente del presidente sudanese, Mohamed Ahmed Musa, \u00e8 stato impedito di entrare nella zona di confine. La visita di Ahmed aveva lo scopo di affermare la \"sovranit\u00e0 sudanese nel Triangolo di Hala'ib e controllare le condizioni della popolazione e di fornire sostegno morale e finanziario ai membri delle unit\u00e0 dell'esercito sudanese, intrappolato da quando l'occupazione egiziana ha avuto inizio. \"Le sue osservazioni sono state il primo riconoscimento ufficiale che i componenti dell'esercito sudanese erano rimasti all'interno dell'area a controllo egiziano. Ahmed ha anche affermato che il Triangolo di Hal'ib \u00e8 sudanese e non sarebbe stato abbandonato \"in nessun caso\".\nIl governo egiziano sta provvedendo a chiudere il centro commerciale egiziano-sudanese di Shalatin e spostarlo al punto del controllo di frontiera sul 22\u00ba parallelo, che ha avuto le sue strutture ampliata e il suo personale amministrativo aumentato a gestire il commercio terra egiziano-sudanese. In questo modo, ai camion che portavano merci in Egitto dal Sudan non sar\u00e0 permesso di scaricare le loro merci ad Shalatin, come in passato, ma invece al punto del valico di confine di Hadarba. Wadi Halfa \u00e8 un altro punto di passaggio di frontiera ad ovest del fiume Nilo, ai 22 gradi nord.\nA partire dal 2009 l'autorit\u00e0 dell'energia elettrica egiziana ha iniziato la costruzione di una linea per fornire la citt\u00e0 di Shalatin con energia elettrica dalla rete principale egiziana per sostituire i generatori attualmente in uso. Questa linea si estender\u00e0 in futuro ad Abu Ramad e Hala'ib. Dal maggio 2010, una nuova strada asfaltata collega il Triangolo a Port Sudan. \nIl quotidiano sudanese Al-Ahram Today il 22 aprile 2010 ha riportato che Al-Taher Muhammad Hasaay, l'ex capo del Consiglio di Hala'ib ed un membro della trib\u00f9 Bisharin che aveva manifestato contro la presenza militare egiziana nel Triangolo di Hala'ib, sono morti in un ospedale al Cairo dopo essere stati arrestati dalle forze di sicurezza egiziane senza processo per due anni. Una delegazione della trib\u00f9 Bisharin ha dichiarato al Sudan Media Centre che anche sette dei loro membri erano in carcere: Muhammad Eissa Saeed, che \u00e8 stato in carcere da 6 anni, Ali Eissa, Abu Eissa e Muhammad Saleem, detenuti da 5 anni, e Hashim Othman, Muhammad Hussein AbdalHakam, Karrar Muhammad Tahir e Muhammad Tahir Muhammad Saleh ciascuno trattenuto da 2 anni.\nNel luglio del 2010 \u00e8 stato riportato dal giornale egiziano Al-Masry Al-Youm che i capi delle tre trib\u00f9 nel Triangolo di Hala'ib - el-Ababda, el-Basharya ed el-Beja - hanno sostenuto la rivendicazione egiziana sulla zona, affermando che essi sono cittadini egiziani, e non sudanesi, e che hanno tutti i diritti dei cittadini egiziani, tra cui la carta d'identit\u00e0 nazionale, il diritto di voto alle elezioni ed il far parte dell'esercito egiziano.\nEcologia e geografia.\nNella regione di Hala'ib, gli elementi afrotropicali hanno i loro limiti settentrionali a Gebel Elba, il che lo rende un territorio unico tra gli ecosistemi dominanti dell'Egitto: Mediterraneo e Nordafricano. Vi \u00e8 anche densa copertura di acacie, mangrovie e altri arbusti, oltre a specie endemiche di piante come il Elbensis Biscutella. \nLe cime pi\u00f9 alte della zona sono il monte Elba (1.435 metri), il Monte Shellal (1.409 metri), il Monte Shendib (1.911 metri) ed il Monte Shendodai (1.526 metri). L'area montana di Gebel Elba \u00e8 una riserva naturale dichiarata da parte dell'Egitto, in un decreto firmato dal primo ministro Ahmed Nazeef."}
{"id": "1414323", "revid": "1186766", "url": "https://it.wikipedia.org/wiki?curid=1414323", "title": "Rheubarbariboletus armeniacus", "text": "Rheubarbariboletus armeniacus \u00e8 un fungo basidiomicete della famiglia Boletaceae.\nEtimologia.\nDal latino \"armeniacus\" e \"Pr\u00f9nus armeniaca\" = albicocco, per il colore del cappello.\nDescrizione della specie.\nCappello.\n4\u201310\u00a0cm di diametro, da emisferico a convesso\nTubuli.\nFini, annessi o adnati, da giallo oro a giallo olivastro, virano leggermente al bluastro al tocco.\nPori.\nGrandi, da tondi ad angolosi, giallo oro poi pi\u00f9 scuri con tendenza all'ocraceo olivastro, virano al bluastro al tatto.\nGambo.\n6-8 x 1\u20132\u00a0cm, cilindrico, attenuato alla base, quasi radicante, fibrilloso, bianco-giallo con sfumature concolori al cappello.\nCarne.\nSoda, consistente, fibrosa, ma presto molle, gialla con sfumature arancioni.\nHabitat.\nFruttifica sotto latifoglia, specialmente castagni, solitario o gregario, dalla fine della primavera all'autunno inoltrato.\nCommestibilit\u00e0.\nMolto buona.\nSi consiglia di eliminare il gambo in quanto poco digeribile.\nTassonomia.\nSpecie simili.\n\"Rheubarbariboletus armeniacus\" pu\u00f2 essere confuso con altre specie dello stesso genere per la sua variabilit\u00e0 cromatica.\nMolto vicini ad esso sono:"}
{"id": "1414325", "revid": "1318658", "url": "https://it.wikipedia.org/wiki?curid=1414325", "title": "P\u00ebtr Lavrovi\u010d Lavrov", "text": "Biografia.\nLavrov ebbe origini nobili. Suo padre era un colonnello d'artiglieria in pensione, la madre proveniva da una famiglia svedese. Dal 1837 al 1842 studi\u00f2 nella Scuola di artiglieria di San Pietroburgo, mostrando grande attitudine per la matematica ma interessandosi anche di scienze sociali, con un particolare interesse per i socialisti utopisti. \nDal 1844 insegn\u00f2 matematica nella stessa scuola nella quale si era laureato. Spos\u00f2 nel 1847 una vedova con due bambini, dalla quale ebbe quattro figli. La necessit\u00e0 di guadagnare per mantenere la sua numerosa famiglia lo portarono a insegnare anche all'Accademia di artiglieria e alla Scuola militare di San Pietroburgo, oltre che a collaborare con l'\u00ab\u0410rtillijskogo \u017eurnala\u00bb. Pubblic\u00f2 anche poesie, collabor\u00f2 al \"Dizionario enciclopedico russo\", fu membro del Comitato del fondo letterario, del Circolo degli scacchi - presto sciolto dalla polizia - e della Societ\u00e0 per il lavoro femminile.\nLa morte di Nicola I gli fece sperare che le cose in Russia potessero presto cambiare, anche se, come scrisse a Herzen nel 1856, si mostr\u00f2 timoroso che le riforme annunciate dall'alto potessero rovinare la piccola nobilt\u00e0, la classe che era all'origine dell'\"intelligencija\", compromettendo lo sviluppo della cultura russa. D'altra parte, si esprimeva per una reale liberazione dei contadini, che evitasse che venissero \u00absfruttati in futuro dai funzionari e dal \"kulak\"\u00bb. Nel 1859 pubblic\u00f2 il \"Saggio sulla teoria della personalit\u00e0\", apparso in due puntate sull'\u00abOte\u010destvennye zapiski\u00bb e ristampato nel 1860 con il titolo \"Saggio sui problemi della filosofia pratica\" e dedicato a Herzen e a Proudhon. Era un tentativo di dedurre dalla filosofia hegeliana princ\u00ecpi di comportamento, che \u010cerny\u0161evskij liquid\u00f2 come eclettismo.\nQuando nel 1861 la liberazione dei servi divenne legge, si convinse che occorresse un rinnovamento generale della societ\u00e0 russa, e che le riforme graduali fossero improponibili: \u00abA poco a poco matura la coscienza sociale; quando per\u00f2 s'\u00e8 risvegliata, allora non pi\u00f9 passo passo, ma tutt'insieme rivolge la propria critica mordace su tutti i punti che pu\u00f2 raggiungere, e ovunque nasce un'insopprimibile esigenza di rinnovamento e di sviluppo\u00bb.\nLavrov fu una delle vittime della repressione seguita all'attentato contro Alessandro II compiuto da Karakozov il 16 aprile 1866. Il 27 aprile fu arrestato e bench\u00e9 non risultasse alcun elemento di un suo coinvolgimento nell'attentato, n\u00e9 di una sua appartenenza al gruppo di I\u0161utin, ma soltanto di una sua corrispondenza con Herzen e \u010cerny\u0161evskij, dopo nove mesi di carcere fu confinato nel governatorato di Vologda, prima nel villaggio di Tot'ma e poi in quello di Kadnikov. Entr\u00f2 cos\u00ec in contatto diretto con il gruppo di avversari del regime l\u00ec confinati: vi erano \u0160elgunov, Sa\u017cin, lo scrittore Girs e diversi studenti seguaci di \u010cerny\u0161evskij e ammiratori di Pisarev e di Feuerbach.\nA Kadnikov scrisse le \"Lettere storiche\", che furono pubblicate a puntate, dal 1868 al 1869, sulla rivista \u00abNedelja\u00bb (La settimana) e poi in volume, con lo pseudonimo di P. Mirtov, nel 1870. Le \"Lettere storiche\" produssero un'\u00abenorme impressione\u00bb, come se dessero \u00abun'immensa sete di vivere per delle idee generose e di morire per loro\u00bb, e furono definite \u00abil vangelo rivoluzionario, la filosofia della rivoluzione\u00bb. Rivolgendosi all'\"intelligencija\" russa, Lavrov la invitava a mettersi dalla parte del popolo, per pagare il \u00abdebito\u00bb che essa aveva contratto con le classi popolari, che con il loro lavoro non riconosciuto permettevano il progresso delle societ\u00e0 e mantenevano le classi privilegiate. La presa di coscienza che la societ\u00e0 si divideva in una maggioranza di sfruttati e in una minoranza di sfruttatori imponeva l'obbligo morale di schierarsi dalla parte dei primi.\nLavrov stesso aveva deciso di dedicarsi attivamente alla propaganda delle sue idee. Con l'aiuto di un gruppo di rivoluzionari dei quali facevano parte la figlia Marija e il genero Michail Negreskul, il 27 febbraio 1870 fugg\u00ec dal confino, riusc\u00ec ad espatriare e a raggiungere Parigi. Qui assistette alla nascita della Repubblica, s'iscrisse all'Internazionale e si fece amico di Eug\u00e8ne Varlin e di Le\u00f3 Frankel. Si rec\u00f2 anche a Bruxelles, dove conobbe C\u00e9sar De Paepe.\nPochi giorni dopo il suo ritorno nella capitale francese, l'insurrezione del 18 marzo 1871 dava origine alla Comune nella quale Lavrov vide il primo esempio di potere politico operaio. Scriveva il 28 marzo che gli avvenimenti in corso a Parigi dimostravano che \u00abquesta societ\u00e0 borghese che sfrutta e demoralizza il proletario non ha alcuna ragione di esistere. Essa non ha dalla sua parte n\u00e9 il diritto morale, n\u00e9 la forza dei numeri e nemmeno la capacit\u00e0, l'abitudine, l'attivit\u00e0 sociale, l'influenza delle concezioni larghe e ben condotte, essa ha dalla sua parte solo la \"routine\"\u00bb.\nIn maggio era a Londra, dove conobbe Marx ed Engels, per cercare aiuti dal Consiglio generale dell'Internazionale a favore della Comune. Questa cadde in quelle settimane sotto la repressione dell'esercito di Mac-Mahon e Lavrov torn\u00f2 a Parigi per contribuire a favorire la fuga degli ultimi comunardi rimasti nella capitale. All'esperienza della Comune Lavrov dedic\u00f2 nel 1879 un opuscolo, \"La Comune parigina del 18 marzo 1871\". Partendo dal presupposto che essa aveva dimostrato \u00abla possibilit\u00e0 di un governo di operai\u00bb, egli era altres\u00ec convinto che \u00abi socialisti non fossero ancora pronti\u00bb a prendere nelle loro mani il potere politico. Vi era stata una scarsa organizzazione e si oscill\u00f2 tra l'adozione di un programma autenticamente socialista e un programma democratico: \u00abla mancanza di un programma economico fece s\u00ec che gli elementi realmente socialisti della Comune si lasciassero dominare dalle forze tradizionali, soprattutto dai \"routiniers\" del giacobinismo del 1793\u00bb.\nLa lezione lasciata dalla Comune era proprio questa, secondo Lavrov: \u00abnon c'\u00e8 terreno, n\u00e9 religioso, n\u00e9 nazionale, n\u00e9 politico, sul quale gli operai proletari abbiano o possano avere il diritto morale di seguire le orme delle classi dominanti o d'una frazione qualsiasi di esse\u00bb, perch\u00e9 se i dirigenti socialisti ondeggiano non seguendo il loro programma, la massa finir\u00e0 per seguire \u00able tradizioni passate\u00bb e non sar\u00e0 pi\u00f9 possibile \u00abevitare il ritorno al male antico\u00bb.\nNel 1872 si trasfer\u00ec a Zurigo per proseguire, tra la colonia di emigrati russi, l'approfondimento politico e culturale delle idee che stava elaborando. Ai pi\u00f9 giovani diede delle lezioni su argomenti storici e scientifici, e venne in contatto con intellettuali gi\u00e0 formati, provenienti per lo pi\u00f9 dall'Ucraina, come Ivan Vasil'evi\u010d Lu\u010dickij, futuro storico della Rivoluzione francese, il prossimo marxista Nikolaj Ivanovi\u010d Ziber, l'economista \u010cechanoveckij, il maestro di Tugan-Baranovskij. Ma questi tornarono presto in patria.\nLavrov tratt\u00f2 con Bakunin il progetto di una rivista comune, che non and\u00f2 in porto per il rifiuto di quest'ultimo di accettare l'impostazione del periodico data da Lavrov: \u00abNel programma si parla troppo della necessit\u00e0 di una preparazione scientifica\u00bb - scrisse l'anarchico russo - \u00abBella cosa senza dubbio, ma non \u00e8 affar nostro. Che la diriga pure il colonnello Lavrov, io intanto m'occuper\u00f2 della causa rivoluzionaria\u00bb. Rotti i rapporti con Bakunin e i suoi seguaci, avvalendosi della tipografia dello studente Smirnov e di pochi altri collaboratori Lavrov fond\u00f2 una propria rivista, il \u00abVper\u00ebd\u00bb (Avanti), il cui primo numero usc\u00ec a Zurigo nell'agosto del 1873.\nDefinitasi \u00abradical-socialista\u00bb, la rivista s'impegnava in un'opera di preparazione culturale della giovent\u00f9 intellettuale russa, destinata a porsi alla testa del movimento rivoluzionario, essendo \u00abil sapere la forza fondamentale della rivoluzione che si prepara, la forza essenziale per realizzarla\u00bb. Istruendo preliminarmente se stessa, l'\"intelligencija\" sarebbe stata in grado d'istruire il popolo, senza la cui partecipazione nessuna rivoluzione sarebbe stata possibile.\nIl suo appello fu generalmente frainteso in Russia, dove apparve un invito a non intraprendere azioni politiche. Nikolaj \u010cajkovskij si fece interprete del disagio suscitato dai suoi articoli scrivendo al \u00abVper\u00ebd\u00bb che la maggioranza della giovent\u00f9 russa aveva \u00abimparato a conoscere la vita dai romanzi di Re\u0161etnikov, dai racconti di Uspenskij, dalle satire di \u0160\u010dedrin\u00bb, viveva di \u00absogni astratti\u00bb e, credendo nella verit\u00e0 dei propri ideali, era pronta a metterli in atto. Era perci\u00f2 necessario non ostacolarla, ma esortarla, dimostrando \u00abche essa \u00e8 moralmente tenuta a portare nella vita ci\u00f2 che ha gi\u00e0 elaborato in s\u00e9\u00bb.\nFra le sue opere si ricorda il \"Saggio sulla storia del pensiero del tempo moderno\", 1888-1894. Si ciment\u00f2 anche nella critica letteraria e scrisse su Shakespeare, Dickens, Zola e fu tra i primi ad apprezzare la poesia di Walt Whitman."}
{"id": "1414327", "revid": "986213", "url": "https://it.wikipedia.org/wiki?curid=1414327", "title": "John Spencer, VIII conte Spencer", "text": "Biografia.\nInfanzia ed educazione.\nLord Spencer era figlio di Albert Spencer, VII conte Spencer e di Lady Cynthia Hamilton, figlia di James Hamilton, III duca di Abercom. Fu educato a Eton, alla Royal Military Academy a Sandhurst, e al Royal Agricultural College a Cirencester in Cotswolds.\nCarriera militare.\nCome capitano della Royal Scots Greys, Lord Spencer partecip\u00f2 alla seconda guerra mondiale dal 1944 al 1945. Dal 1947 al 1950 fu assistente del Governatore dell'Australia del sud Malcolm Barclay-Harvey.\nPrimo matrimonio.\nIl 1\u00ba giugno 1954 spos\u00f2 Frances Ruth Burke-Roche, sorella del Barone Fermoy Edmund Burke Roche, nell'Abbazia di Westminster.\nGli Spencer divorziarono nell'aprile del 1969 dopo che Frances lasci\u00f2 la famiglia per sposarsi con Peter Shand-Kydd; iniziata una causa per l'affido dei figli, fu John a ottenerne la custodia.\nCarriera politica.\nLavor\u00f2 nell'ufficio amministrativo della Contea di Northamptonshire nel 1952 e ne divenne capo-sceriffo nel 1959; giudice di pace nel 1970 a Norfolk, scudiero di re Giorgio VI e della regina Elisabetta II del Regno Unito, fu insignito dell'Ordine reale vittoriano nel 1954.\nQuando il padre mor\u00ec nel 1975, gli succedette divenendo VIII conte Spencer.\nSecondo matrimonio.\nNel 1976 spos\u00f2 Raine, contessa di Dartmouth, precedente moglie del Conte di Dartmouth e figlia della scrittrice Barbara Cartland.\nUltimi anni e morte.\nLord Spencer fu ricoverato il 21 marzo 1992 per una polmonite all'ospedale Humana di Wellington, Londra e mor\u00ec il 29 per un infarto. Cremato, fu tumulato come tradizione alla Chiesa di St. Mary, Great Brighton, Northamptonshire.\nNel 1983 scrisse un libro con la moglie Raine dal titolo \"The Spencer's on spas\".\nDiscendenza.\nLord Spencer e Frances Ruth Burke-Roche ebbero cinque figli:"}
{"id": "1414329", "revid": "339392", "url": "https://it.wikipedia.org/wiki?curid=1414329", "title": "Xerocomus armeniacus", "text": ""}
{"id": "1414336", "revid": "6923", "url": "https://it.wikipedia.org/wiki?curid=1414336", "title": "Azienda Stabiese Mobilit\u00e0", "text": "L'ASM, acronimo di \"Azienda Stabiese Mobilit\u00e0\", era un'azienda che gestiva i trasporti pubblici della citt\u00e0 di Castellammare di Stabia, oggi sostituita dall'EAV Bus. Oltre al servizio con un autobus per i normali viaggiatori viene svolto anche un servizio di scuola bus.\nStoria.\nL'azienda \u00e8 nata alla fine degli anni novanta, quando ci fu una totale riorganizzazione degli autobus stabiesi. In un primo momento le linee vennero denominate tramite colori: l'esperimento per\u00f2 dur\u00f2 solo qualche anno, per poi ritornare alla precedente denominazione con numeri. Dal 1\u00ba luglio 2008 la societ\u00e0 \u00e8 stata inglobata nella nascente societ\u00e0 \"EAV Bus\", insieme ai servizi su gomma di Circumvesuviana, SEPSA e MetroCampania NordEst."}
{"id": "1414337", "revid": "838137", "url": "https://it.wikipedia.org/wiki?curid=1414337", "title": "Enrico Nicodemo", "text": "Biografia.\nOrdinato sacerdote l'8 luglio 1928, a soli 39 anni il 22 gennaio 1945 venne nominato vescovo della diocesi di Mileto e l'8 aprile dello stesso anno ricevette l'ordinazione episcopale. Per brevi periodi ebbe anche la responsabilit\u00e0, quale amministratore apostolico, delle diocesi di Oppido Mamertina e di Nicotera e Tropea (1952). Durante gli anni dell'episcopato in Calabria, monsignor Nicodemo ebbe fama di giovane vescovo dinamico.\nL'11 novembre 1952 fu promosso arcivescovo di Bari e Canosa, succedendo a Marcello Mimmi nel frattempo trasferito all'arcidiocesi di Napoli. A Bari avrebbe esercitato il ministero pastorale per oltre vent'anni, fino alla morte.\nNel maggio 1960, in occasione delle celebrazioni per la festa di San Nicola, patrono della citt\u00e0, ebbe un violento scontro con il sindaco socialista Giuseppe Papalia; all'intera giunta comunale social-comunista fu impedita la partecipazione alla processione, in base al decreto del Sant'Uffizio del 1959 che aveva esteso ai socialisti la scomunica gi\u00e0 in vigore per i comunisti, e il divieto di partecipare alle celebrazioni religiose.\nNel corso del suo ministero fu assistente al soglio pontificio, vice presidente della Conferenza Episcopale Italiana dal 1966, presidente della Conferenza Episcopale Pugliese, delegato pontificio della basilica di San Nicola di Bari, membro del Segretariato per l'unit\u00e0 dei cristiani, amministratore apostolico delle prelature territoriali di Altamura e Acquaviva delle Fonti dal 1969, presidente della Fondazione \"San Nicola\" e patrono dell'Istituto di Teologia ecumenico-patristica.\nPromosse la costruzione di numerose opere, fra le quali 20 nuove parrocchie, il seminario diocesano e la casa del clero.\nNel 1966 confer\u00ec l'ordinazione episcopale a Michele Mincuzzi, che divenne suo vescovo ausiliare.\nMuore nel 1973. \u00c8 sepolto nella cripta della Cattedrale di Bari.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1414339", "revid": "599013", "url": "https://it.wikipedia.org/wiki?curid=1414339", "title": "Marek Ko\u017ami\u0144ski", "text": "Caratteristiche tecniche.\nPoteva giocare da terzino o da mediano.\nCarriera.\nClub.\nArriva in Italia nel 1992, tesserato dall' insieme al connazionale Piotr Czachowski. La squadra friulana, all'epoca, lottava per restare in Serie A.\n Questi infortuni limitano il suo utilizzo per due stagioni, visto che nel campionato 1995-1996 gioca solo 12 partite, mentre nell'annata seguente scende in campo solo nel corso della prima giornata saltando il resto del torneo.\nNell'agosto del 1997, dopo aver preso parte al raduno estivo dell'Udinese che nella stagione appena conclusa centra la sua prima qualificazione alla Coppa UEFA, Ko\u017ami\u0144ski viene girato al Brescia dove rimane quattro stagioni e mezza. Dopo aver rescisso con i lombardi, nel marzo 2002 passa all', dove termina la sua esperienza italiana.\nNel 2002 gioca alcune partite in Grecia con il , prima di rientrare in patria e concludere la sua carriera nel G\u00f3rnik Zabrze.\nNazionale.\nCon la Nazionale polacca partecipa alla XXV Olimpiade, quella di , conquistando la medaglia d'argento.\nNello stesso anno debutta con la nazionale maggiore il 9 settembre in. Prende inoltre parte al in Corea del Sud e Giappone."}
{"id": "1414342", "revid": "466539", "url": "https://it.wikipedia.org/wiki?curid=1414342", "title": "Techint", "text": "La Techint (in spagnolo Organizaci\u00f3n Techint) \u00e8 una multinazionale industriale argentina che comprende oltre 100 societ\u00e0 operative in tutto il mondo e in vari settori, dall'impiantistica alla siderurgia, dall'ingegneria alla sanit\u00e0. Fondata in Italia nel 1945 da Agostino Rocca, emigrato in Argentina dopo la guerra, \u00e8 rimasta nel tempo controllata dagli eredi del fondatore.\nStoria.\nFu costituita nel 1945 a Milano con il nome di \"Compagnia Tecnica Internazionale\", abbreviato in Techint dal codice telex dell'azienda. Il cuore degli interessi della Techint fu tuttavia fin dall'inizio in America Latina: nel 1946-47 furono aperte filiali in Argentina e Brasile, dove l'azienda realizz\u00f2 i suoi primi grandi progetti infrastrutturali e, in seguito, la maggior parte della rete di gasdotti. Nel sud dell'Argentina furono realizzati gasdotti ed oleodotti dopo la scoperta di giacimenti di idrocarburi.\nA partire dagli anni cinquanta, la Techint si dedic\u00f2 anche ad altre infrastrutture industriali e civili, con particolare specializzazione nella realizzazione di raffinerie, impianti petrolchimici ed acciaierie. Nel 1954 Techint realizz\u00f2 due impianti per la produzione di tubi senza saldatura, a Campana in Argentina ed a Veracruz in Messico; in entrambi i progetti Techint era presente nel capitale delle due societ\u00e0, che, decenni pi\u00f9 tardi, passarono sotto il controllo diretto del gruppo. Nel 1970 fu la volta di un laminatoio a freddo nella citt\u00e0 argentina di Ensenada; l'impianto era rifornito con laminati a caldo provenienti dal vicino polo siderurgico di San Nicol\u00e1s de los Arroyos, il maggior complesso argentino: anche in questo caso, Techint avrebbe acquistato l'impresa molti anni dopo, nel 1992.\nCaratteristica della Techint \u00e8 stata quella di diversificare le proprie attivit\u00e0 in aree \u201ccontigue\u201d, in cui l'azienda possedesse gi\u00e0 delle competenze acquisite nella realizzazione di infrastrutture industriali e civili: dopo avere realizzato gasdotti e oleodotti \u00e8 entrata nella produzione di tubi in acciaio; dopo avere costruito impianti siderurgici ha acquistato produttori siderurgici, ma anche produttori di macchine utensili per il settore. Fino agli anni ottanta l'attivit\u00e0 principale della Techint erano le grandi costruzioni; da allora iniziarono una serie di acquisizioni che fecero diventare il \"business\" siderurgico quello pi\u00f9 rilevante. Nella produzione di tubi in acciaio, dove Techint possedeva gi\u00e0 l'argentina \"Siderca\", nel 1993 fu acquistato il controllo della messicana \"Tamsa\", nel 1996 dell'italiana Dalmine (dove Agostino Rocca aveva lavorato negli anni '30), nel 1999 la brasiliana \"Confab\". Nello stesso anno furono stipulati accordi di joint venture (a maggioranza Techint) in Canada e in Giappone.\nLe attivit\u00e0 Techint nel settore dei tubi in acciaio per l'industria petrolifera e meccanica furono raggruppate nel 2001 sotto una holding costituita in Lussemburgo che prese il nome di \"Tenaris\"; Tenaris \u00e8 quotata in borsa e negli ultimi anni ha perseguito una politica di ulteriori acquisizioni, tra cui quella dell'americana \"Maverick Tube Corporation\", uno dei suoi maggiori concorrenti, nell'ottobre del 2006. Nel settore dei laminati piani e lunghi, Techint ha una presenza rilevante solo dal 1992, quando acquist\u00f2 \"Somisa\", il maggior produttore siderurgico argentino, e l'unico nel paese a produrre acciaio da altoforno; nel 1998 acquis\u00ec il controllo di \"Sidor\", la pi\u00f9 grossa acciaieria del Venezuela e dell'intera regione caraibica. Quando nel 2005 Techint acquis\u00ec il produttore siderurgico messicano \"Hylsamex\", come era accaduto per Tenaris, fu costituita e quotata in borsa la societ\u00e0 \"Ternium\", che raggruppa le attivit\u00e0 siderurgiche dei prodotti piani e lunghi del gruppo in America Latina (Argentina, Messico, USA e Guatemala).\nNegli anni novanta la Techint \u00e8 entrata direttamente nell'esplorazione e produzione di petrolio, acquisendo i diritti di sfruttamento in diverse aree dell'America Latina. In Italia ha partecipato alle privatizzazioni degli anni novanta, con l'acquisizione, oltre che della Dalmine, dell'azienda impiantistica \"CimiMontubi\" (dalla Fintecna), di alcune attivit\u00e0 dell'Italimpianti nella produzione di macchine utensili per la siderurgia e della \"SIV\", azienda attiva nella produzione di vetro gi\u00e0 dell'EFIM, ceduta successivamente a Pilkington nel 1995. Al 1996 risale la costruzione (da parte della stessa Techint) dell'Istituto Clinico Humanitas di Rozzano, una delle maggiori cliniche private del Nord Italia. Da questa realizzazione si \u00e8 sviluppato un nuovo business nel settore dell'Healthcare, cresciuto poi negli anni con l'acquisizione di altre importanti case di cura in Italia e con la fondazione dell'Universit\u00e0 Humanitas.\nNel 2012 il Gruppo Techint ha fatto il suo ingresso nel settore minerario grazie ad una serie di fruttuose acquisizioni effettuate da Tenova a livello internazionale.\nAttivit\u00e0.\nLa Techint \u00e8 oggi il maggior produttore di acciaio dell'America Latina e uno dei primi trenta al mondo.\nPur non essendo l'attivit\u00e0 principale del gruppo fino a pochi anni fa, lo \u00e8 diventato negli ultimi dieci anni dopo le numerose acquisizioni effettuate. Nel 2005-2006 il gruppo Techint \u00e8 stato riorganizzato in sei brand:\nLa famiglia Rocca.\nRoberto Rocca, figlio del fondatore Agostino Rocca, ha guidato il gruppo negli anni settanta e ha lasciato nel 1993 il timone al figlio Agostino, deceduto nel 2001 in un incidente aereo in Argentina. Il suo posto \u00e8 stato preso dal fratello Paolo, che segue soprattutto le attivit\u00e0 sudamericane. Il terzo fratello, Gianfelice, si occupa invece delle attivit\u00e0 che fanno capo alla sede di Milano (Techint E&amp;C, Tenova, Humanitas). Gianfelice, laureato in fisica e specializzato all'Universit\u00e0 di Harvard, \u00e8 stato vicepresidente di Confindustria con delega alla formazione dal 2004 al 2012; siede inoltre nel consiglio di amministrazione di Buzzi Unicem e dell'Istituto italiano di tecnologia. A livello internazionale \u00e8 membro della Commissione Trilaterale, dell'European Advisory Board della Harvard Business School, del comitato esecutivo dell'Aspen Institute e nell'\"advisory board\" europeo della compagnia assicurativa Allianz.\nLa famiglia Rocca ha il controllo del gruppo Techint attraverso una rete di societ\u00e0 offshore che alla fine controllano in Lussemburgo la San Faustin, la cassaforte di famiglia. Tra i soci anche i cugini Bonatti e Peyrano, gli eredi di Luigi Einaudi.\nDati economici.\nNel 2011 il gruppo ha registrato un fatturato di 25,378 miliardi di dollari. Nel 2016 i ricavi sono stati di 15,238 miliardi di dollari. Nel 2017 il fatturato \u00e8 risalito a 18,495 miliardi di dollari.]"}
{"id": "1414343", "revid": "697352", "url": "https://it.wikipedia.org/wiki?curid=1414343", "title": "Giacomo III di Cipro", "text": "Dopo la sua morte, Caterina stessa sal\u00ec al trono come regina regnante e fu l'ultima sovrana del Regno di Cipro.\nBiografia.\nNascita e morte.\nEra l'unico figlio legittimo del re di Cipro Giacomo II di Lusignano e di Caterina Cornaro, nato un mese dopo la morte del padre. Mor\u00ec in circostanze misteriose, probabilmente di febbri malariche. La sua improvvisa scomparsa apr\u00ec le porte al dominio della Repubblica di Venezia sull'isola. La giovane madre, designata a essere regina di Cipro, ne fu sconvolta, non trov\u00f2 pace, fatic\u00f2 a rassegnarsi, tanto che qualcuno sostenne che si sarebbe \u00abimpicada de disperation\u00bb. Succeder\u00e0 per quindici anni al figlioletto sul trono dell'isola, sotto stretta sorveglianza veneziana.\nCon lui si estinse la dinastia dei Lusignano di Cipro e l'isola perse l'indipendenza. Fu sepolto, accanto al padre, nella cattedrale di Famagosta.\nSuccessione.\nLa madre Caterina, gi\u00e0 reggente, regn\u00f2 formalmente per quindici anni dal 26 agosto 1474 al 26 febbraio 1489, giorno della sua abdicazione in favore di Venezia. Rientr\u00f2 nella Serenissima, fu nominata dal doge signora di Asolo e mor\u00ec il 10 luglio 1510 all'et\u00e0 di 56 anni."}
{"id": "1414355", "revid": "80339", "url": "https://it.wikipedia.org/wiki?curid=1414355", "title": "Peter Lavrovich Lavrov", "text": ""}
{"id": "1414370", "revid": "49022", "url": "https://it.wikipedia.org/wiki?curid=1414370", "title": "Aengus Olmucada", "text": ""}
{"id": "1414371", "revid": "110157", "url": "https://it.wikipedia.org/wiki?curid=1414371", "title": "Kaiu", "text": "Kaiu \u00e8 un comune rurale dell'Estonia centrale, nella contea di Raplamaa. Il centro amministrativo \u00e8 l'omonimo borgo (in estone \"alevik\").\nGeografia antropica.\nOltre al capoluogo, il comune comprende 12 localit\u00e0 (in estone \"k\u00fcla\"): Karitsa, Kasvandu, Kuimetsa, Oblu, P\u00f5lliku, Suurekivi, Tamsi, Tolla, Toomja, Vahastu, Vana-Kaiu, Vaopere"}
{"id": "1414372", "revid": "1490342", "url": "https://it.wikipedia.org/wiki?curid=1414372", "title": "Testurizzazione", "text": "La testurizzazione \u00e8 un procedimento tessile atto a conferire specifiche caratteristiche ai fili continui. Trattandosi di procedimento termo-meccanico, si presta particolarmente per le fibre chimiche che, per la loro termoplasticit\u00e0, assumono una deformazione permanente delle singole bave componenti. Pu\u00f2 modificare la mano conferendo voluminosit\u00e0, elasticit\u00e0 o modifica strutturale ai fili, l'entit\u00e0 della modifica viene regolata a piacere, in funzione dell'esigenza.\nDue sono i principali metodi di testurizzazione:\nFalsa torsione.\nLa \"falsa torsione\" \u00e8 un procedimento continuo eseguito su macchine a posizioni multiple ove i fili, singolarmente alimentati, subiscono una torsione, un termofissaggio ed una detorsione. La memoria termica del fissaggio in condizione di alta torsione, conferisce alle singole bave una struttura ondulata (fili FT). Un secondo fissaggio tra alimentatori a velocit\u00e0 regolabile, \u00e8 in grado di ridurre al voluto grado, elasticit\u00e0, volume e tendenza a ritorcersi dei fili (fili FTF). Un dispositivo, una volta a fusetto, oggi prevalentemente a frizione \u00e8 in grado di impartire la torsione. Il processo di testurizzazione nelle sue tre fasi: torsione, fissaggio e detorsione, veniva una volta eseguito in tre successivi passaggi.\nA getto d'aria.\nLa testurizzazione a getto d'aria (Taslan) \u00e8 un procedimento continuo eseguito su macchine a posizioni multiple ove i fili, (uno o pi\u00f9, ed anche di differente natura o titolo, alimentati su singola posizione), sottoposti entro un ugello ad un getto d'aria, assumono, per effetto della turbolenza, una struttura disordinata e voluminosa, la cui caratteristica principale \u00e8 data da piccoli riccioli delle singole bave. L'alimentazione entro l'ugello di fili preventivamente bagnati, esalta l'effetto. \nL'applicazione dei fili testurizzati riguarda praticamente la totalit\u00e0 degli utilizzi tessili che possono andare dai pi\u00f9 grossolani tessuti industriali ai pi\u00f9 raffinati impieghi dell'industria serica.\nPer la testurizzazione dei fili da fibre chimiche (poliammide, poliestere, polipropilene) vengono impiegati in genere fili specifici parzialmente stirati in fase di filatura (fili POY) ove lo stiro, al grado definitivo, viene impartito durante il processo di testurizzazione."}
{"id": "1414373", "revid": "1153503", "url": "https://it.wikipedia.org/wiki?curid=1414373", "title": "Leonardo III Tocco", "text": "Despota d'Epiro.\nSuccesse al padre, che era morto nel 1448, nella Contea di Cefalonia e Zante, ereditando anche i domini del despotato della Romania (oggi Acarnania) nonch\u00e9 i titoli di duca di Lefkada e signore di Angelocastron, Vonitza e Varnatza. Durante il regno di Maometto II i Tocco divennero tributari dell'Impero Ottomano per mantenere formalmente il controllo sul loro territorio. \nTra le varie clausole imposte dagli ottomani al despota d'Epiro c'era anche il bizzarro obbligo di fornire 500 ducati in qualit\u00e0 di viatico al bey di Giannina (finita sotto il dominio ottomano dal 1431), ogni qual volta costui avesse fatto sosta nella citt\u00e0 di Arta. Fu il mancato rispetto di questa clausola da parte di Leonardo III Tocco a fargli perdere definitivamente il proprio regno sul despotato d'Epiro. Per ironia della sorte, il bey che caus\u00f2 questo incidente diplomatico era un cugino del despota d'Epiro, figlio di suo zio Carlo I Tocco, il quale, convertitosi all'Islam con il nome di Karlizadeler, era assurto a importanti cariche amministrative. Scandalizzato per aver ricevuto un carico di frutta secca al posto dei 500 ducati pattuiti, il nuovo bey aveva presentato formale protesta al suo sultano, il quale prese questo affronto come pretesto per muovere guerra al despota d'Epiro.\nNell'estate del 1479, guidata da Gedik Ahmed Pasci\u00e0, il nuovo \"bey\" di Valona, una piccola flotta di ventinove vascelli salp\u00f2 verso i possedimenti di Tocco. La Repubblica di Venezia, pur avendo notizia dell'arrivo della flotta, non intervenne a favore del despota epirota, e si limit\u00f2 a ritirare circa 500 cavalieri dall'isola di Zacinto prima che sbarcassero gli ottomani. Per nulla intenzionato a resistere allo sbarco ottomano, Leonardo III Tocco, insieme a sua moglie Francesca Marzano, imparentata con Alfonso V d'Aragona, fugg\u00ec con la famiglia ed i suoi tesori nel Regno di Napoli, dove ricevette dal re Ferdinando I di Napoli i feudi di Calimera e Briatico\u00b7 Sorte diversa subirono gli abitanti del despotato, che vennero quasi interamente deportati prima ad Istanbul e poi nelle isole del Mar di Marmara dove, secondo la testimonianza di Teodoro Spandugino nel suo \"Delle istorie e origine de' principi de' Turchi, ordine della corte, loro rito e costumi\", vennero costretti a unirsi con le popolazioni abissine per creare dei meticci da vendere al mercato degli schiavi.\nPer nulla rassegnato a perdere i suoi possedimenti, Leonardo, insieme ai suoi due fratelli Antonio e Giovanni Tocco, cercarono insistentemente udienza presso la corte papale di Sisto IV, il quale li accolse benevolmente e concesse a Leonardo una pensione annuale di 2.000 ducati con la promessa di adoperarsi nel cercare alleati per la riconquista del Despotato d'Epiro. Tuttavia l'unico tentativo di riappropriarsi di questi territori fu fatto dal fratello Antonio Tocco nel 1480 quando, al comando di un piccolo esercito di mercenari catalani occup\u00f2 Zacinto e Cefalonia ma venne presto ricacciato indietro dai Veneziani e giustiziato.\nConte di Cefalonia e Zante.\nNella primavera del 1463, a Ragusa, spos\u00f2 Militza Brankovic, figlia del despota Lazar II Brankovi\u0107, che aveva rivendicato il titolo di re di Serbia. Dopo la morte della prima moglie, Leonardo nel 1479 si rispos\u00f2 con Francesca Marzano d'Aragona, andando a vivere con lei a Cefalonia finch\u00e9 nel 1480 fuggirono, visto che l'isola era stata occupata dagli ottomani. Nel 1482 la famiglia Tocco torn\u00f2 in Romania, sotto la protezione dei veneziani, ma nel 1485 gli ottomani riconquistarono l'isola, e Leonardo fu costretto nuovamente a fuggire. Tra il 1482 e il 1500 fu nominalmente conte di Cefalonia e Zante, per\u00f2 sotto l'amministrazione della moglie. Nel 1500 i veneziani deposero Leonardo e inglobarono Zante e Cefalonia nei territori della loro repubblica.\nLeonardo III Tocco mor\u00ec a Roma nel 1503.\nDiscendenza.\nLeonardo si spos\u00f2 per la prima volta con Militza Brankovich, ed ebbe un figlio:\nLeonardo si spos\u00f2 in seconde nozze con Francesca Marzano, dalla quale ebbe:"}
{"id": "1414375", "revid": "49022", "url": "https://it.wikipedia.org/wiki?curid=1414375", "title": "F\u00edachu Labrainne", "text": ""}
{"id": "1414376", "revid": "650903", "url": "https://it.wikipedia.org/wiki?curid=1414376", "title": "Giuseppe Genna", "text": "Biografia.\nRomanzi e poetica.\nGiuseppe Genna lavora nei primi anni novanta presso il mensile \"Poesia\" (pubblicato da Crocetti Editore), dove esordisce. Nel 1994 \u00e8 consulente tecnico presso la Presidenza della Camera dei deputati.\nL'esperienza poetica e quella di consulenza presso Montecitorio influenzano la prima stagione editoriale di Genna, che varia tra noir, thriller e spy-story. Fanno parte di questa produzione i romanzi \"Catrame\", \"Nel nome di Ishmael\", \"Non toccare la pelle del drago\", \"Grande Madre Rossa\" e successivamente \"Le teste\", serie di narrazioni d'ambientazione milanese, in cui il protagonista \u00e8 l'ispettore Guido Lopez, il quale si trova al centro di cospirazioni criminali, non di rado a carattere metafisico.\nSuccessivamente Genna abbandona la produzione seriale, allargandosi alla \"literary fiction\" attraverso un'ibridazione di generi letterari eterogenei, dal romanzo borghese (in \"L'anno luce\") al romanzo storico (in \"Hitler\"), al romanzo di formazione (in \"Dies Irae\", che include anche lo stesso romanzo storico), all'autofiction (\"Italia De Profundis\", a cui viene assegnato nel 2009 il premio per la narrativa Corrado Alvaro).\nAltri progetti.\nCon il regista Gilberto Squizzato ha lavorato a soggetto e sceneggiatura della fiction seriale \"Suor Jo\", in onda su RaiTre nell'autunno 2005.\nNel 2006 \u00e8 stato chiamato a fare parte delle Giurie della Mostra internazionale d'arte cinematografica di Venezia (sezione \"Orizzonti\").\nNel 2009 \u00e8 stata eseguita, nell'ambito della manifestazione MITO SettembreMusica, l'opera lirica \"Io Hitler\", composta da Filippo Del Corno e ispirata al testo di Genna, che \u00e8 l'autore del libretto.\nHa partecipato alla stesura della sceneggiatura del film \"La leggenda di Kaspar Hauser\" di Davide Manuli, uscito nel 2012."}
{"id": "1414377", "revid": "49022", "url": "https://it.wikipedia.org/wiki?curid=1414377", "title": "Fiacha Labrainne", "text": ""}
{"id": "1414378", "revid": "182193", "url": "https://it.wikipedia.org/wiki?curid=1414378", "title": "Crac Parmalat", "text": "Il crac Parmalat fu uno scandalo di bancarotta fraudolenta e aggiotaggio finito col fallimento della societ\u00e0 alimentare italiana Parmalat. Considerato il pi\u00f9 grande scandalo del genere perpetrato da una societ\u00e0 privata in Europa, venne scoperto solo verso la fine del 2003, nonostante successivamente sia stato dimostrato come le difficolt\u00e0 finanziarie dell'azienda fossero rilevabili gi\u00e0 agli inizi degli anni novanta.\nL'ammanco lasciato dalla societ\u00e0 di Collecchio, mascherato dal falso in bilancio, si aggirava sui quattordici miliardi di euro; al momento della scoperta se ne stimavano la met\u00e0. Con l'accusa di bancarotta fraudolenta \u00e8 stato rinviato a giudizio e in seguito condannato a diciotto anni di reclusione il \"patron\" della Parmalat, Calisto Tanzi, nonch\u00e9 numerosi suoi collaboratori tra dirigenti, revisori dei conti e sindaci. Il crollo finanziario della societ\u00e0 \u00e8 costato l'azzeramento del patrimonio azionario ai piccoli azionisti, mentre i risparmiatori che avevano investito in \"bond\" hanno ricevuto solo un parziale risarcimento.\nL'impresa, grazie agli effetti della legge 18 febbraio 2004, n. 39, fu salvata dal fallimento e la sua direzione fu affidata all'amministrazione straordinaria speciale di Enrico Bondi, che ne risan\u00f2 parzialmente i conti a partire dal 2005.\nGli appoggi politici e le operazioni finanziarie di Tanzi.\nNegli anni ottanta l'esponente della Democrazia Cristiana Gregorio Maggiali mise in contatto l'amico Calisto Tanzi, titolare della Parmalat, con Ciriaco De Mita, \"uomo forte\" del partito e in seguito Presidente del Consiglio dei ministri della Repubblica Italiana. Tra l'imprenditore di Collecchio e il politico campano nacque presto una forte amicizia; per esprimere la sua gratitudine a Maggiali, Tanzi gli avrebbe concesso il libero uso dei mezzi di trasporto (autoveicoli e jet privati) della Parmalat, ed emise diversi assegni circolari destinati alla Rayton Fissore, l'azienda automobilistica detenuta dal politico, che versava in cattive acque, per un totale di 1,5 miliardi di lire. Questi finanziamenti illeciti furono rendicontati in bilancio a beneficio di una societ\u00e0 fantasma. A seguito di questi rilevamenti si ipotizz\u00f2 che Tanzi dirottasse grosse somme di denaro alla DC tramite la Rayton Fissore: De Mita fu indagato per concussione, ma l'indagine aperta a suo carico fu in seguito archiviata.\nIl trattamento di favore verso la Parmalat ebbe inizio dopo il terremoto in Irpinia del 1980: la legge n. 219 del 14 maggio 1981 aveva infatti deliberato lo stanziamento di finanziamenti per la ricostruzione dei territori colpiti. Tanzi chiese aiuti per otto miliardi di lire: nonostante l'istanza fosse stata presentata con dieci giorni di ritardo dalla scadenza, gliene vennero erogati undici. Di l\u00ec a poco, nel 1984, la societ\u00e0 apr\u00ec proprio in Irpinia il suo secondo stabilimento industriale nel sud Italia, a Nusco, il paese natale di De Mita: la commessa per la costruzione fu affidata all'impresa di Michele De Mita, segretario locale della DC e fratello di Ciriaco, e presso il medesimo furono trovati rifiuti tossici provenienti da La Spezia.\nUn ulteriore aiuto giunse sul finire degli anni 1980, quando Parmalat si apprestava a commercializzare il latte a lunga conservazione: non esistendo normative in proposito, il governo De Mita provvide con la legge n. 169 del 3 maggio 1989, che regolarizz\u00f2 la posizione dell'azienda di Collecchio. Per restituire il favore, Tanzi avrebbe accettato di acquisire tramite Parmalat un'ottantina di agenzie di viaggio riconducibili a De Mita, che rischiavano l'insolvenza. \nLa campagna di acquisizioni di Parmalat \"influenzata\" da personalit\u00e0 politiche di allora prosegu\u00ec con l'incorporazione di Margherita Yoghurt, fortemente indebitata, su indicazione di Cossiga, il quale secondo quanto dichiarato dal direttore finanziario della Parmalat del tempo, Fausto Tonna, aveva alcuni parenti soci dell'impresa, e quella di Cipro Sicilia, oberata da debiti per 150 miliardi di lire, per il cui salvataggio intervenne Calogero Mannino.\nI debiti della societ\u00e0 e l'occultamento.\nLe acquisizioni \"politicamente connotate\" cooperarono ad aggravare la situazione finanziaria di Parmalat, gi\u00e0 non ottimale a causa di altre incorporazioni condotte a debito e senza ricapitalizzazione, dell'oneroso programma di sponsorizzazioni (soprattutto sportive) sostenuto dall'azienda, nonch\u00e9 per scelte strategiche rivelatesi errate, come il tentativo di Tanzi di inserirsi nel mercato della televisione privata con Euro TV (poi divenuta Odeon TV), che si risolse in un sostanziale fallimento, con ascolti attorno al 3,5% di share e la mancata trasformazione da syndication a network integrato. Nondimeno, fondi Parmalat venivano regolarmente distratti verso il patrimonio privato dei familiari del \"patron\", che peraltro (come tutti gli altri soci del gruppo) ricevevano ricchi dividendi a fine anno. Da ultimo si stima che circa un miliardo e cento milioni di lire fossero passati, tramite la finanziaria uruguaiana Wishaw Trading, a persone ignote: il tramite sarebbe stato Sergio Piccini, il quale mor\u00ec in un incidente stradale nel 2000; al suo posto Tanzi assold\u00f2 l'ex venditore d'auto Romano Bernardoni.\nPertanto i debiti del gruppo erano stimabili in un centinaio di miliardi di lire gi\u00e0 verso la fine degli anni ottanta: per evitare il peggio, Tanzi decise di quotare Parmalat alla Borsa Italiana, trasformandola in una societ\u00e0 per azioni. Ci\u00f2 avrebbe richiesto all'impresa un risanamento dei conti, ma le forti perdite di Odeon TV obbligarono Tanzi a rivolgersi alle banche per un prestito: nonostante l'opposizione del presidente e di alcuni sindaci revisori, un gruppo di istituti creditizi capeggiato da Centrofinanziaria (\"merchant bank\" del Monte dei Paschi di Siena) erog\u00f2 120 miliardi di lire, garantite da un diritto di opzione per l'acquisto e l'eventuale cessione del 52,24% del capitale azionario del gruppo di Collecchio. A completamento dell'operazione, Parmalat dovette liberarsi del ramo televisivo, gravato di per s\u00e9 da debiti per 160 miliardi di lire: nel 1990 il pacchetto azionario di controllo di Odeon pass\u00f2 quindi alla Sasea, societ\u00e0 del finanziere Florio Fiorini, gi\u00e0 dirigente ENI.\nLe azioni intraprese per\u00f2 non sarebbero bastate a cospetto degli accertamenti che la Consob avrebbe praticato su Parmalat prima di procedere alla quotazione. Per eluderle, il finanziere Gianmario Roveraro sugger\u00ec di entrare nel listino di Milano servendosi di una societ\u00e0 gi\u00e0 quotata, che fu individuata nella Finanziaria Centronord di Giuseppe Gennari, che aveva gi\u00e0 fatto parte della cordata bancaria capeggiata da Centrofinanziaria. Essa fu quindi rilevata dalla \"holding\" dei Tanzi, che in due operazioni distinte vi \"rivers\u00f2\" il 55,4% di Parmalat, grazie a un aumento di capitale di 583 miliardi, di cui 283 destinati a rilevare il controllo societario e 300 per la successiva ricapitalizzazione. Il gruppo di Collecchio fu cos\u00ec riorganizzato attorno alla ex societ\u00e0 di Gennari, che mut\u00f2 nome in Parmalat Finanziaria, controllante un gruppo che dichiarava 58 aziende (25 all'estero) e pi\u00f9 di 300 miliardi di lire di fatturato. \nTanzi si preoccup\u00f2 anche di mettersi al riparo da eventuali indagini giornalistiche stipulando accordi finanziari con i \"mass-media\" cartacei: attraverso una sua societ\u00e0, la Europa Service, aveva acquistato e regolarmente registrato azioni per 250 milioni di lire del quotidiano di sinistra \"il manifesto\" e accordato finanziamenti anche alla testata liberal-conservatrice \"Il Foglio\". \nLa quotazione, pur partita sotto i migliori auspici anche grazie a un'artificiosa sovrastima del valore delle azioni Parmalat, non miglior\u00f2 la situazione debitoria del gruppo, che peraltro scontava le crescenti perdite del ramo turistico (organizzato nella controllata Parmatour) e l'onerosa gestione del Parma Associazione Calcio, militante in Serie A, che grazie alle risorse di Tanzi ottenne negli anni 1990 i migliori risultati della sua storia. Per occultare la voragine Tanzi affid\u00f2 per anni all'avvocato Gian Paolo Zini il compito di creare una rete di societ\u00e0 distribuite tra i Caraibi, il Delaware e le isole Cayman. L'avvocato Zini operava direttamente da New York e, su idea di Fausto Tonna, aveva creato il fondo Epicurum, tramite il quale la Parmalat rivers\u00f2 circa 400 milioni di euro sulla Parmatour: questi soldi venivano registrati come crediti per la societ\u00e0 e conferiti nel fondo. L'operazione era del tutto fittizia, ma bast\u00f2 per ingannare il mercato: il fondo giunse a dichiarare liquidit\u00e0 per 600 milioni di euro. Inoltre al fine di simulare un'ottima salute della societ\u00e0, venne fatto sistematico ricorso a false fatturazioni, le quali figuravano come crediti; dovendo incassarli, Tonna e Bocchi inventarono un fittizio conto corrente presso la Bank of America, intestato alla societ\u00e0 Bonlat, con sede alle isole Cayman, in cui figuravano 3,95 miliardi di euro, al fine di avere la credibilit\u00e0 delle banche per ottenerne finanziamenti. Contestualmente Tanzi riusc\u00ec, in modo non chiaro, a realizzare un aumento di capitale della societ\u00e0 di 430 miliardi di lire, al 50% garantiti dal proprio patrimonio personale; nello stesso tempo, fece dimettere gran parte del consiglio d'amministrazione della societ\u00e0, lasciandovi solo suoi familiari e i collaboratori pi\u00f9 fedeli.\nDal 1993 Parmalat entr\u00f2 anche nel mercato dei \"bond\", grazie alla \"joint venture\" con Chase Manhattan Corporation (antesignana di JPMorgan Chase); la domanda di obbligazioni Parmalat super\u00f2 ampiamente l'offerta e consent\u00ec al gruppo di accedere a nuove risorse con cui tamponare i propri ammanchi.\nIl ruolo e i rapporti con la politica italiana e le banche.\nPoco dopo la fine della prima Repubblica, la procura di Milano apr\u00ec un fascicolo d'indagine su alcune dichiarazioni di Tanzi circa finanziamenti a lui imputabili e risalenti gi\u00e0 all'anno della nascita di Forza Italia, che sarebbero stati erogati mediante un meccanismo di mancato sconto agli spot pubblicitari in onda sulle reti Mediaset. In questo modo il potenziale sconto di cui poteva godere una grande azienda come la Parmalat con le sue campagne pubblicitarie massive sarebbe confluito indirettamente a Forza Italia: a questo proposito Tanzi dichiar\u00f2 di aver trasferito quote di pubblicit\u00e0 destinate a essere trasmesse dalla RAI a Publitalia. L'autore di questo accordo sarebbe stato Genesio Fornari, successivamente deceduto.\nNel 1995, a seguito di un'interrogazione parlamentare sui prestiti concessi alla Parmalat dalla Cassa di Risparmio di Parma (per 650 miliardi di lire) e dal Monte dei Paschi di Siena (per 90 miliardi di lire), la procura incaric\u00f2 il ragioniere Mario Valla di Parma di rivederne i bilanci degli ultimi tre anni. Presumibilmente Tanzi intendeva crearsi delle vie privilegiate per ottenere facili prestiti dai due gruppi bancari: d'altro canto Silingardi era stato sindaco per la Parmalat e Gorreri ne era un dipendente. Tra il 1995 e il 1996, si collocherebbe inoltre la promozione di alcune \"joint-venture\" tra diverse agenzie viaggi controllate dalla Parmalat e la Compagnia Italiana Turismo, societ\u00e0 turistica delle Ferrovie dello Stato, che cedette cinquantacinque agenzie di viaggo alla Parmatour: questo progetto sarebbe stato avallato da Ciriaco De Mita e Claudio Burlando, allora Ministro dei Trasporti e della Navigazione per il governo Prodi I e avrebbe permesso a Tanzi di scaricare i debiti della Parmalat sul \"partner\" pubblico. A tal riguardo la procura della Repubblica di Roma indag\u00f2 anche l'ex-amministratore delegato delle Ferrovie, Lorenzo Necci. Su questa vicenda Burlando neg\u00f2 di avere competenza e puntualizz\u00f2 che Cimoli, poi nominato amministratore delle FS, aveva ritenuto di non procedere alla trattativa Nel 1996, durante il governo Prodi, Tanzi aveva partecipato al potenziamento del capitale di Nomisma, societ\u00e0 di cui Romano Prodi fu il fondatore, diventandone socio e versando ingenti somme per finanziare la campagna elettorale del centrosinistra per le elezioni politiche italiane del 1996. Cinque anni dopo fu invece Berlusconi a beneficiare del sostegno di Parmalat nella campagna per le elezioni politiche 2001. In sede di procedimento penale il giudice dell'udienza preliminare (GUP) Adriano Padula archivi\u00f2 l'inchiesta e nel 1998 assolse Tanzi e Tonna dall'accusa di false comunicazioni sociali. \nUna delle operazioni pi\u00f9 controverse fu poi l'acquisto nel 1999 di Eurolat dal gruppo Cirio di Sergio Cragnotti, che comport\u00f2 un ulteriore aumento dell'esposizione debitoria, dovuta all'incamerazione del passivo pregresso dell'impresa, tale da inficiare il beneficio del suo elevato fatturato.\nNel 2001 Parmalat commercializz\u00f2 un nuovo tipo di latte chiamato FrescoBlu, ampiamente pubblicizzato perch\u00e9 portava la data di scadenza a otto giorni dal momento che era stato microfiltrato e pastorizzato, secondo un procedimento che all'epoca era esclusiva del gruppo di Collecchio. Tuttavia, dal momento che le aziende concorrenti insorsero contro la scritta \"fresco\" che, per legge, doveva essere applicato solo a quel latte la cui data di scadenza era di quattro giorni, la Parmalat fu multata per frode e obbligata a bloccare la distribuzione del nuovo prodotto. Cos\u00ec Tanzi decise di mandare Romano Bernardoni da Gianni Alemanno, allora ministro per le Politiche Agricole e Forestali sotto il governo Berlusconi II, perch\u00e9 desse nuovamente il \"via libera\" a FrescoBlu. Alemanno fu poi rinviato a giudizio per corruzione, in relazione al fatto che di l\u00ec a poco trascorse un periodo di vacanze (inizialmente non pagate) a Zanzibar in un villaggio Parmatour; il ministro rinunci\u00f2 all'immunit\u00e0 parlamentare e fu infine assolto dalle accuse, avendo poi provveduto al saldo del conto.\nQuando nel 2002 Tanzi necessit\u00f2 di 50 milioni di euro per risollevare le perdite generate da Parmatour, si rivolse a Cesare Geronzi e alla sua Banca di Roma, della quale era consigliere d'amministrazione. Matteo Arpe, amministratore delegato dell'istituto di Mediocredito Centrale, attraverso il quale sarebbe stato concesso il prestito, si oppose all'operazione, ma Geronzi riusc\u00ec in ogni caso a far arrivare alle casse di Parmalat la cifra richiesta, che fu poi deviata al settore turismo. Contestualmente Tanzi acquis\u00ec la societ\u00e0 sicula di acque minerali Ciappazzi, oberata di debiti sospesi, per la maggior parte con la Banca di Roma. I magistrati ipotizzarono che l'operazione fosse stata frutto di una costrizione imposta da Geronzi a Tanzi al fine di ripianare la suddetta esposizione debitoria: Parmalat avrebbe rilevato la Ciappazzi con soldi ricavati mediante l'emissione di un bond, i quali sarebbero stati girati alla Banca di Roma, che cos\u00ec, oltre a riottenere il credito, avrebbe lucrato sulle commissioni legate a tale operazione. In tal modo, pertanto, il debito della societ\u00e0 insolvente sarebbe stato ripartito, tramite il bond Parmalat, sul pubblico degli investitori. \nLe cifre che le banche concedevano a Tanzi servirono anche per proseguire nelle acquisizioni, in modo da dare l'idea che la Parmalat fosse una societ\u00e0 solida e in crescita: ad esempio Citigroup, che a fine anni 1990 subentr\u00f2 a Chase Manhattan come partner operativo sul mercato obbligazionario, continu\u00f2 ad offrire \"bond\" Parmalat ai risparmiatori fino a pochi giorni prima del \"crac\", facendo leva sulla \"maschera dorata\" che la ditta si era creata: le obbligazioni Parmalat rimasero ancora per molto tempo molto richieste e ben valutate dalle agenzie di rating. I finanziamenti erogati a questo fine venivano occultati dalle banche internazionali grazie a societ\u00e0 site in paradisi fiscali, quale la Buconero SpA, dietro al cui nome emblematico si presume operasse la Citibank: essa, secondo quanto riportato dallo scrittore Vittorio Malagutti, riusc\u00ec a far fluire 100 miliardi di lire attraverso un contratto di associazione di partecipazione, senza dunque che tale cifra comparisse tra i debiti del gruppo Parmalat. Analogamente la Bank of America, oltre a \"chiudere un occhio\" sui falsi estratti conto a lei intestati in relazione alla gi\u00e0 citata Bonlat, istitu\u00ec una \"holding\" che, in compartecipazione con Parmalat, si serv\u00ec di un ente caritatevole delle isole Cayman per raccogliere quasi 300 milioni di dollari tra gli obbligazionisti e finanziare cos\u00ec la Parmalat Brasile, tecnicamente gi\u00e0 fallita: l'accordo fu siglato tra Gregory Johnson, responsabile della \"security\" della banca statunitense, e Fausto Tonna.\nI controlli della Consob e la scoperta del crac.\nAncora a inizio 2003 Parmalat rilanci\u00f2 la propria offerta di bond, suscitando diffuse perplessit\u00e0 tra la stampa economica e gli addetti ai lavori, i quali si chiesero come mai un'azienda dichiarante miliardi di euro in liquidit\u00e0 continuasse a indebitarsi per raccogliere fondi.\nDi l\u00ec a poco la Consob avvi\u00f2 dei controlli sui bilanci della Parmalat: Tanzi, presentendo l'imminenza della scoperta del catastrofico stato della societ\u00e0, chiese vanamente aiuto a Silvio Berlusconi e ad altri politici perch\u00e9 intervenissero presso le banche e la Consob. \nIl 4 dicembre si scopr\u00ec che i 600 milioni del fondo Epicurum non esistevano; due giorni dopo Tanzi si rec\u00f2 a Roma per incontrare rappresentanti di Capitalia, Banca Intesa e Sanpaolo IMI, ai quali per la prima volta ammise apertamente l'esistenza di un \"buco\" miliardario. A dispetto di ci\u00f2, nell'immediato non furono intraprese azioni e la vendita di obbligazioni non venne sospesa.\nA stretto giro, l'8 dicembre and\u00f2 in scadenza un \"bond\" da 150 milioni di euro, che Parmalat non riusc\u00ec ad onorare; contestualmente un comunicato stampa rese nota l'inesistenza di Epicurum. Il 12 dicembre uno dei revisori contabili del gruppo (che dal 1994 in poi aveva regolarmente certificato tutti i bilanci), intervistato da \"Il Sole 24 Ore\", afferm\u00f2 l'esistenza di un conto con un importo \u00abmolto consistente\u00bb nella disponibilit\u00e0 di Parmalat, acceso presso una filiale newyorkese di Bank of America (era il fittizio rapporto intestato alla controllata Bonlat, con sede alle isole Cayman), e si disse sorpreso del ritardo nel pagamento delle obbligazioni. I revisori erano infatti in possesso di un estratto conto datato 6 marzo 2003, dal quale risultava liquidit\u00e0 per 3,95 miliardi di euro. \nCi\u00f2 non bast\u00f2 a rassicurare i mercati: tra il 9 e il 10 dicembre Standard &amp; Poor's, che aveva sempre dato giudizi positivi alle obbligazioni Parmalat, ne declass\u00f2 per due volte il rating, esprimendo pubblicamente dubbi sulla solvibilit\u00e0 del gruppo alimentare italiano. Il titolo fu contestualmente sospeso per tre giorni dalla contrattazione a Piazza Affari e l'11 dicembre, una volta riammesse nell'indice S&amp;P Mib, le azioni Parmalat crollarono da un valore iniziale di 2,2375 euro a uno finale di 1,1900 euro, in calo del 46,8%..\nIl 15 dicembre il consiglio di amministrazione, in cui ancora sedevano Tanzi, Tonna e Gorreri, si dimise: al \"patron\" subentr\u00f2 Enrico Bondi, gi\u00e0 precedentemente ingaggiato come consulente, in qualit\u00e0 di amministratore straordinario. La prima azione del nuovo amministratore fu l'avvio di un'azione legale contro le banche creditrici, accusandole di aver emesso \"bond\" fino all'ultimo momento pur essendo consapevoli della situazione disastrosa in cui versavano i bilanci di Parmalat. Bondi stim\u00f2 che Deutsche Bank avesse, a fronte di un prestito di 140 milioni di euro, guadagnato interessi per 217 milioni (+140%), Unicredit Banca da 171 milioni di euro ne avrebbe ricavati 212 (+124%), mentre Capitalia avrebbe incassato il 123% in pi\u00f9 di quanto aveva prestato alla Parmalat. Paradigmatico a questo proposito fu il \"bond\" di 420 milioni di euro emesso dalla banca svizzera UBS: effettivamente solo 110 milioni furono incassati da Collecchio, mentre i restanti 290 milioni tornarono indietro alla banca come assicurazione in caso di insolvenza. Quanto al \"bond\" da 150 milioni di euro scaduto l'8 dicembre venne saldato, con circa una settimana di ritardo, grazie all'intervento di una cordata bancaria composta da Banca Intesa, Banca Popolare di Lodi, Banca Popolare dell'Emilia Romagna e BPU Banca.\nAl medesimo tempo, tra il 12 e il 15 dicembre, l'ufficio controlli societari della Consob convoc\u00f2 i revisori dei conti di Parmalat, chiedendo loro conto del perch\u00e9, con quasi 4 miliardi di liquidit\u00e0 dichiarata, l'azienda non riuscisse a ripagare le proprie obbligazioni, e raccomandando di effettuare delle verifiche. I revisori provvidero pertanto a controllare l'esistenza della filiale di Bank of America riportata sull'estratto conto del 6 marzo e quindi provarono a recarvisi per reperire informazioni; tuttavia fu impedito loro l'accesso e non gli fu data alcuna risposta. Quest'ultima giunse infine per via telematica nella notte tra il 17 e il 18 dicembre: l'istituto creditizio statunitense sment\u00ec l'esistenza del conto Bonlat e afferm\u00f2 che il documento del 6 marzo era del tutto falso. Come verr\u00e0 successivamente appurato, la \"pezza\" contraffatta era stata confezionata direttamente negli uffici Parmalat con l'ausilio di uno scanner. \nI revisori informarono immediatamente la Procura della Repubblica di Milano e la Consob; due giorni dopo, il 19 dicembre 2003, la notizia divenne di dominio pubblico e accese i riflettori sullo scandalo.. \nIl 22 dicembre Tanzi fu iscritto nel registro degli indagati per falso in bilancio presso la Procura della Repubblica di Milano; nel frattempo il valore di un'azione della Parmalat era sceso a 0,11 centesimi di euro, ma anche gli indici delle banche connesse alla crisi finanziaria persero punti, con Capitalia in decremento del -6% e Monte dei Paschi del -5%. Lo stesso giorno gli obbligazionisti statunitensi, onde scongiurare il rischio di \"cross default\", decisero di non intraprendere richieste di risarcimento fintanto che Bondi non avesse redatto un piano di salvataggio. \nIl 1\u00ba gennaio 2004 Bondi - nominato intanto commissario straordinario - stabil\u00ec che il primo \"asset\" che la Parmalat avrebbe ceduto sarebbe stato il e qualche giorno pi\u00f9 tardi la Consob deposit\u00f2 una richiesta di annullamento del bilancio dell'anno precedente della Parmalat. Il 20 gennaio seguirono le dimissioni di Silingardi, mentre il 23 gennaio un ex-collaboratore dei direttori finanziari Tonna e Del Soldato, Alessandro Bassi, il quale era stato gi\u00e0 sentito come testimone dai pubblici ministeri, fu trovato morto, precipitato da un ponte: l'ipotesi pi\u00f9 accreditata dagli inquirenti fu il suicidio. Non mancano per\u00f2 ipotesi di omicidio come quella formulata nel libro di Livio Consigli \"Il tesoro di Tanzi\". Nel contempo sia lo Stato, attraverso un finanziamento di 150 milioni, sia Banca Intesa dopo un appello promosso da Bondi si occuparono del risanamento del gruppo di Collecchio (le cui linee produttive non si fermarono mai) perch\u00e9 potesse continuare l'attivit\u00e0. Intanto gli istituti di credito si dichiararono vittime della frode della Parmalat e lo stesso Governatore della Banca d'Italia del tempo, Antonio Fazio, in un'audizione al Senato del 2004, si disse convinto che tanto le banche italiane quanto quelle straniere non fossero consapevoli della situazione in cui versava la societ\u00e0 di Tanzi.\nNel 2005 il Ministro della giustizia Roberto Castelli avvi\u00f2 un'ispezione a carico di Padula durante il suo operato quale GUP di Parma. Emerse che questi aveva insistito con Tanzi per avere sconti per i viaggi nei villaggi Parmatour, che pag\u00f2 peraltro solo dopo che fu scoperto l'ammanco, oltre due anni dopo; per questo il magistrato fu sanzionato dal Consiglio Superiore della Magistratura nel 2006 col trasferimento presso altro ufficio e con la decurtazione di sei mesi di anzianit\u00e0.\nLe indagini e i processi.\nDopo alcuni indagini ed i primi arresti, viene stabilita dalla Cassazione, il 1\u00ba marzo 2004, la celebrazione di due indagini (e processi) paralleli. Alla procura di Milano venne attribuita la competenza delle indagini per aggiotaggio, ostacolo alla vigilanza, falso in comunicazioni (sociali e ai revisori) e ostacolo all'esercizio delle funzioni di vigilanza della Consob. A quella di Parma, l'associazione a delinquere e bancarotta. Il 29 maggio la Procura di Milano ottenne il rinvio a giudizio di 29 persone fisiche, tra cui Calisto Tanzi, e tre persone giuridiche, componenti del consiglio di amministrazione Parmalat, sindaci, direttori, contabili, revisori dei conti, funzionari di Bank of America.\nTra le persone giuridiche imputate vi furono la Bank of America e le societ\u00e0 di revisione Grant Thornton (ex Italaudit) e Deloitte &amp; Touche.\nDurante il processo, Tanzi ha dichiarato alla magistratura italiana di aver finanziato fin dagli anni sessanta diverse banche, per ottenere crediti e condizionarne le nomine. Dai verbali di queste dichiarazioni inoltre risultano tra i finanziati molti nomi di politici, gran parte dei quali riconducibili alla Democrazia Cristiana di allora: Arnaldo Forlani, Emilio Colombo, Paolo Cirino Pomicino, Fabio Fabbri, Claudio Signorile, Calogero Mannino, Carlo Fracanzani, Francesco Speroni, Stefano Stefani, Massimo D'Alema, Lamberto Dini, Gianfranco Fini, Ciriaco De Mita, Bruno Tabacci, Adriano Sansa, Oscar Luigi Scalfaro, Pier Luigi Bersani, Renzo Lusetti, Giuseppe Gargani, tutti i quali hanno peraltro negato la circostanza. Hanno invece ammesso di aver ricevuto somme inferiori ai cinquemila euro, e quindi esenti da dichiarazione, Pier Ferdinando Casini, Romano Prodi, Rocco Buttiglione, Pierluigi Castagnetti e Mariotto Segni. Mentre la procura di Parma ha accertato e rintracciato questi flussi di denaro, molti si sono difesi in virt\u00f9 del fatto che pensavano che i fondi in questione provenissero direttamente da Tanzi e non dalle casse della sua societ\u00e0. Nel 2004 Fausto Tonna avrebbe parlato del coinvolgimento di Donatella Zingone, moglie del politico Lamberto Dini, e di Franco Bonferroni. La prima aveva posseduto una linea di supermercati in Costa Rica: uno stabilimento di questi sarebbe stato comprato da un consulente di Tanzi, Ottone, \u00aba un prezzo a dir poco osceno\u00bb con i soldi di Parmalat Nicaragua. Il secondo avrebbe consigliato l'acquisto di certi stabilimenti in Vietnam e Cambogia, operazioni per cui avrebbe percepito delle commissioni. In merito al finanziamento al quotidiano \"Il Foglio\", Tanzi ha dichiarato di aver versato dai 500 milioni al miliardo di lire, ma interpellato dal procuratore di Bologna, Vito Zincani, Ferrara non ha ritenuto di dover deporre. L'autorit\u00e0 giudiziaria italiana rilev\u00f2 che sono uscite dalle casse della Parmalat, coperti in bilancio dalla voce sponsorizzazione, circa 12 milioni di euro. Inoltre riguardo l'acquisizione di Eurolat la magistratura ha supposto che l'operazione d'acquisto da parte di Parmalat fosse stata pilotata da gruppi bancari per alleggerire la loro esposizione in posizioni \"incagliate\" con un'operazione contestata anche dall'Autorit\u00e0 per la Concorrenza.\nIl 18 dicembre 2008 il Tribunale di Milano ha emesso una sentenza, definita \"a sorpresa\", sul caso Parmalat. Dei 29 imputati, dopo patteggiamenti e applicazioni di leggi \"controverse\" (come la ex Cirielli), tra le persone fisiche giudicate con rito ordinario, risult\u00f2 condannato il solo Calisto Tanzi, a 10 anni di reclusione. Tra le persone giuridiche, anche la Grant Thornton/Italaudit, sanzionata con 240.000 euro e una confisca di 455.000 euro. Tra quelli che avevano scelto il patteggiamento: condannate, con una serie di pene che vanno dai cinque mesi e 10 giorni ai due mesi, otto persone fisiche, tra le quali Paola Visconti (nipote di Calisto Tanzi), la Deloitte &amp; Touche e Dianthus (che avevano, nel frattempo, gi\u00e0 risarcito migliaia di parti civili). Tra i prosciolti figurano: Enrico Barachini, Giovanni Bonici (di Parmalat Venezuela), Paolo Scium\u00e8 (ex membro del C.d.A. di Parlamat di Collecchio) e il banchiere Luciano Silingardi. Per quanto riguarda la posizione di Bank of America, prosciolta, il P.M. Francesco Greco dichiarava che \u00ab\u00e8 stata riconosciuta la prescrizione per altro modificata dalla legge Cirielli\u00bb. Il 18 aprile 2011 il Tribunale di Milano ha assolto le banche coinvolte per il reato di aggiotaggio informativo: Morgan Stanley, Bank of America, CitiGroup e Deutsche Bank. La decisione del Tribunale di Milano inoltre neg\u00f2 il risarcimento per circa 30.000 piccoli risparmiatori che avevano sottoscritto i \"bond\" emessi dalla Parmalat prima del crac.\nNel 2014 la quinta sezione penale della Cassazione ha confermato la pena a Calisto Tanzi. La condanna definitiva di Tanzi \u00e8 stata di 17 anni, mentre il direttore finanziario Fausto Tonna \u00e8 stato condannato a 9 anni di reclusione."}
{"id": "1414382", "revid": "767487", "url": "https://it.wikipedia.org/wiki?curid=1414382", "title": "Kehtna", "text": "Kehtna \u00e8 un comune rurale dell'Estonia centrale, nella contea di Raplamaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende altri quattro borghi, Eidapere, Lelle, Keava e Kaerepere, e 43 localit\u00e0 (in estone \"k\u00fcla\"):\nAhek\u00f5nnu - Ellamaa - Haakla - Hertu - Hiie - Ingliste - K\u00e4bik\u00fcla - Kaerepere - Kalbu - K\u00e4rpla - Kehtna-Nurme - Kastna - Kenni - Koogim\u00e4e - Koogiste - K\u00f5rbja - Kumma - Laeste - Lalli - Lau - Lellapere - Lellapere-Nurme - Linnaaluste - Lokuta - Metsa\u00e4\u00e4re - Mukri - Nadalama - N\u00f5lva - Ohekatku - Pae - Palasi - Paluk\u00fcla - P\u00f5llu - P\u00f5rsaku - Reonda - R\u00f5ue - Saarep\u00f5llu - Saksa - Saunak\u00fcla - Selja - Sooaluste - Valtu-Nurme - Vastja."}
{"id": "1414388", "revid": "1543377", "url": "https://it.wikipedia.org/wiki?curid=1414388", "title": "Wally Wood", "text": "Sebbene la maggior parte dei suoi primi disegni professionali sia stata firmata Wallace Wood, divenne famoso con il nome di Wally Wood. All'interno del mondo dei fumetti, era noto anche come Woody, un appellativo che utilizz\u00f2 talvolta per firmare i suoi lavori. Wood \u00e8 stato sposato tre volte: il suo primo matrimonio fu con la disegnatrice Tatjana Wood, che successivamente divenne una colorista di fumetti.\nIn aggiunta alle centinaia di tavole di fumetti, Wood fece disegni per libri e riviste mentre lavorava anche in altri campi come pubblicit\u00e0, packaging e illustrazioni di prodotti, cartoni animati comici; copertine di dischi, poster, strisce a fumetti e figurine, compresa una partecipazione sulla serie di figurine della Topps \"Mars Attacks\".\nNon va dimenticato l'apporto di Wood alla creazione dell'universo Marvel nei primi anni sessanta assieme a Jack Kirby; a lui si deve in particolare la definizione grafica definitiva del personaggio Daredevil.\n\u00c8 assai significativo il fatto che uno dei suoi ultimi lavori prima del suicidio sia stato proprio l'inchiostratura della copertina di Daredevil n.164 del maggio 1980, lavoro commissionatogli da Frank Miller per rendere omaggio alla sua caratterizzazione del diavolo rosso.\nL'editore della EC William Gaines una volta ha dichiarato, \u00abWally pu\u00f2 essere stato il nostro artista pi\u00f9 problematico... Non sto facendo nessun collegamento, ma potrebbe essere stato anche il pi\u00f9 bravo\u00bb."}
{"id": "1414393", "revid": "1109974", "url": "https://it.wikipedia.org/wiki?curid=1414393", "title": "Guqin", "text": "Il qin (\u7434), o guqin (\u53e4\u7434), \u00e8 uno strumento musicale cinese appartenente alla famiglia degli strumenti a corda detti cetre o salteri a tavola. Il vocabolo \u00e8 traslitterato anche \"ch'in\". Il significato del termine \"guqin\" \u00e8 \"antico strumento a corda\" e l'origine dello strumento risale a pi\u00f9 di duemila anni fa. Il \"qin\" \u00e8 fornito di sette corde di diverso diametro la cui accordatura pi\u00f9 classica (\"zheng diao\") corrisponde - a partire dalla corda pi\u00f9 bassa - a do, re, fa, sol, la, do (ottava), re (ottava); il corpo in legno cavo funge anche da tastiera, e la tastatura viene indicata da bottoni di avorio intarsiati sul lato della cassa.\nIl \"qin\" \u00e8 disposto in posizione orizzontale, come la maggior parte delle cetre a tavola dell'asia orientale. Si pizzicano le corde con la mano destra, mentre la sinistra usa le tecniche del glissando e degli armonici. Il suono melodioso e caldo conferisce all'ascoltatore un senso di raccoglimento e meditazione.\nStoria.\nL'origine del \"qin\" \u00e8 collocata tradizionalmente in una antichit\u00e0 remotissima: se ne attribuisce la creazione a mitici sovrani cinesi. Nel \u201cLibro delle odi\u201d (Shijing) si racconta che re Shun, salito al trono, secondo la tradizione, nel 2255 a.C., suonasse un \"qin\" per pacificare il suo regno.\nL'archeologia ci permette di affermare che, almeno dal periodo della dinastia Zhou (1100-222 a.C.), il prototipo della cetra era largamente preminente nello yayue, la musica rituale di corte. Per alcuni musicologi \u00e8 per\u00f2 solo all'inizio della nostra era che la costruzione del \"qin\" ha raggiunto la forma mantenuta fino ai giorni nostri. Altri autori propendono invece per il periodo Jin (265-420).\nIl \"qin\" acquis\u00ec un ruolo centrale nella dottrina di Confucio (551-479 a.C.): secondo il filosofo, la musica moralmente corretta \u00e8 mezzo di autocoltivazione dell'uomo superiore, ovvero il sovrano e il letterato, e, nel contempo, strumento di governo. Un'esecuzione appropriata sul \"qin\" diviene allora pratica finalizzata alla realizzazione dell'uomo virtuoso: si parla pertanto di \"qin dao\", \u201cVia del \"qin\"\u201d.\nQuesti ideali confuciani sono fatti propri dalla dinastia Han (206 a.C.-220 d.C.) e cos\u00ec la cetra diviene indispensabile compagno per i letterati-burocrati; nell'elenco delle \u201csei arti\u201d, base della formazione per la classe dirigente, insieme allo studio dei riti, del tiro con l'arco, della guida del carro, della calligrafia e della scienza dei numeri, si affiancava quello del \"qin\". \nIn seguito la fortuna del \"qin\" subisce fasi alterne, per rifiorire con l'avvento dei Song (960-1279); ed \u00e8 proprio sotto questa dinastia che si definisce il canone esecutivo conservato sino ai nostri giorni. Con l'ultima dinastia, quella dei Qing (1644-1912), la pratica declina.\nL'avvento della Repubblica (1912) vede la musica strumentale solistica, anche sotto l'influenza occidentale, conoscere un significativo sviluppo. Nel caso del \"qin\", accanto all'avvio di un'attivit\u00e0 concertistica di fronte a un pubblico, la prima met\u00e0 del Novecento segna la rinascita degli studi sulla tradizione della cetra nelle cerchie intellettuali.\nDopo la creazione della Repubblica popolare (1949), la musica per \"qin\" ha potuto continuare a vivere, anche se lo stretto legame con l'ex-classe dirigente ha reso a volte difficile il suo percorso, in particolare durante la Rivoluzione culturale (1966-1976).\nLa condizione attuale della tradizione del \"qin\", nonostante un significativo interesse dentro e fuori la Cina, \u00e8 oggettivamente complessa. Il repertorio eseguito si \u00e8 ridotto a un centinaio di brani, contro un corpus di alcune migliaia della Cina imperiale. Non ultimo, la tradizione della cetra ha perso in gran parte il suo valore di pratica volta all'autocoltivazione.\nNel 2003, proprio in ragione della sua difficile condizione, il repertorio per \"qin\" \u00e8 stato designato dall'Unesco parte del patrimonio immateriale dell'umanit\u00e0."}
{"id": "1414398", "revid": "2060519", "url": "https://it.wikipedia.org/wiki?curid=1414398", "title": "Classe Stalingrad", "text": "La classe Stalingrad (nome in codice NATO del progetto 82 russo) era un gruppo di incrociatori da battaglia progettati per la Marina Sovietica. La costruzione di queste navi venne annullata dopo la morte di Stalin.\nSviluppo.\nLa costruzione di una nuova classe di incrociatori da battaglia per la Marina Sovietica venne ordinata dallo stesso Stalin, che mostrava un particolare interesse per questo tipo di navi. Il progetto venne approvato nonostante l'opinione contraria di gran parte degli esperti navali, che giudicavano queste navi concettualmente obsolete.\nQueste navi rientravano in un programma di costruzioni navali di grandi dimensioni, che avrebbe dovuto mettere in grado l'Unione Sovietica non solo di resistere ad assalti anfibi diretti verso il suo territorio, ma anche di appoggiare i movimenti terrestri delle proprie armate. In particolare, gli \"Stalingrad\" avrebbero dovuto ricoprire il ruolo di \"capital ship\" all'interno della flotta sovietica.\nLa costruzione di queste navi venne intrapresa in ben tre cantieri navali, a partire dalla fine degli anni quaranta, ma non fu mai ultimata. Infatti, questo ambizioso programma navale venne fortemente ridimensionato dopo la morte del dittatore, nel 1953, quando si decise di rinunciare alle grandi unit\u00e0 si superficie e di puntare sui sottomarini. La realizzazione degli Stalingrad fu quindi interrotta.\nAnche la conversione in nave lanciamissili di una delle unit\u00e0 in costruzione, anche se brevemente considerata, non ebbe seguito.\nTecnica.\nIl progetto era basato sugli incrociatori da battaglia classe Kronshtadt, risalente ad una decina di anni prima. L'armamento principale, costituito da nove pezzi da 305\u00a0mm in tre torri trinate, era superiore a quello dei normali incrociatori pesanti (le cui artiglierie di norma non superavano i 203\u00a0mm), ma decisamente inferiore a quello delle navi da battaglia che le principali marine militari schieravano subito dopo la fine della seconda guerra mondiale.\nLe uniche navi quasi contemporanee confrontabili sono gli incrociatori classe Alaska (considerati dagli americani \"grandi incrociatori\"), che per\u00f2 erano stati radiati nel 1947, dopo meno di tre anni di servizio.\nUtilizzo.\nIl ruolo di queste navi avrebbe dovuto essere quello di \"capital ships\", impegnate insieme al resto della marina nella difesa delle acque territoriali sovietiche dalle navi occidentali. Tuttavia, gli ammiragli della marina dubitavano fortemente che gli \"Stalingrad\" potessero reggere il confronto con gruppi navali composti da portaerei, soprattutto alla luce delle esperienze di guerra nell'Oceano Pacifico.\nLe navi.\nSecondo i piani della marina sovietica, la classe Stalingrad avrebbe dovuto comprendere dodici unit\u00e0. La costruzione di tre esemplari venne iniziata nei primi anni cinquanta, ma nessuno di questi fu mai completato. Ulteriori quattro unit\u00e0, pianificate, non ricevettero mai un nome.\nUna terza unit\u00e0 di nome sconosciuto (probabilmente \"Kronshtadt\") era in costruzione a Severodvinsk, ma i lavori vennero interrotti al 2,5% del completamento e la nave fu demolita. L'inizio dei lavori risale al 1952, e forse avrebbe dovuto essere modificata per l'installazione di missili antinave. Tale versione era nota, sembra, come progetto 82R."}
{"id": "1414402", "revid": "86599", "url": "https://it.wikipedia.org/wiki?curid=1414402", "title": "Tempe (disambigua)", "text": ""}
{"id": "1414403", "revid": "125972856", "url": "https://it.wikipedia.org/wiki?curid=1414403", "title": "Ferrovia Brescia-Parma", "text": "La ferrovia Brescia-Parma \u00e8 una linea ferroviaria italiana che collega la citt\u00e0 di Brescia a quella di Parma, attraversando parte della pianura padana.\nIl tratto da Brescia a San Zeno \u00e8 utilizzato anche dalla ferrovia Brescia-Cremona, mentre nei pressi di Parma si innesta la linea regionale Parma\u2013Suzzara.\nStoria.\nLa storia della costruzione della ferrovia si intreccia con quella della Brescia-Iseo. Il 15 gennaio 1875 il consiglio provinciale di Brescia stanzi\u00f2 dei finanziamenti per tre progetti ferroviari che riguardassero la Provincia: la Brescia-Trento, la Brescia-Iseo e la Brescia-Parma. Il 15 maggio 1876, il ministro delle Finanze e quello dei Lavori pubblici stipularono una convenzione con l'ingegnere Mantegazza e la Banca Popolare di Alessandria per la concessione relativa alla costruzione e all'esercizio delle tre linee ferroviarie. Nel settembre 1877, la concessione decadde, dato che il concessionario non aveva rispettato il termine ultimo per il versamento di quanto pattuito per ottenerla.\nGrazie alla legge del 29 luglio 1879, n. 5002, che stanziava fondi alle provincie per la costruzione di nuove linee ferroviarie secondarie, il progetto di una ferrovia Parma-Brescia-Iseo, considerato di terza categoria, pot\u00e9 essere ripreso e finanziato. La concessione per la costruzione e l'esercizio fu ottenuta dalle province interessate dalla linea (Parma, Brescia, Mantova, Cremona), che vi contribuirono finanziariamente in proporzione del chilometraggio interessato sui loro territori. Sulla base delle esigenze di ogni ente provinciale, la ferrovia fu completata in tempi successivi.\nLa linea entr\u00f2 nella Rete Adriatica il 1\u00ba luglio 1885 e l'esercizio dei tratti attivi fu affidato alla Societ\u00e0 Italiana per le strade ferrate meridionali.\nNell'agosto 1893 l'intera linea fu completata con la realizzazione della San Zeno-Piadena, lungo 45,7\u00a0km.\nLa Rete Adriatica gest\u00ec la ferrovia fino al 1905, quando, con la statizzazione delle ferrovie, pass\u00f2 alle Ferrovie dello Stato. Nell'ottobre 1907, a seguito di un accordo tra le FS e la SNFT, quest'ultima assunse l'esercizio della Brescia-Iseo, che da quel momento fu gestita separatamente.\nNel primo decennio del XXI secolo, la linea \u00e8 stata interessata da alcuni lavori che hanno permesso l'introduzione progressiva del SSC e del Dirigente Centrale Operativo (DCO) in sostituzione al regime di dirigenza locale. Il primo fu attivato sul tronco Brescia-Torrile il 29 febbraio 2008, poi esteso sul Torrile-Parma nel dicembre dell'anno seguente. Il sistema d'esercizio con DCO fu invece attivato sulla San Zeno-Piadena il 14 dicembre 2008, quindi sulla Piadena-Torrile il 28 giugno dell'anno successivo e sui due tronchi restanti il 13 dicembre del medesimo anno. Inizialmente, il posto centrale del DCO ebbe sede presso la stazione di Cremona, mentre a partire dal 13 gennaio 2013, esso fu trasferito a Milano Lambrate.\nFra il 2004 e il 2009 la ferrovia fu interrotta nella tratta meridionale Torrile San Polo-Parma, allo scopo di alloggiare i cantieri di costruzione della ferrovia ad alta velocit\u00e0 Milano-Bologna. Il servizio passeggeri riprese regolarmente, cos\u00ec come quello merci diretto a Torrile, il 13 dicembre 2009. Attualmente la linea versa in pessime condizioni, con pressoch\u00e9 totale assenza di personale nelle stazioni lambite, ritardi e vagoni tecnologicamente arretrati .\nCaratteristiche.\nLa linea, gestita da Rete Ferroviaria Italiana che la qualifica come linea complementare, \u00e8 una ferrovia a binario semplice, non elettrificata , lunga circa 92 chilometri. Lo scartamento adottato \u00e8 quello ordinario da 1435 mm.\nL'esercizio \u00e8 affidato al DCO con sede a Milano Greco Pirelli con regime di Blocco Conta Assi.\nIl sistema di controllo marcia treno adottato \u00e8 il Sistema Supporto Condotta (SSC).\nPercorso.\nLa ferrovia si svolge completamente in pianura ed \u00e8 a semplice binario, a eccezione del tratto in comune con l'interconnessione di Parma Est.\nPartendo dalla stazione di Brescia, la linea ferroviaria percorre il medesimo binario della Brescia-Cremona fino alla stazione di San Zeno-Folzano, presso la quale avviene la biforcazione tra le due linee.\nLa ferrovia piega quindi verso sud-est per raggiungere dapprima la stazione di Montirone, sede di un raccordo dismesso con la locale ferriera, e successivamente gli impianti di Ghedi, Viadana Bresciana, con altrettante stazioni, e la stazione trasformata in fermata di Calvisano.\nDopo Visano, mantenendosi poi sulla riva destra del fiume Chiese, la linea passa nei pressi degli abitati delle due frazioni di Remedello, con la stazione di Remedello Sopra e la fermata di Remedello Sotto, anch'essa gi\u00e0 stazione e quindi nei quartieri occidentali di Asola, nel mantovano, servita anch'essa da una stazione; presso quest'ultima fra il 1927 e il 1955 Isola Dovarese osservava coincidenza la tranvia Cremona-Asola, gestita in ultimo dalla societ\u00e0 Tramvie Provinciali Cremonesi. Da quest'impianto la linea s'indirizza verso sud-ovest per toccare la stazione di Canneto sull'Oglio, il cui scalo merci era in passato utilizzato per inoltrare sui mercati nazionali la locale produzione di giocattoli e, dopo aver attraversato il fiume Oglio, Piadena.\nPer entrare e uscire dalla stazione di Piadena, concepita e costruita a servizio della Cremona-Mantova e dunque in comune con la stessa, la ferrovia effettua una duplice curva, per proseguire in direzione sud nella parte orientale della provincia di Cremona verso San Giovanni in Croce dove fra il 1888 e il 1928 era presente un raccordo con la diramazione Ca' de Soresini-San Giovanni in Croce della tranvia Cremona-Casalmaggiore, gestita in ultimo dalla societ\u00e0 Tramvie Provinciali Cremonesi.\nPresso la stazione successiva, Casalmaggiore, \u00e8 attivo uno scalo merci. Dopo aver passato tale cittadina, la linea si dirige verso sud-ovest per attraversare trasversalmente il fiume Po ed entrare nella provincia parmense. Dopo la fermata di Mezzani-Rondani, la ferrovia riprende il percorso in direzione sud per raggiungere la stazione di Colorno e in seguito quella di Torrile-San Polo; anche tale impianto \u00e8 caratterizzato per un significativo traffico merci costituito da autovetture nuove.\nDopo una tratta che interseca la viabilit\u00e0 stradale con sette passaggi a livello, il binario si innesta sull'interconnessione di \"Parma Est\" che collega la linea ad alta velocit\u00e0 Milano-Bologna a quella Tradizionale.\nTraffico.\nIl movimento passeggeri sull'intera tratta \u00e8 gestito da Trenord ed \u00e8 servito da treni regionali a cadenza oraria sull'intera linea.\nCome rotabili sono impiegate composizioni di materiale leggero conferito a tale societ\u00e0 da Trenitalia, prevalentemente automotrici ALn 668 serie 1000, 1200, 1800 e 3100, sebbene nel 2002 la stessa Trenitalia avesse sostituito le stesse con composizioni di carrozze per medie distanze trainate da locomotive D.445.\nLa linea \u00e8 inoltre interessata da diverse relazioni merci facenti capo a Bozzolo (riparazioni ferroviarie) e Torrile-San Polo (trasporto di autoveicoli). I traffici di materiali ferrosi diretti su Casalmaggiore, attivi fino al 2013, a partire dall'anno successivo sono stati dirottati su Piadena in conseguenza dell'apertura del centro logistico privato di Piadena in cui la Trasporti Pesanti, azienda precedentemente basata a Casalmaggiore in un'area di 70.000\u00a0m\u00b2 realizzata nel 1995, trasfer\u00ec la propria sede. Traffici di tipo sporadico possono comunque essere riattivati."}
{"id": "1414404", "revid": "183694", "url": "https://it.wikipedia.org/wiki?curid=1414404", "title": "Johann Heinrich Friedrich Link", "text": "Biografia.\nEra figlio del ministro August Heinrich Link (1738\u20131783). Nel 1786 inizi\u00f2 gli studi di medicina e scienze naturali all'Universit\u00e0 di G\u00f6ttingen e nel 1789 consegu\u00ec il dottorato in medicina con la tesi \"Flora der Felsgesteine rund um G\u00f6ttingen\".\nNel periodo 1792-1811 fu professore associato di zoologia, botanica e chimica all'Universit\u00e0 di Rostock.\nNel 1793 spos\u00f2 Charlotte Juliane Josephi (1768?\u20131829), sorella del suo collega universitario Wilhelm Josephi (1763\u20131845).\nNel triennio 1797-1799 visit\u00f2 il Portogallo insieme al botanico, entomologo e ornitologo di Dresda, Johann Centurius Hoffmannsegg (1766-1849); fu proprio in questo viaggio che orient\u00f2 definitivamente i suoi interessi scientifici esclusivamente alla botanica.\nNel 1801 fu eletto all'Accademia Cesarea Leopoldina per la sezione botanica.\nNel 1811 da Rostock si trasfer\u00ec all'Universit\u00e0 di Breslau e nel 1815 all'Universit\u00e0 di Berlino, dove fu direttore dell'Orto botanico e curatore dell'erbario succedendo a Carl Ludwig Willdenow (1765-1812).\nTaxa di funghi classificati.\nSi riportano di seguito alcuni taxa di funghi identificati da \"Link\"."}
{"id": "1414409", "revid": "767487", "url": "https://it.wikipedia.org/wiki?curid=1414409", "title": "Kohila", "text": "Kohila \u00e8 un comune rurale dell'Estonia centrale, nella contea di Raplamaa. Il centro amministrativo \u00e8 l'omonima cittadina (in estone \"alev\").\nLocalit\u00e0.\nOltre al capoluogo, il comune comprende due borghi (in estone \"alevik\"), Hageri e Prillim\u00e4e, e 20 localit\u00e0 (in estone \"k\u00fcla\"):\nAandu - Adila - Aespa - Angerja - Hageri - Kadaka - Lohu - Loone - L\u00fcmandu - Masti - M\u00e4livere - Pahkla - Pihali - Pukam\u00e4e - P\u00f5ikma - Rabivere - Rootsi - Salutaguse - Sutlema - Urge - Vilivere"}
{"id": "1414414", "revid": "110157", "url": "https://it.wikipedia.org/wiki?curid=1414414", "title": "K\u00e4ru", "text": "K\u00e4ru era un comune rurale dell'Estonia centrale, nella contea di J\u00e4rvamaa (prima del 2017 faceva parte della contea di Raplamaa). Il centro amministrativo era l'omonimo borgo (in estone \"alevik\").\nNel 2017 \u00e8 stato inglobato nel comune di T\u00fcri nella contea di J\u00e4rvamaa.\nGeografia antropica.\nOltre al capoluogo, il comune comprende 8 localit\u00e0 (in estone \"k\u00fcla\"): J\u00f5ek\u00fcla, K\u00e4dva, K\u00e4ndliku, K\u00f5du, Kullimaa, Lauri, Lungu, Sonni."}
{"id": "1414420", "revid": "1516566", "url": "https://it.wikipedia.org/wiki?curid=1414420", "title": "ARV General Urdaneta (F-23)", "text": "La fregata venezuelana General Urdaneta \u00e8 la terza di sei unit\u00e0 missilistiche della Classe Mariscal Sucre tipo Lupo che il Venezuela ordin\u00f2 ai cantieri italiani nel 1975 e che costruite tra il 1976 e il 1979 entrarono in servizio tra il 1980 e il 1982. La \"General Urdaneta\" \u00e8 stata costruita nei Cantieri Navali Riuniti, (societ\u00e0 allora controllata dalla Fincantieri), di Ancona in Italia ed \u00e8 entrata in servizio nella marina venezuelana l'8 agosto 1981.\nServizio.\nNel corso degli anni ha partecipato ad importanti esercitazioni navali internazionali ed \u00e8 stata protagonista dell'esercitazione multinazionale UNITAS.\nCol cambio di nome della forza navale venezuelana, il prefisso dell'unit\u00e0 \u00e8 diventato da ARV a AB (Armada Bolivariana)."}
{"id": "1414421", "revid": "287204", "url": "https://it.wikipedia.org/wiki?curid=1414421", "title": "Emile Boutroux", "text": ""}
{"id": "1414428", "revid": "117479817", "url": "https://it.wikipedia.org/wiki?curid=1414428", "title": "Giovan Battista Discepoli", "text": ""}
{"id": "1414429", "revid": "767487", "url": "https://it.wikipedia.org/wiki?curid=1414429", "title": "M\u00e4rjamaa", "text": "M\u00e4rjamaa \u00e8 un comune rurale dell'Estonia centrale, nella contea di Raplamaa. Il centro amministrativo \u00e8 l'omonima cittadina (in estone \"alev\").\nLocalit\u00e0.\nOltre al capoluogo, il comune comprende 82 localit\u00e0 (in estone \"k\u00fcla\"):\nAlak\u00fcla - Altk\u00fcla - Aravere - Aruk\u00fcla - Haimre - Hiietse - Inda - Jaaniveski - J\u00f5e\u00e4\u00e4re - K\u00e4bik\u00fcla - Kaguvere - Kangru - K\u00e4riselja - Kasti - Keskk\u00fcla - Kiilaspere - Kilgi - Kirna - Kohatu - Kohtru - Koluta - Konuvere - K\u00f5rtsuotsa - Kunsu - Laukna - Leevre - Lestima - Lokuta - Loodna - Luiste - L\u00fcmandu - Maidla - M\u00e4liste - M\u00e4nniku - Metsa\u00e4\u00e4re - Metsk\u00fcla - M\u00f5isamaa - Moka - M\u00f5raste - N\u00e4\u00e4ri - Naistevalla - Napanurga - N\u00f5mmeotsa - Nurme - Nurtu-N\u00f5lva - Ohukotsu - Oja\u00e4\u00e4rse - Orgita - P\u00e4\u00e4deva - Paaduotsa - Paek\u00fcla - Paisumaa - Pajaka - P\u00f5lli - Purga - Rangu - Rassiotsa - Ringuta - Risu-Suurk\u00fcla - Russalu - Sipa - S\u00f5meru - Sooniste - Soosalu - S\u00f5tke - Sulu - Suurk\u00fcla - Teenuse - Tolli - \u00dclej\u00f5e - Urevere - Vaim\u00f5isa - Valgu - Vanam\u00f5isa - Vana-Nurtu - Varbola - Velise - Velisem\u00f5isa - Velise-N\u00f5lva - Veski - Vilta - V\u00f5eva"}
{"id": "1414430", "revid": "111518939", "url": "https://it.wikipedia.org/wiki?curid=1414430", "title": "Raikk\u00fcla", "text": "Raikk\u00fcla \u00e8 un comune rurale dell'Estonia centrale, nella contea di Raplamaa. Il centro amministrativo \u00e8 la localit\u00e0 (in estone \"k\u00fcla\") di Tamme.\nLocalit\u00e0.\nOltre al capoluogo, il comune comprende altre 21 localit\u00e0:\nJalase - Kaigepere - Keo - Koikse - K\u00f5rvetaguse - Lipa - Lipametsa - Loe - L\u00f5pemetsa - Metsk\u00fcla - N\u00f5mmemetsa - N\u00f5mmk\u00fcla - P\u00f5lma - P\u00fchatu - Purku - Raela - Raikk\u00fcla - Riidaku - Tamme - Ummaru - Vahak\u00f5nnu - Valli"}
{"id": "1414431", "revid": "219110", "url": "https://it.wikipedia.org/wiki?curid=1414431", "title": "Porto di Bocca d'Arno", "text": "Il porto di Bocca d'Arno \u00e8 il porto di Pisa, situato nella zona di Bocca d'Arno nella localit\u00e0 balneare di Marina di Pisa, \u00e8 stato aperto al pubblico il 30 giugno 2013.\nHa un ingresso orientato a sud-ovest e si collega con la grande area nautica esistente sulla riva sinistra dell'Arno dove esistono decine di piccoli rimessaggi che gi\u00e0 offrono circa duemila posti barca. Situato nel pi\u00f9 grande parco naturale della regione Toscana (quello di Migliarino, San Rossore e Massaciuccoli) e a pochi minuti d'auto dall'aeroporto internazionale \u201cGalileo Galilei\u201d.\nFin dagli inizi l'idea di impiantare un porto turistico in foce d'Arno ha ricevuto critiche ed \u00e8 stata oggetto di controversie, a partire da considerazioni di natura ambientale e storica (scarsa profondit\u00e0 dei fondali soggetti ad insabbiamento, vincoli di natura paesaggistica del territorio, abbattimento di edifici risalenti ai primi del Novecento, quantit\u00e0, dimensioni e stile delle nuove costruzioni ecc.) sia da Legambiente che da altri soggetti.\nCaratteristiche.\nIl porto turistico, situato fra il mar Ligure e l'alto Tirreno, \u00e8 situato alla sinistra della foce del fiume Arno, caratterizzato da un fondale compreso tra 3,50\u00a0metri e 5\u00a0metri di profondit\u00e0.\nIl progetto del porto \u00e8 della Soc. Modimar di Roma a firma dell'ing Sammarco e dello studio 3c+t Capolei Cavalli Architetti. La parte immobiliare, non ancora realizzata, \u00e8 invece dello studio Isolarchitetti di Torino e 3c+t CapoleiCavalli di Roma. Nel complesso il progetto ha previsto la realizzazione di un bacino per circa 50 posti barca, strutture ricettive, un consistente sviluppo di nuova edilizia residenziale con aree a verde e la viabilit\u00e0 relativa.\nIl progetto ha avuto una lunga gestazione proprio per le caratteristiche di eco-compatibilit\u00e0 ha dovuto presentare, stante la sua posizione in un contesto ambientale di grande pregio.\nLe opere sono state realizzate senza modificare la linea di costa e con il risultato di ottenere un'ampia strada pedonale panoramica che delimiter\u00e0 il bacino di ormeggio vero e proprio con i posti barca, suddivisi secondo un mix che risponde alle ultime tendenze del mercato.\nL'investimento complessivo \u00e8 stato di circa 200 milioni di Euro, di cui circa 32 milioni impiegati per la realizzazione delle opere portuali vere e proprie: diga costiera e banchine.\nSviluppi della realizzazione.\nNell'ottobre 2007 sono stati demoliti i vecchi capannoni industriali della Costruzioni Meccaniche Aeronautiche situati nei pressi del futuro approdo.\nNel corso del 2008 sono stati abbattuti molti edifici degradati, sia pure di indubbio interesse architettonico in quanto risalenti alla fondazione di Marina e alle sue tipologie edilizie originali. Sono stati invece destinati al restauro conservativo, a cura della Boccadarno Porto di Pisa, villa Romboli e casa Ceccherini, mentre \u00e8 gi\u00e0 completato il ripristino della Dogana Vecchia luogo di soggiorno estivo di Gabriele D'Annunzio e Eleonora Duse.\nNel gennaio 2010 \u00e8 iniziata la commercializzazione dei posti barca con consegna prevista entro la primavera 2012.\nIl 26 aprile 2010 il ministro delle infrastrutture e dei trasporti Altero Matteoli, ha presenziato alla cerimonia della posa ufficiale della prima pietra del porto, frutto di un'iniziativa di capitali locali (riuniti nella \u201cBoccadarno Porto di Pisa spa\", di cui \u00e8 presidente e amministratore delegato Stefano Bottai). I lavori sono affidati alla CMC (Cooperativa Muratori e Cementisti) di Ravenna, storica azienda italiana con esperienza nel settore delle opere portuali. La progettazione architettonica \u00e8 stata affidata ad un gruppo di professionisti costituito dallo studio Isola Architetti e dallo studio Capolei Cavalli Associati per le opere a terra e dalla Modimar srl per le opere portuali.\nPer la realizzazione del progetto sono stati utilizzati esclusivamente materiali di alta qualit\u00e0: le coperture sono alternativamente in laterizio o rame preossidato o lamiera preverniciata; i materiali di facciata in laterizio, intonaco dipinto con colori chiari, in materiale lapideo o pietra artificiale. I percorsi pedonali e i parcheggi a raso sono pavimentati con materiali permeabili, in prato armato o in masselli autobloccanti. Particolare rilievo \u00e8 stato dato alla progettazione degli spazi pubblici e privati con la realizzazione di uno specifico studio del verde.\nConclusi i lavori di bonifica dell'area, occupati dai vecchi stabilimenti aeronautici della CMASA del gruppo Fiat (dove negli anni Venti furono costruiti i primi idrovolanti fra cui quelli che volarono al Polo Nord con Roald Amundsen), ha preso il via la realizzazione delle opere di difesa a mare sulla riva sinistra della foce del fiume toscano.\nIl 16 febbraio 2013 sono state spente le pompe che mantenevano asciutto il bacino ed \u00e8 stata fatta entrare l'acqua. Nel mese di aprile 2013 il riempimento del porto \u00e8 stato completato.\nL'inaugurazione del porto \u00e8 avvenuta il 30 giugno 2013."}
{"id": "1414434", "revid": "287204", "url": "https://it.wikipedia.org/wiki?curid=1414434", "title": "Leonardo d'Epiro", "text": ""}
{"id": "1414436", "revid": "767487", "url": "https://it.wikipedia.org/wiki?curid=1414436", "title": "Rapla (comune rurale)", "text": "Rapla \u00e8 un comune rurale dell'Estonia centrale, nella contea di Raplamaa. Il centro amministrativo \u00e8 l'omonima citt\u00e0 (in estone \"linn\") di Rapla.\nLocalit\u00e0.\nAccanto al capoluogo, il comune comprende tre borghi (in estone \"alevik\"), Alu, Hagudi e Kuusiku, e 38 localit\u00e0 (in estone \"k\u00fcla\"):\nAlu-Metsk\u00fcla - Arank\u00fcla - Hagudi - Iira - Juula - Kalevi - Kelba - Kodila - Kodila-Metsk\u00fcla - Koigi - Kuku - Kuusiku-N\u00f5mme - K\u00f5rgu - Lipstu - Mahlam\u00e4e - M\u00f5isaaseme - M\u00e4llu - N\u00f5mme - Oela - Ohulepa - Oola - Palamulla - Purila - Raka - Ridak\u00fcla - R\u00f6a - Seli - Seli-Nurme - Sikeldi - Sulupere - Tapupere - Tuti - T\u00f5rma - Uusk\u00fcla - Valtu - V\u00e4ljataguse - \u00c4herdi - \u00dclej\u00f5e."}
{"id": "1414437", "revid": "1632387", "url": "https://it.wikipedia.org/wiki?curid=1414437", "title": "Codice civile", "text": ""}
{"id": "1414445", "revid": "547992", "url": "https://it.wikipedia.org/wiki?curid=1414445", "title": "Demetrio II Nicatore", "text": "Biografia.\nAscesa al trono.\nDemetrio era il secondo figlio di Demetrio I Sotere. Ancora molto giovane fugg\u00ec a Creta, dopo che Alessandro I Bala aveva usurpato il trono alla morte di suo padre, di sua madre e del suo fratello maggiore. Intorno al 147 a.C. ritorn\u00f2 in Siria alla testa di un esercito di mercenari greci per riconquistare il proprio trono, iniziando una guerra contro Alessandro, con l'aiuto del sovrano d'Egitto Tolomeo VI; in segno di alleanza tra i due, Tolomeo fece divorziare la propria figlia Cleopatra Tea da Alessandro e la fece sposare a Demetrio.\nDemetrio non fu un sovrano popolare, in quanto i siriani non avevano rispetto per un ragazzo salito al trono con l'aiuto degli Egiziani e dei mercenari cretesi: gli abitanti di Antiochia di Siria offrirono il trono a Tolomeo VI, che gi\u00e0 aveva conquistato per s\u00e9 gran parte della Siria meridionale. Tolomeo, per\u00f2, insistette che il trono fosse dato a Demetrio, principalmente perch\u00e9 sapeva che i Romani non avrebbero tollerato la creazione di uno stato ellenistico unificato. Alessandro cerc\u00f2 un ultimo disperato tentativo di mantenere il proprio trono, ma, sconfitto nella battaglia di Antiochia (145 a.C.), fugg\u00ec presso i Nabatei, i quali, volendo rimanere in buoni rapporti con l'Egitto, gli tagliarono la testa inviandola a Tolomeo; il faraone, per\u00f2, era stato mortalmente ferito e le truppe egiziane tornarono a casa senza comandante e disilluse: con Tolomeo e Bala morti, Demetrio rimase l'unico sovrano dell'Impero seleucide.\nIl dominio di Demetrio non era ancora consolidato, e venne duramente messo alla prova dalla rivolta degli antiochieni, causata dal saccheggio operato dai soldati cretesi: solo dopo un terribile massacro venne restaurato l'ordine. Poco dopo il generale Diodoto conquist\u00f2 Antiochia, dove fece proclamare sovrano seleucide il proprio protetto, Antioco VI Dioniso, il figlio infante di Alessandro Bala. Demetrio non riusc\u00ec a riconquistare la propria capitale, e decise quindi di stabilirsi a Seleucia. Pochi anni dopo Diodoto fece deporre Antioco e si fece proclamare sovrano col nome di Trifone, ma la divisione del regno tra il legittimo erede seleucide e l'usurpatore ad Antiochia rimase.\nSconfitta e prigionia.\nNel 139 a.C. Demetrio fu obbligato a intervenire contro i Parti, che erano molto attivi sulla frontiera orientale: le sue operazioni contro Mitridate I, re di Partia, furono inizialmente vittoriose, ma incorse poi in una sconfitta tra le montagne dell'Iran e fu catturato l'anno successivo. La provincia imperiale di Babilonia pass\u00f2 ai Parti, ma la Siria rimase sotto il controllo della dinastia seleucide grazie ad Antioco VII Evergete Sidete, il fratello pi\u00f9 giovane di Demetrio, che consolid\u00f2 il proprio potere sposando Cleopatra Tea.\nMitridate tenne in vita Demetrio, facendogli persino sposare una principessa parta di nome \"Rhodogune\", da cui ebbe dei figli; malgrado ci\u00f2, Demetrio cerc\u00f2 per due volte di fuggire dal suo esilio sulle coste del mar Caspio. La prima volta fu con l'aiuto del suo amico Callimandro, che era giunto in Partia viaggiando in incognito da Babilonia; quando i due amici vennero catturati, Mitridate non pun\u00ec Callimandro, ma invece lo premi\u00f2 per la sua lealt\u00e0 a Demetrio. Al suo secondo tentativo, Demetrio venne catturato mentre cercava la fuga, e Mitridate lo umili\u00f2 donandogli una manciata di dadi d'oro, a significare che Demetrio era un bambino smanioso che aveva bisogno di giocattoli.\nLa ragione del trattamento cortese di Demetrio era per\u00f2 puramente politica: nel 130 a.C. Antioco Sidete si sent\u00ec abbastanza sicuro per lanciare un'offensiva contro la Partia, ottenendo ottimi successi iniziali, e il sovrano parto, Fraate II, rilasci\u00f2 Demetrio, contando che i due fratelli si annientassero in una guerra civile. Invece Antioco mor\u00ec in battaglia prima ancora di incontrare Demetrio, che riusc\u00ec a sfuggire agli emissari di Fraate inviati per ricatturarlo e raggiunse la Siria, dove riottenne il proprio trono e la propria regina.\nSecondo regno.\nL'Impero seleucide era ormai lontano dai propri momenti di gloria, e Demetrio ebbe difficolt\u00e0 persino a governare sulla Siria, in quanto era un sovrano detestato sia per il ricordo delle sue crudelt\u00e0 e dei suoi vizi, sia per l'umiliante sconfitta ottenuta. La regina egiziana Cleopatra II gli arruol\u00f2 un esercito, nella speranza che Demetrio potesse aiutarla nella guerra civile che la opponeva al fratello, il faraone Tolomeo VIII, ma l'esercito abbandon\u00f2 presto il sovrano seleucide e Tolomeo, irritato, gli oppose un usurpatore, Alessandro II Zabina.\nNel 128 a.C. inizio quindi un'ennesima guerra civile all'interno dell'impero seleucide e nel 125 a.C. Demetrio venne sconfitto in battaglia nei pressi di Damasco e ucciso su una nave nei pressi di Tiro, dopo che sua moglie Cleopatra Tea lo aveva abbandonato e che gli succedette al trono.\nDemetrio fu un sovrano incapace di gestire le minacce che avrebbero fatto a pezzi il suo impero, ma la sua reputazione di sovrano crudele fu probabilmente immotivata. Aveva solo circa quattordici anni quando sal\u00ec al trono e il vero potere non era nelle sue mani."}
{"id": "1414449", "revid": "125161654", "url": "https://it.wikipedia.org/wiki?curid=1414449", "title": "Vigala", "text": "Vigala \u00e8 stato un comune rurale dell'Estonia centrale, nella contea di Raplamaa. Il centro amministrativo \u00e8 la localit\u00e0 (in estone \"k\u00fcla\") di Kivi-Vigala.\nLocalit\u00e0.\nOltre al capoluogo, il comune comprende altre 26 localit\u00e0:\nAraste - Avaste - J\u00e4divere - Kausi - Kesu - Kivi-Vigala - Kojastu - Konnapere - Kurevere - L\u00e4ti - Leibre - Manni - Naravere - Oese - Ojapere - P\u00e4\u00e4rdu - Paljasmaa - Palase - Pallika - R\u00e4\u00e4ski - S\u00e4\u00e4la - Tiduvere - T\u00f5numaa - Vaguja - Vanam\u00f5isa - Vana-Vigala - V\u00e4ngla"}
{"id": "1414453", "revid": "1543377", "url": "https://it.wikipedia.org/wiki?curid=1414453", "title": "3-ossosteroide 1-deidrogenasi", "text": "La 3-ossosteroide 1-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1414455", "revid": "1543377", "url": "https://it.wikipedia.org/wiki?curid=1414455", "title": "3-osso-5alfa-steroide 4-deidrogenasi", "text": "La 3-osso-5alfa-steroide 4-deidrogenasi (nota anche come 5\u03b1-reduttasi) \u00e8 un enzima appartenente alla classe delle ossidoreduttasi, che catalizza la seguente reazione:\nPi\u00f9 nel dettaglio, tale enzima \u00e8 in grado di convertire il testosterone, l'ormone sessuale maschile, nel diidrotestosterone:\nNell'uomo, l'enzima \u00e8 presente in due isoforme, note come 5-alfa-reduttasi 1 e 2 (geni e ). L'assenza del secondo isoenzima \u00e8 correlata all'insorgenza di deficienza da 5-alfa-reduttasi che porta ad una forma di intersessualit\u00e0.\nProduzione ed inibizione.\nL'enzima \u00e8 prodotto in determinati tessuti del corpo umano, come la pelle, le vescicole seminali, la prostata e i testicoli.\nL'inibizione della 5-alfa-reduttasi provoca una riduzione della produzione di diidrotestosterone, innalzando i livelli di testosterone e solitamente anche quelli dell'estradiolo, per cui l'inibizione dell'enzima pu\u00f2 generare anche ginecomastia.\nFarmacologia.\nI farmaci che inibiscono la 5\u03b1-reduttasi sono usati nella iperplasia prostatica benigna, cancro alla prostata e calvizie. La molecola chiamata finasteride inibisce la funzione solamente dell'isoenzima tipo 2, mentre la dutasteride inibisce entrambi. Alcuni studi indicano che l'estratto della pianta \"Serenoa repens\", venduto in Italia e in altri paesi col nome commerciale \"Permixon\", ha potere inibitorio verso la 5\u03b1-reduttasi di tipo 1."}
{"id": "1414456", "revid": "110157", "url": "https://it.wikipedia.org/wiki?curid=1414456", "title": "3-osso-5beta-steroide 4-deidrogenasi", "text": "La 3-osso-5beta-steroide 4-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1414458", "revid": "1573940", "url": "https://it.wikipedia.org/wiki?curid=1414458", "title": "Glutaril-CoA deidrogenasi", "text": "La glutaril-CoA deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\n\u00c8 una flavoproteina."}
{"id": "1414459", "revid": "1543377", "url": "https://it.wikipedia.org/wiki?curid=1414459", "title": "2-furoil-CoA deidrogenasi", "text": "La 2-furoil-CoA deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina contenente rame. L'atomo di ossigeno dell' -OH prodotto deriva dall'acqua, non dall'O2; l'attuale reazione di ossidazione \u00e8 probabilmente la deidrogenazione di una forma idratata da -CHOH-CH2- a -C(OH)=CH-, che tautomerizza non enzimaticamente in -CO-CH2-, producendo (5-osso-4,5-diidro-2-furoil)-CoA. Il blu di metilene, il nitroblu di tetrazolio ed una frazione di membrana di \"Pseudomonas putida\" possono agire come accettori."}
{"id": "1414460", "revid": "1573940", "url": "https://it.wikipedia.org/wiki?curid=1414460", "title": "Isovaleril-CoA deidrogenasi", "text": "La isovaleril-CoA deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina; forma, con una flavoproteina che trasferisce elettroni e la flavoproteina deidrogenasi (trasferisce elettroni) (), un sistema che riduce l'ubichinone. Il n-pentanoato pu\u00f2 agire come donatore. Non \u00e8 uguale alla butirril-CoA deidrogenasi (), alla acil-CoA deidrogenasi (), o alla 2-metilacil-CoA deidrogenasi ()."}
{"id": "1414461", "revid": "1573940", "url": "https://it.wikipedia.org/wiki?curid=1414461", "title": "Diidroorotato deidrogenasi", "text": "La diidroorotato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\n\u00c8 una flavoproteina associata alla faccia esterna della membrana mitocondriale interna, ed \u00e8 coinvolta nella sintesi delle basi pirimidiniche."}
{"id": "1414462", "revid": "110157", "url": "https://it.wikipedia.org/wiki?curid=1414462", "title": "2-metilacil-CoA deidrogenasi", "text": "La 2-metilacil-CoA deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima ossida anche il 2-metilpropanoil-CoA. Non \u00e8 uguale alla butirril-CoA deidrogenasi (, alla acil-CoA deidrogenasi (), alla isovaleril-CoA deidrogenasi () o alla acil-CoA (a lunga catena) deidrogenasi ()."}
{"id": "1414464", "revid": "1573940", "url": "https://it.wikipedia.org/wiki?curid=1414464", "title": "Acil-CoA (a lunga catena) deidrogenasi", "text": "La acil-CoA (a lunga catena) deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD); forma con un'altra flavoproteina e un sistema che riduce l'ubichinone ed altri accettori. Non \u00e8 uguale alla butirril-CoA deidrogenasi (), alla acil-CoA deidrogenasi (), alla isovaleril-CoA deidrogenasi (), o alla 2-metilacil-CoA deidrogenasi ()."}
{"id": "1414465", "revid": "1543377", "url": "https://it.wikipedia.org/wiki?curid=1414465", "title": "Cicloesanone deidrogenasi", "text": "La cicloesanone deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl 2,6-Dicloroindofenolo pu\u00f2 agire come accettore. I corrispondenti chetoni del ciclopentano e del cicloeptano possono agire come donatori."}
{"id": "1414466", "revid": "1573940", "url": "https://it.wikipedia.org/wiki?curid=1414466", "title": "Benzoil-CoA reduttasi", "text": "La benzoil-CoA reduttasi \u00e8 un enzima appartenente alla classe delle ossidoreduttasi, che catalizza la seguente reazione:\n\u00c8 una proteina ferro-zolfo. Richiede per cofattori gli ioni Mg2+ o Mn2+. Metil viologen (commercialmente detto Paraquat) ridotto pu\u00f2 agire come donatore di elettroni. \u00c8 inattivo verso gli acidi aromatici che non sono esteri del CoA, tuttavia pu\u00f2 anche catalizzare la reazione: ammoniaca + accettore + 2 ADP + 2 fosfati + H2O = idrossilamina + accettore ridotto + 2 ATP. In presenza di accettori ridotti, ma in assenza di substrati ossidabili, l'enzima catalizza l'idrolisi dell'ATP in ADP pi\u00f9 fosfato inorganico."}
{"id": "1414467", "revid": "4175", "url": "https://it.wikipedia.org/wiki?curid=1414467", "title": "Tour dei British Lions di rugby (1950)", "text": ""}
{"id": "1414468", "revid": "110157", "url": "https://it.wikipedia.org/wiki?curid=1414468", "title": "Isochinolina 1-ossidoreduttasi", "text": "La isochinolina 1-ossidoreduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima che deriva da \"Pseudomonas diminuta \"\u00e8 specifico per i substrati azotati \"N-\"eterociclici, inclusi isochinolina, 5-isochinolinol, ftalazina e chinazolina. Gli accettori di elettroni includono l'1,2-benzochinone, il citocromo \"c\", ferrocianuro, iodonitrotetrazolo cloruro, nitroblu tetrazolo, Meldola blu e fenazina metosolfato."}
{"id": "1414470", "revid": "110157", "url": "https://it.wikipedia.org/wiki?curid=1414470", "title": "Chinolina 2-ossidoreduttasi", "text": "La chinolina 2-ossidoreduttasi \u00e8 un enzima appartenente alla classe delle ossidoreduttasi, che catalizza la seguente reazione:\n2-chinolinolo, 7-chinolinolo, 8-chinolinolo, 3-, 4- e 8-metilchinolina e 8-clorochinolina sono substrati. Iodonitrotetrazolo cloruro pu\u00f2 agire come elettron-accettore."}
{"id": "1414471", "revid": "110157", "url": "https://it.wikipedia.org/wiki?curid=1414471", "title": "Chinaldato 4-ossidoreduttasi", "text": "La chinaldato 4-ossidoreduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima di \"Pseudomonas \"sp. AK2 agisce anche su chinolina-8-carbossilato, mentre quello isolato in \"Serratia marcescens\" 2CC-1 pu\u00f2 ossidare il nicotinato; il chinaldato \u00e8 un substrato per entrambi i tipi di enzima. 2,4,6-Trinitrobenzene sulfonato, 1,4-benzochinone, 1,2-naftochinone, nitroblu tetrazolo, tionina e menadione possono fungere da accettori di elettroni per il primo tipo di enzima, il ferrocianuro per il secondo; Meldola blu, iodonitrotetrazolo cloruro, fenazina metasolfato, 2,6-diclorofenolindofenolo e il citocromo \"c\" possono agire come accettori di elettroni per entrambi."}
{"id": "1414472", "revid": "110157", "url": "https://it.wikipedia.org/wiki?curid=1414472", "title": "Chinolina-4-carbossilato 2-ossidoreduttasi", "text": "La chinolina-4-carbossilato 2-ossidoreduttasi \u00e8 un enzima appartenente alla classe delle ossidoreduttasi, che catalizza la seguente reazione:\nUna flavoproteina molibdeno\u2014ferro\u2014zolfo, con cofattore (contenente molibdeno) molibdopterin citosin dinucleotide. Chinolina, 4-metilchinolina e 4-clorochinolina possono fungere da substrati per l'enzima riscontrato in \"Agrobacterium\" sp. 1B. Iodonitrotetrazolo cloruro, tionina, menadione e 2,6-diclorofenolindofenolo possono agire da accettori di elettroni."}
{"id": "1414473", "revid": "1573940", "url": "https://it.wikipedia.org/wiki?curid=1414473", "title": "4-idrossibenzoil-CoA reduttasi", "text": "La 4-idrossibenzoil-CoA reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nUna flavoproteina molibdeno-ferro-zolfo che \u00e8 coinvolta nella via anaerobica del metabolismo dei fenoli nei batteri. La ferrodoxina con due gruppi [4Fe-4S] funge da naturale donatore di elettroni (3)."}
{"id": "1414474", "revid": "1573940", "url": "https://it.wikipedia.org/wiki?curid=1414474", "title": "(R)-benzilsuccinil-CoA deidrogenasi", "text": "La (R)-benzilsuccinil-CoA deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nRichiede il FAD come cofattore. L'enzima \u00e8 altamente specifico per (\"R\")-benzilsuccinil-CoA mentre \u00e8 inibito da (\"S\")-benzilsuccinil-CoA. Costituisce il terzo enzima della via anaerobica del metabolismo del toluene in \"Thauera aromatica\". Usa lo ione ferrocene come principale elettron-accettore artificiale. Dissimilmente ad altre acil-CoA deidrogenasi, questo enzima mostra una elevata specificit\u00e0 sia per il substrato che per i suoi enantiomeri."}
{"id": "1414476", "revid": "1573940", "url": "https://it.wikipedia.org/wiki?curid=1414476", "title": "Coproporfirinogeno deidrogenasi", "text": "La coproporfirinogeno deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nQuesto enzima differisce dal EC 1.3.3.3, coproporfirinogeno ossidasi, usando \"S\"-adenosil--metionina (AdoMet) invece dell'ossigeno quale ossidante. Si riscontra soprattutto nei batteri, mentre negli eucarioti viene usata l'ossidasi ossigeno-dipendente. La reazione inizia usando un elettrone dalla forma ridotta del cluster enzimatico [4Fe-4S] per spezzare l'AdoMet in metionina pi\u00f9 il radicale 5\u2032-desossiadenosina-5\u2032-il. Questo radicale inizia l'attacco sul gruppo 2-carbossietilico, portando alla sua conversione in un gruppo vinilico. Questa conversione, \u2014\u00b7CH-CH2-COO- \u2192 \u2014CH=CH2 + CO2 + e- rimpiazza l'elettrone usato all'inizio della reazione."}
{"id": "1414477", "revid": "110157", "url": "https://it.wikipedia.org/wiki?curid=1414477", "title": "Tutto-trans-retinolo 13,14-reduttasi", "text": "La tutto-trans-retinolo 13,14-reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nLa reazione sembra avvenire solo nella direzione opposta a quella sopra descritta, poich\u00e9 l'enzima \u00e8 specifico per il substrato \"tutto\"-\"trans\"-retinolo. N\u00e9 il \"tutto\"-\"trans\"-acido retinoico n\u00e9 gli isomeri 9-\"cis\", 11-cis o 13-\"cis\"-retinolo agiscono da substrati. Pu\u00f2 giocare un ruolo nel metabolismo della vitamina A."}
{"id": "1414478", "revid": "110157", "url": "https://it.wikipedia.org/wiki?curid=1414478", "title": "Alanina deidrogenasi", "text": "La alanina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1414480", "revid": "1573940", "url": "https://it.wikipedia.org/wiki?curid=1414480", "title": "Glutammato deidrogenasi", "text": "La glutammato deidrogenasi \u00e8 un enzima, presente sia nei procarioti che negli eucarioti, appartenente alla classe delle ossidoreduttasi, che catalizza la seguente reazione:"}
{"id": "1414481", "revid": "1543377", "url": "https://it.wikipedia.org/wiki?curid=1414481", "title": "Glutammato deidrogenasi (NAD(P)+)", "text": "La glutammato deidrogenasi (NAD(P)+) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1414482", "revid": "1543377", "url": "https://it.wikipedia.org/wiki?curid=1414482", "title": "Glutammato deidrogenasi (NADP+)", "text": " \ncatalizza una importante reazione di Deaminazione Ossidativa.\nLa glutammato deidrogenasi (NADP+) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1414483", "revid": "110157", "url": "https://it.wikipedia.org/wiki?curid=1414483", "title": "L-amminoacido deidrogenasi", "text": "La L-amminoacido deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce sugli aminoacidi alifatici."}
{"id": "1414485", "revid": "110157", "url": "https://it.wikipedia.org/wiki?curid=1414485", "title": "Serina 2-deidrogenasi", "text": "La serina 2-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1414486", "revid": "1543377", "url": "https://it.wikipedia.org/wiki?curid=1414486", "title": "Valina deidrogenasi (NADP+)", "text": "La valina deidrogenasi (NADP+) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1414487", "revid": "110157", "url": "https://it.wikipedia.org/wiki?curid=1414487", "title": "Leucina deidrogenasi", "text": "La leucina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche sull'isoleucina, la valina, la norvalina e la norleucina."}
{"id": "1414488", "revid": "110157", "url": "https://it.wikipedia.org/wiki?curid=1414488", "title": "Glicina deidrogenasi", "text": "La glicina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1414490", "revid": "4175", "url": "https://it.wikipedia.org/wiki?curid=1414490", "title": "Tour dei British Lions di rugby (1959)", "text": ""}
{"id": "1414491", "revid": "110157", "url": "https://it.wikipedia.org/wiki?curid=1414491", "title": "L-eritro-3,5-diaminoesanoato deidrogenasi", "text": "La L-eritro-3,5-diaminoesanoato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1414492", "revid": "110157", "url": "https://it.wikipedia.org/wiki?curid=1414492", "title": "2,4-diaminopentanoato deidrogenasi", "text": "La 2,4-diaminopentanoato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche, pi\u00f9 lentamente, sul 2,5-diaminoesanoato formando 2-amino-5-ossoesanoato, che, quindi, ciclizza non-enzimaticamente a 1-pirrolina-2-metil-5-carbossilato."}
{"id": "1414493", "revid": "1543377", "url": "https://it.wikipedia.org/wiki?curid=1414493", "title": "Glutammato sintasi (NADPH)", "text": "La glutammato sintasi (NADPH) \u00e8 un enzima appartenente alla classe delle ossidoreduttasi, che catalizza la seguente reazione:\n\u00c8 una flavoproteina contenente cluster ferro-zolfo. Nella reazione inversa l'ammoniaca pu\u00f2 reagire in luogo della glutammina, ma pi\u00f9 lentamente."}
{"id": "1414496", "revid": "110157", "url": "https://it.wikipedia.org/wiki?curid=1414496", "title": "Glutammato sintasi (NAD)", "text": "La glutammato sintasi (NAD) \u00e8 un enzima appartenente alla classe delle ossidoreduttasi, che catalizza la seguente reazione:\n\u00c8 una flavoproteina (FMN)."}
{"id": "1414500", "revid": "110157", "url": "https://it.wikipedia.org/wiki?curid=1414500", "title": "Lisina deidrogenasi", "text": "La lisina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1414502", "revid": "984922", "url": "https://it.wikipedia.org/wiki?curid=1414502", "title": "Porto di Viareggio", "text": "Il porto di Viareggio \u00e8 il porto dell'omonima localit\u00e0 balneare della Versilia.\nCaratteristiche.\nIl porto, segnalato da fari e sede della locale capitaneria di porto, \u00e8 situato sul Mar Tirreno alla foce del canale Burlamacca che divide il litorale viareggino in spiaggia di Ponente, a nord-ovest, e spiaggia di Levante, a sud-est.\nL'infrastruttura \u00e8 costituita da una serie di darsene esterne ed interne, dove si trovano diverse centinaia di posti barca, di cui almeno 80 riservati ai natanti in transito. Le darsene pi\u00f9 interne sono riservate ai pescherecci e ai cantieri navali, mentre quella meridionale \u00e8 adibita al traffico commerciale. I fondali hanno profondit\u00e0 mediamente comprese tra i 3 e i 5 metri in tutto il bacino portuale, la cui entrata ed uscita pu\u00f2 essere resa molto difficoltosa da venti sostenuti del terzo quadrante. \nTra i servizi presenti nell'area portuale vi sono distributori di carburante, assistenza e riparazione a tutti i tipi di imbarcazione, travel lift e scivoli a verricelli.\nI fari principali che segnalano il porto sono il faro della Diga Foranea all'imboccatura esterna della darsena e lo storico faro di Viareggio nella parte pi\u00f9 interna del porto lungo il canale Burlamacca."}
{"id": "1414503", "revid": "1543377", "url": "https://it.wikipedia.org/wiki?curid=1414503", "title": "Diaminopimelato deidrogenasi", "text": "La diaminopimelato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1414505", "revid": "1305772", "url": "https://it.wikipedia.org/wiki?curid=1414505", "title": "Boys and Girls", "text": ""}
{"id": "1414506", "revid": "120581350", "url": "https://it.wikipedia.org/wiki?curid=1414506", "title": "N-metilalanina deidrogenasi", "text": "La \"N\"-metilalanina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1414508", "revid": "1543377", "url": "https://it.wikipedia.org/wiki?curid=1414508", "title": "Lisina 6-deidrogenasi", "text": "La lisina 6-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 altamente specifico per il substrato -lisina, sebbene anche la (\"S\")-(\u03b2-aminoetil)--cisteina pu\u00f2 agire da substrato, ma pi\u00f9 lentamente. Mentre l'enzima di \"Agrobacterium tumefaciens\" pu\u00f2 usare solo NAD+, quello del batterio termofilico \"Geobacillus stearothermophilus\" pu\u00f2 usare anche NADP+, ma pi\u00f9 lentamente [1,4]."}
{"id": "1414510", "revid": "110157", "url": "https://it.wikipedia.org/wiki?curid=1414510", "title": "Triptofano deidrogenasi", "text": "La triptofano deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 attivato dal Ca2+."}
{"id": "1414514", "revid": "110157", "url": "https://it.wikipedia.org/wiki?curid=1414514", "title": "Fenilalanina deidrogenasi", "text": "La fenilalanina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nGli enzimi di \"Bacillus badius\" e \"Sporosarcina ureae\" sono altamente specifici per la -fenilalanina; quello di \"Bacillus sphaericus\" agisce anche sulla -tirosina."}
{"id": "1414516", "revid": "110157", "url": "https://it.wikipedia.org/wiki?curid=1414516", "title": "Aspartato deidrogenasi", "text": "La aspartato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nQuesto enzima \u00e8 strettamente specifico per il substrato -aspartato. Catalizza la prima reazione della biosintesi del NAD a partire dall'aspartato. L'enzima ha pi\u00f9 alta affinit\u00e0 per il NAD+ che per il NADP+."}
{"id": "1414517", "revid": "110157", "url": "https://it.wikipedia.org/wiki?curid=1414517", "title": "Glicina deidrogenasi (citocromo)", "text": "La glicina deidrogenasi (citocromo) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1414519", "revid": "1543377", "url": "https://it.wikipedia.org/wiki?curid=1414519", "title": "D-aspartato ossidasi", "text": "La D-aspartato ossidasi \u00e8 un enzima appartenente alla classe delle ossidoreduttasi, che catalizza la seguente reazione:\n\u00c8 una flavoproteina (FAD)."}
{"id": "1414521", "revid": "1543377", "url": "https://it.wikipedia.org/wiki?curid=1414521", "title": "L-amminoacido ossidasi", "text": "La L-amminoacido ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD).\nLa fonte principale di L-amino acido ossidasi \u00e8 il veleno di serpente, la cui colorazione gialla \u00e8 dovuta alla presenta in elevate concentrazioni di questo enzima."}
{"id": "1414522", "revid": "1543377", "url": "https://it.wikipedia.org/wiki?curid=1414522", "title": "D-amminoacido ossidasi", "text": "La -amminoacido ossidasi (o -aminoacido ossidasi, nome formalmente scorretto in italiano, ma di uso corrente, probabilmente derivante dall'italianizzazione del termine inglese D-amino acid oxidase) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina che presenta ampia specificit\u00e0 per -amminoacidi. Agisce anche sulla glicina anche se con un'efficienza peggiore. In alcuni organismi esiste uno specifico enzima, la glicina ossidasi, per l'ossidazione di questo piccolo aminoacido. La sua interazione con il FAD \u00e8 stata studiata da Otto Heinrich Warburg.\nRecentemente \u00e8 stato proposto che la D-aminoacido ossidasi sia implicata in diversi fenomeni legati alla trasmissione dell'impulso nervoso nel sistema nervoso centrale.\nQuesta classe di enzimi riesce a trasformare un amminoacido in un imminoacido e viceversa."}
{"id": "1414523", "revid": "1543377", "url": "https://it.wikipedia.org/wiki?curid=1414523", "title": "Piridossale 5'-fosfato sintasi", "text": "La piridossale 5'-fosfato sintasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina contenente FMN. In \"Escherichia coli\" il coenzima piridossale 5\u2032-fosfato \u00e8 sintetizzato \"de novo\" da un pathway che coinvolge la eritrosio-4-fosfato deidrogenasi, la 4-fosfoeritronato deidrogenasi, la fosfoserina transaminasi, la 4-idrossitreonina-4-fosfato deidrogenasi, la piridossina 5'-fosfato sintasi e la piridossale 5'-fosfato sintasi (con piridossina 5\u2032-fosfato come substrato). Anche i derivati della piridossamina sostituiti presso N4\u2032 sono ossidati nella reazione, a formare piridossale 5\u2032-fosfato e la corrispondente ammina primaria."}
{"id": "1414524", "revid": "1543377", "url": "https://it.wikipedia.org/wiki?curid=1414524", "title": "Ammina ossidasi (contenente rame)", "text": "La ammina ossidasi (contenente rame) \u00e8 un enzima appartenente alla classe delle ossidoreduttasi, che catalizza la seguente reazione:\nSi tratta di un gruppo di enzimi in grado di ossidare istamina, monoammine e diammine primarie. Si tratta di chinoproteine contenenti rame. Anche una forma della orotato reduttasi (NADPH) (proveniente da rene di Rattus norvegicus) \u00e8 in grado di catalizzare la reazione.\nLa diamminossidasi (DAO) \u00e8 prodotta dal nostro organismo e si trova principalmente nel duodeno e in misura nettamente minore nel fegato e a livello renale. La diaminossidasi \u00e8 continuamente prodotta e riversata nel lume intestinale, questo permette ad un organismo sano di eliminare, a livello duodenale, l'istamina contenuta negli alimenti. L'attivit\u00e0 dell'enzima DAO \u00e8 promossa da cofattori, quali vitamina B6, rame, zinco, vitamina C. \u00c8 inibita da alcool, diversi farmaci, l'alterazione degli enterociti nel tratto gastro-intestinale."}
{"id": "1414526", "revid": "110157", "url": "https://it.wikipedia.org/wiki?curid=1414526", "title": "D-glutammato ossidasi", "text": "La D-glutammato ossidasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1414527", "revid": "110157", "url": "https://it.wikipedia.org/wiki?curid=1414527", "title": "Etanolammina ossidasi", "text": "La etanolammina ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una cobammide-proteina."}
{"id": "1414528", "revid": "110157", "url": "https://it.wikipedia.org/wiki?curid=1414528", "title": "Putrescina ossidasi", "text": "La putrescina ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD). Il 4-aminobutanale condensa, non-enzimaticamente, a 1-pirrolina."}
{"id": "1414530", "revid": "110157", "url": "https://it.wikipedia.org/wiki?curid=1414530", "title": "L-glutammato ossidasi", "text": "La L-glutammato ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD). L'enzima proveniente da \"Azotobacter\" precedentemente classificato sotto questo numero, che non produceva H2O2, era un estratto grezzo \"cell-free\" che probabilmente conteneva catalasi."}
{"id": "1414531", "revid": "110157", "url": "https://it.wikipedia.org/wiki?curid=1414531", "title": "Cicloesilammina ossidasi", "text": "La cicloesilammina ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD). Altre amine cicliche possono agire da substrati, al posto della cicloesilamina, ma non le semplici amidi alifatiche ed aromatiche."}
{"id": "1414541", "revid": "767487", "url": "https://it.wikipedia.org/wiki?curid=1414541", "title": "Blind Melon", "text": "I Blind Melon sono una band alternative rock statunitense, formatasi nel 1989, a Los Angeles, dall'incontro di due musicisti provenienti dal Mississippi, il chitarrista Roger Stevens ed il bassista Brad Smith. Si aggiunse presto, alla voce, il carismatico Shannon Hoon.\nBiografia.\nGli esordi.\nDopo le prime difficolt\u00e0, nel 1992 la band pubblica con la Capitol Records il primo lavoro dal titolo omonimo. Il sound proposto \u00e8 un meltin' pot di sonorit\u00e0 folk, blues, funky, con una particolare attenzione e gusto per le melodie, l'improvvisazione e l'interplay.L'album \"Blind Melon\" riscuote subito un grande successo in tutto il mondo, trascinato dal singolo e dal videoclip \"No Rain\", un brano costruito su un tema orecchiabile che dona atmosfere folk ad una tipica ballad blues rock.Nel 1995 la band pubblica \"Soup\". Questo disco, rispetto al precedente, \u00e8 caratterizzato da una maggiore attenzione per il processo compositivo a scapito di quello improvvisativo. \"Soup\" colpisce per la sua compattezza e variet\u00e0 (una zuppa, appunto), le soluzioni geniali (vedi brani come \"S. Andrew's fall\", \"Vernie\" e altri), l'intensit\u00e0 emozionale (\"New Life\", nella quale Shannon parla della sua paternit\u00e0). Poco tempo dopo Shannon Hoon viene ritrovato morto per overdose. Il decesso di Shannon decreta, tragicamente, la fine della band.Nel 1996 la Capitol Records pubblica \"Nico\", compilation postuma con brani inediti registrati nel periodo trascorso in tour tra il 1991 ed il 1995.\nLa reunion.\nNel 2002, la Capitol Records pubblica un altro CD, \"Classic Masters: Blind Melon\", contenente dodici vecchie canzoni della band. Grazie ad un successo ben superiore alle aspettative, ed al gran numero di vendite, esce, tre anni dopo, \"The Best of Blind Melon in 2005\", un DVD registrato in occasione del concerto tenuto dalla band nel settembre di dieci anni prima, a Chicago.L'anno seguente, in aprile, esce \"Live At The Palace CD\", disco che verr\u00e0 ridistribuito nell'autunno dello stesso anno, in una nuova confezione.Il 15 settembre del 2006 i Blind Melon ufficializzano la loro reunion, e presentano Travis Warren, nuovo cantante della band, proveniente dai Rain Fur Rent. Il 9 novembre vengono pubblicate tre canzoni inedite, intitolate \"Make a Difference\", \"For My Friends\" e \"Harmful Belly\".Dopo dodici anni, il 7 ottobre 2007, I Blind Melon tornano ad esibirsi nuovamente in pubblico a Providence, Rhode Island.Il 22 gennaio 2008, \"Billboard\" annuncia il titolo del nuovo album dei Blind Melon, \"For My Friends\", la cui uscita \u00e8 prevista per il 22 aprile. Il primo singolo che verr\u00e0 estratto dal disco sar\u00e0 \"Wishing Well\", ed un tour per promuoverlo partir\u00e0 il 28 febbraio. L'articolo ha confermato, inoltre, che \u00e8 in vendita un libro, dedicato all'era Hoon, intitolato \"A Devil on One Shoulder and an Angel on the Other: The Story of Shannon Hoon and Blind Melon\"."}
{"id": "1414542", "revid": "712828", "url": "https://it.wikipedia.org/wiki?curid=1414542", "title": "Kailea Vernius", "text": "Kailea Vernius \u00e8 un personaggio di finzione de \"Il preludio a Dune\" di Brian Herbert e Kevin J. Anderson.\nLa vita.\nKailea Vernius nasce su Ix, primogenita del conte Dominic, ultimo discendente di Casa Vernius, e di Shando, ex concubina del centenario Imperatore Padishah Elrood IX.\n\u00c8 la sorella maggiore del principe Rhombur, destinato a succedere al padre alla guida del feudo del misterioso e tecnologico pianeta.\nViene educata nella tradizione delle nobildonne imperiali, e coinvolta dal padre negli affari che sostengono le finanze della dinastia feudale. Quando il Bene Tleilax attacca Ix in un'azione congiunta segretamente con le truppe Sardaukar di Elrood IX, Kailea e il fratello vengono ospitati su Caladan dal duca Paulus Atreides, con grande disappunto della consorte Helena Richese.\nQuando il duca Paulus muore assassinato, suo figlio Leto assume il feudo di Caladan e inizia con Kailea una relazione d'amore. Tuttavia, data la sua ambizione, Kailea non si accontenta del rango di \"concubina ufficiale del duca\", ma Leto \u00e8 insormontabile: lei appartiene a una Casa rinnegata e un matrimonio potrebbe coinvolgere la Casa Atreides in una controversia con il Landsraad, sfavorevole alla Casa.\nI due mettono comunque al mondo un figlio, Victor, che non viene riconosciuto come membro della Casa di Caladan. Sei anni dopo la nascita del bambino, Kailea, spinta da Chiara, una dama di compagnia infiltrata dalla Casa Harkonnen, e infuriata dalla presenza di Jessica, una Bene Gesserit divenuta la seconda concubina ducale, trama per uccidere Leto, trasmettendo cos\u00ec il feudo di Caladan a Victor e riportando la Casa Vernius al potere per mezzo della sua reggenza.\nLa congiura coinvolge involontariamente il capitano delle guardie Atreides, divenuto amante di Kailea, dopo un banchetto quest'ultima invita il capitano nelle sue stanze come ormai di consuetudine negli ultimi tempi e dopo una notte di passione gli ruba la chiave a codice dell'armeria di Casa Atreides che consegner\u00e0 poi a Chiara che piazzer\u00e0 l'esplosivo. Sullo stesso velivolo sopraggiungono anche Victor e lo zio Rhombur che inizialmente dovevano fare una battuta di pesca assieme al capitano ma spinti dalla volont\u00e0 del piccolo e di quella dello stesso zio si recarono anch'essi sul Clipper guidato dal Duca Leto. Quando l'aereo esplode il piccolo Victor muore, Leto sopravvive quasi illeso e Rhombur viene orribilmente mutilato, e per sopravvivere viene sottoposto a un intervento del dottor Yueh, uno dei migliori medici Suk imperiali, che lo tramuta in una sorta di cyborg.\nSconvolta dall'angoscia della morte del figlio, di come era ridotto il fratello e dopo essere stata scoperta dal capitano uccide con un coltello Chiara per poi suicidarsi lanciandosi da una torre di Castel Caladan"}
{"id": "1414545", "revid": "108532999", "url": "https://it.wikipedia.org/wiki?curid=1414545", "title": "Wimblington", "text": "Wimblington \u00e8 un villaggio del Cambridgeshire, nella parte orientale dell'Inghilterra, con una popolazione che al censimento 2001 era pari a 1700 residenti.\nStoria.\nGi\u00e0 un borgo della grande parrocchia di Doddington, nel 1874 divenne una parrocchia separata e una nuova chiesa, dedicata a St. Peter, fu inaugurata il 15 maggio dello stesso anno.\nWimblington vinse i premi \"Miglior Villaggio\" del Cambs Times e dello Wisbech Standard per nove volte e nel 1997 si classific\u00f2 al secondo posto nella competizione \"Miglior Villaggio Nazionale dell'Anno\"."}
{"id": "1414553", "revid": "11917173", "url": "https://it.wikipedia.org/wiki?curid=1414553", "title": "Guglielmo Massaja", "text": ""}
{"id": "1414556", "revid": "399", "url": "https://it.wikipedia.org/wiki?curid=1414556", "title": "Fratelli Branca Distillerie", "text": "La Fratelli Branca Distillerie S.r.l. \u00e8 un'azienda italiana operante nella produzione e distribuzione di bevande alcoliche fondata da Bernardino Branca nel 1845 a Milano.\nStoria.\nNascita dell'azienda.\nLa fondazione dell'azienda si deve a Bernardino Branca (1802-1886), farmacista autodidatta, che mette a punto nel 1845 la ricetta di un amaro tonico a base di erbe officinali che inizia a produrre in un laboratorio in Porta Nuova a Milano e a commercializzare come rimedio medicamentoso con il nome di \"Fernet-Branca\". La societ\u00e0 in nome collettivo Fratelli Branca, avviata con modeste attrezzature e con le ridotte dimensioni permesse da un mercato limitato inizialmente al capoluogo lombardo e a poche altre citt\u00e0 dell'Italia settentrionale, inizia a svilupparsi in coincidenza con il completarsi del processo di unificazione del Paese. Premiata con una medaglia d'oro all'Esposizione nazionale di Firenze nel 1861, l'azienda riesce ad affermarsi nel corso degli anni settanta dell'Ottocento \u2013 dopo analoghi riconoscimenti alle Esposizioni internazionali di Londra (1862), Parigi (1867) e Vienna (1873) \u2013 anche sui mercati europei e su quelli d'oltreoceano, in particolare in Paesi come gli Stati Uniti e l'Argentina, verso i quali s'indirizza in maniera prevalente l'emigrazione italiana.\nNel corso del decennio successivo il fondatore viene affiancato dai figli Luigi (1833-1886), Giuseppe (1837-1888) e Stefano (1843-1891), che si concentrano sul potenziamento della rete distributiva in Italia e all'estero. Alla scomparsa di Stefano Branca nel 1891, a distanza di pochissimi anni da quella del padre e dei fratelli, \u00e8 la moglie Maria Branca Scala farsi carico della gestione di un'azienda che conta in quel momento una cinquantina di impiegati ed oltre 300 operai, e che viene premiata l'anno successivo dal Ministero dell'agricoltura e del commercio per essere fra le imprese maggiormente distintesi nell'esportazione. Nel 1905 viene registrato ufficialmente il marchio dell'azienda \u2013 un'aquila ad ali spiegate che artiglia una bottiglia con il mondo sottostante \u2013 destinato a durevole notoriet\u00e0 e ideato dal pittore Leopoldo Metlicovitz, esponente della corrente artistica del Liberty e uno dei padri del moderno cartellonismo pubblicitario italiano. \nCrescita e internazionalizzazione.\nEntrato in azienda in giovanissima et\u00e0, Bernardino Branca (1886-1957), nipote dell'omonimo fondatore, nel giugno del 1917 assume ufficialmente la direzione della distilleria, che nel gennaio dell'anno successivo provvede a trasformare in societ\u00e0 per azioni con un capitale di sei milioni di lire, aumentato pochi mesi dopo a quindici milioni. Negli anni seguenti mostra un notevole dinamismo imprenditoriale, avviando un radicale ammodernamento dello fabbrica di via Resegone \u2013 costruita ad inizio secolo per sostituire il piccolo stabilimento di Porta Nuova \u2013, e investendo risorse cospicue nel miglioramento delle tecniche di lavorazione e nell'estensione della gamma di prodotto (fra gli altri entrano in produzione liquori quali Chartreuse, Tamarindo, Alchermes, Anisetta e Maraschino).\nLa presenza dell'azienda sul mercato internazionale viene sensibilmente rafforzata a partire dalla met\u00e0 degli anni venti attraverso la costruzione all'estero di propri stabilimenti di produzione. Si tratta di una scelta utile per ridurre i costi di trasporto e distribuzione, ma che soprattutto permette di aggirare gli ostacoli che la diffusione di politiche economiche di tipo protezionista sta cominciando a frapporre alla penetrazione dei prodotti Branca. Nel 1926 viene completata la costruzione di uno stabilimento a Saint-Louis, in Alsazia, che viene destinato alla produzione di liquori per il mercato francese. Nello stesso anno viene concessa l'autorizzazione alla ditta Hofer &amp; C. di Buenos Aires, concessionaria esclusiva per la vendita del Fernet in Sudamerica, di fabbricare il liquore in Argentina, avvalendosi dell'estratto spedito dall'Italia, mentre nel 1927 \u00e8 la volta della Fratelli Branca Gesellschaft, a cui viene affidata la gestione di uno stabilimento a Stoccarda. La politica di espansione viene infine completata, nel 1932, con la costituzione della Societ\u00e0 anonima Fratelli Branca distillerie di Chiasso (Svizzera) e, in particolare, della Fratelli Branca Inc. (USA), quest'ultima contestuale all'apertura di uno stabilimento a New York. Accanto a queste consociate continuano ad operare alcune filiali commerciali \u2013 Vienna, Praga, Valencia e Magonza \u2013 che concorrono in maniera non marginale al successo sui principali mercati esteri.\nLa precoce internazionalizzazione dell'azienda, che pure mantiene in gran parte i caratteri organizzativi di un'impresa a conduzione familiare, si rivela fondamentale soprattutto nel corso degli anni trenta quando, a dispetto della stagnazione economica e del crollo del commercio internazionale, vengono acquisite sempre pi\u00f9 ampie quote di mercato in Europa e soprattutto in Sudamerica, dove nel 1940 viene rilevato dal precedente concessionario il sito produttivo di Buenos Aires. Sul mercato italiano invece, su impulso diretto di Bernardino Branca, viene ripresa ed estesa la politica di estensione e differenziazione della gamma di prodotto, che arriva ad includere alla fine del decennio oltre 400 articoli, fra cui spicca il \"Vieux Cognac Sup\u00e9rieur\", che diventer\u00e0 nel dopoguerra il \"Brandy Stravecchio Branca\". Viene intensificato anche il ricorso a campagne pubblicitarie, fortemente caratterizzate dalla collaborazione di artisti e illustratori pubblicitari quali Leonetto Cappiello e il francese Jean d'Ylen.\nLa seconda guerra mondiale e la ripresa postbellica.\nLo scoppio del secondo conflitto mondiale pone l'azienda di fronte a problemi drammatici. Le difficolt\u00e0 \u2013 in una prima fase avvertite soprattutto nel reperimento di alcune materie prime \u2013 si acuiscono in particolare dopo l'ingresso in guerra degli Stati Uniti nel 1941, e il conseguente sequestro della filiale di New York. Il blocco dei beni viene poco dopo esteso anche alla consociata di Buenos Aires, in seguito alla decisione dell'Argentina, che pure ha conservato la sua neutralit\u00e0, di assumere il controllo delle filiali delle imprese tedesche e italiane operanti nel Paese. Privata dei suoi principali mercati esteri (nel 1935 la produzione del solo stabilimento argentino aveva superato quella della casa madre), la Branca \u00e8 poi costretta ad interrompere l'attivit\u00e0 nell'agosto del 1943, in seguito al bombardamento dello stabilimento milanese.\nNonostante i costi materiali della ricostruzione siano ingenti \u2013 al termine del conflitto risultano praticamente distrutti anche gli impianti francese e tedesco \u2013 la ripresa postbellica si rivela piuttosto rapida: la produzione per il mercato italiano ritorna sui livelli anteguerra nel 1948, mentre all'inizio degli anni cinquanta anche le unit\u00e0 produttive di Saint-Louis, Stoccarda e Chiasso rientrano in funzione a pieno ritmo e nuove sedi commerciali vengono aperte in Lussemburgo, Cecoslovacchia ed Egitto. La rinascita dell'azienda \u00e8 accompagnata da un rinnovato impegno in campo pubblicitario, nell'ambito del quale alle forme tradizionali di comunicazione grafica viene affiancato il ricorso ai canali radiofonico e cinematografico.\nBernardino Branca nel 1955, due anni prima della sua morte, d\u00e0 le dimissioni prima dalla carica di presidente e successivamente da quella di amministratore delegato, passando il testimone ai figli Stefano (1927), Pierluigi (1928-1999), Giuseppe (1931) e Carlo (1938-1998).\nIl 4 giugno 2009 \u00e8 stato inaugurato il museo \"Collezione Branca\".\nBranca International.\nFratelli Branca Distillerie fa capo, insieme a Branca Real Estate e Centro Studi Fratelli Branca, a Branca International, controllato dalla famiglia Branca di cui \u00e8 Presidente e Amministratore delegato Niccol\u00f2 Branca. Nel 2017 Branca International ha registrato ricavi per 364,6 milioni di euro in crescita del 12% rispetto al 2016. L'utile consolidato \u00e8 lievemente migliorato anno su anno, da 67,2 a 68,8 milioni. Con investimenti per oltre 9 milioni finanziati grazie ai mezzi propri, Branca International ha registrato un miglioramento della liquidit\u00e0 netta, da 377 a 460 milioni."}
{"id": "1414559", "revid": "729019", "url": "https://it.wikipedia.org/wiki?curid=1414559", "title": "Carlo III Tocco", "text": "Biografia.\nNacque intorno al 1465-1470. Fu pretendente al trono dei despoti d'Epiro e della Contea di Cefalonia e Zante, che erano state strappate dagli Ottomani e dai Veneziani al padre. Fu anche pretendente di questi territori dal 1503, anno in cui mor\u00ec il padre, fino alla sua morte, avvenuta nel 1518 a Roma."}
{"id": "1414560", "revid": "1005847", "url": "https://it.wikipedia.org/wiki?curid=1414560", "title": "Porto del Cinquale", "text": "Il Porto del Cinquale \u00e8 il porto dell'omonima localit\u00e0 balneare del comune di Montignoso, in Provincia di Massa e Carrara.\nCaratteristiche.\nIl porto turistico, segnalato da lanterna, \u00e8 situato sul Mar Ligure alla foce del Fiume Versilia. L'approdo conta quasi 240 posti barca fissi per imbarcazioni di lunghezza non superiore ai 30 piedi e una serie di ormeggi lungo il tratto banchinato del fiume per piccoli natanti in transito. I fondali variano nell'intero bacino tra 1,5 e 2 metri, salvo ridursi in caso di mareggiate causate da venti sostenuti del terzo e del quarto quadrante che rendono molto difficoltoso e a rischio sia l'ingresso che l'uscita dal porto.\nTra i servizi offerti vi sono i distributori di carburante e la gru di alaggio e varo."}
{"id": "1414563", "revid": "110157", "url": "https://it.wikipedia.org/wiki?curid=1414563", "title": "L-lisina ossidasi", "text": "La L-lisina ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche, pi\u00f9 lentamente, su -ornitina, -fenilalanina, -arginina and -istidina."}
{"id": "1414564", "revid": "110157", "url": "https://it.wikipedia.org/wiki?curid=1414564", "title": "D-glutammato(D-aspartato) ossidasi", "text": "La D-glutammato(D-aspartato) ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD). Il -glutammato e il -aspartato sono ossidati alla stessa velocit\u00e0. Altri -aminodicarbossilati, and altri - ed -aminoacidi, non sono ossidati."}
{"id": "1414566", "revid": "110157", "url": "https://it.wikipedia.org/wiki?curid=1414566", "title": "L-aspartato ossidasi", "text": "La L-aspartato ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina contenente FAD e prende parte al sistema della chinolinato sintasi batterica."}
{"id": "1414567", "revid": "110157", "url": "https://it.wikipedia.org/wiki?curid=1414567", "title": "Glicina ossidasi", "text": "La glicina ossidasi \u00e8 un enzima appartenente alla classe delle ossidoreduttasi, che catalizza le seguenti reazioni:\nSi tratta di una flavoproteina contenente FAD legato non covalentemente. L'enzima di \"Bacillus subtilis\" \u00e8 attivo nei confronti di glicina, sarcosina, \"N-\"etilglicina, -alanina, -\u03b1-amminobutirrato, -prolina, -pipecolato ed \"N\"-metil--alanina. Si tratta di un enzima differente dalla D-amminoacido ossidasi perch\u00e9 \u00e8 attivo anche sulla sarcosina e sul -pipecolato."}
{"id": "1414569", "revid": "1543377", "url": "https://it.wikipedia.org/wiki?curid=1414569", "title": "Glicina deidrogenasi (decarbossilante)", "text": "La glicina deidrogenasi (decarbossilante) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima contiene piridossalfosfato. Tale enzima, noto come proteina P, \u00e8 parte del \"glycine cleavage system\", un complesso in grado di tagliare la glicina, precedentemente noto come glicina sintasi. In tale sistema, la proteina P si associa a due enzimi, la aminometiltransferasi (o proteina T) e la diidrolipoil deidrogenasi (o proteina L), e alla proteina H (proteina che trasporta lipoili)."}
{"id": "1414570", "revid": "1543377", "url": "https://it.wikipedia.org/wiki?curid=1414570", "title": "Glutammato sintasi (ferredossina)", "text": "La glutammato sintasi (ferredossina) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina contenente cluster ferro-zolfo."}
{"id": "1414571", "revid": "1762097", "url": "https://it.wikipedia.org/wiki?curid=1414571", "title": "D-amminoacido deidrogenasi", "text": "La D-amminoacido deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD). Agisce allo stesso modo sugli altri -amminoacidi, eccetto -aspartato e -glutammato."}
{"id": "1414573", "revid": "110157", "url": "https://it.wikipedia.org/wiki?curid=1414573", "title": "Taurina deidrogenasi", "text": "La taurina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1414574", "revid": "1543377", "url": "https://it.wikipedia.org/wiki?curid=1414574", "title": "Ammina deidrogenasi", "text": "La ammina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una chinoproteina."}
{"id": "1414575", "revid": "1573940", "url": "https://it.wikipedia.org/wiki?curid=1414575", "title": "Aralchilammina deidrogenasi", "text": "La aralchilammina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl metosolfato di fenazina pu\u00f2 agire come accettore. L'enzima agisce sulle ammine aromatiche e, pi\u00f9 lentamente, anche su ammine alifatiche (ma non su metilammina o etilammina, come avviene per l'ammina deidrogenasi)."}
{"id": "1414576", "revid": "1543377", "url": "https://it.wikipedia.org/wiki?curid=1414576", "title": "Glicina deidrogenasi (formante cianuro)", "text": "La glicina deidrogenasi (formante cianuro) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima di \"Pseudomonas\" sp. contiene FAD. L'enzima \u00e8 legato alla membrana ed \u00e8 parte della catena respiratoria. L'enzima \u00e8 in grado di agire attraverso vari accettori artificiali di elettroni, tra cui il metosolfato di fenazina."}
{"id": "1414577", "revid": "110157", "url": "https://it.wikipedia.org/wiki?curid=1414577", "title": "Pirrolina-2-carbossilato reduttasi", "text": "La pirrolina-2-carbossilato reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima riduce l'1-pirrolina-2-carbossilato a -prolina, ma anche l'1,2-dideidropiperidina-2-carbossilato a -pipecolato."}
{"id": "1414578", "revid": "1543377", "url": "https://it.wikipedia.org/wiki?curid=1414578", "title": "Pirrolina-5-carbossilato reduttasi", "text": "La pirrolina-5-carbossilato reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima riduce anche la 1-pirrolina-3-idrossi-5-carbossilato a -idrossiprolina."}
{"id": "1414583", "revid": "16758", "url": "https://it.wikipedia.org/wiki?curid=1414583", "title": "Ulrich Schmack", "text": "Nel 1995, non ancora ventiduenne, ha fondato Schmack Biogas assieme ai due fratelli, azienda che realizzava impianti biogas da materie prime rinnovabili. \nFiglio di imprenditori agricoli bavaresi, ide\u00f2 il suo primo impianto, che utilizzava pollina, per rispondere alle esigenze energetiche dell'azienda avicola di famiglia: in quel periodo, infatti, frequenti black-out elettrici mettevano in difficolt\u00e0 i contadini. Pur artigianale (il biogas prodotto veniva bruciato dal motore di una Opel Kadett) l'impianto funzionava: da l\u00ec nacque l'idea di commercializzarlo. Nasceva cos\u00ec la Schmack Biogas Gbr, che diverr\u00e0 poi GmbH, ed infine AG. Ben presto Schmack si accorse che le deiezioni dei volatili non avevano rese elevate in termini energetici, e si orient\u00f2 verso la digestione anaerobica di vegetali ad alto contenuto energetico.\nUlrich Schmack \u00e8 stato consulente del governo bavarese per il biogas.\nHa curato la quotazione dell'azienda alla Borsa di Francoforte nel 2006.\nDopo l'ingresso di Schmack Biogas nel gruppo Viessmann nel 2010, ha lasciato gli incarichi in Schmack Biogas, pur rimanendo all'interno del gruppo Viessmann come dirigente: ha guidato dapprima microbEnergy GmbH (2012-2016), e successivamente di Digital Energy Solutions, \"joint venture\" tra Viessmann e BMW (2016-2020)."}
{"id": "1414585", "revid": "1543377", "url": "https://it.wikipedia.org/wiki?curid=1414585", "title": "Metilenetetraidrofolato deidrogenasi (NADP+)", "text": "La metilenetetraidrofolato deidrogenasi (NADP+) \u00e8 un enzima appartenente alla classe delle ossidoreduttasi, che catalizza la seguente reazione:\nNegli eucarioti si presenta come un enzima trifunzionale, che comprende anche un'attivit\u00e0 da meteniltetraidrofolato cicloidrolasi () e formato-tetraidrofolato ligasi (). In alcuni procarioti l'enzima \u00e8 bifunzionale e contiene solo l'attivit\u00e0 da meteniltetraidrofolato cicloidrolasi."}
{"id": "1414587", "revid": "256896", "url": "https://it.wikipedia.org/wiki?curid=1414587", "title": "Accademia delle scienze prussiana", "text": ""}
{"id": "1414588", "revid": "124923303", "url": "https://it.wikipedia.org/wiki?curid=1414588", "title": "Jacob Black", "text": "Jacob Black, in italiano Giacobbe, \u00e8 un personaggio immaginario dei romanzi \"Twilight\", \"New Moon\", \"Eclipse\" e \"Breaking Dawn\" di Stephenie Meyer e dei loro rispettivi adattamenti cinematografici. Jacob \u00e8 descritto come un attraente ragazzo nativo americano appartenente alla trib\u00f9 dei Quileute di La Push. \nNel corso del secondo libro della saga scopre che pu\u00f2 mutarsi in un lupo. Per la maggior parte della serie, Jacob \u00e8 in grande rivalit\u00e0 con il vampiro Edward Cullen, poich\u00e9 sono entrambi innamorati di Isabella Swan, ma poi questo triangolo amoroso finisce quando Jacob ha l'imprinting con Renesmee Cullen.\nNei film tratti dai libri della Meyer, Jacob \u00e8 interpretato da Taylor Lautner.\nCreazione.\nJacob ha un ruolo piccolo nel primo romanzo della saga, era originariamente solo un mezzo per raccontare a Bella dei \"Freddi\".\nTuttavia, sia alla Meyer che alla sua agente, Jacob piacque al punto tale che decisero di dargli un ruolo pi\u00f9 importante nel seguito di \"Twilight\". Egli \u00e8 infatti un personaggio principale in \"New Moon\", \"Eclipse\" e \"Breaking Dawn\".\nAspetto fisico.\nJacob (spesso chiamato col diminutivo Jake) presenta le caratteristiche tipiche degli Indiani d'America. Ha la pelle di una tonalit\u00e0 color ruggine molto liscia e levigata. Il suo viso \u00e8 descritto come attraente ed \u00e8 regolare con zigomi sporgenti e con il mento un po' arrotondato da bambino, i suoi occhi sono scuri e i capelli neri molto lucidi. Nel primo libro \u00e8 descritto come un adolescente in fase di crescita ed \u00e8 alto 1,78 m, ma nel corso della saga crescer\u00e0 in altezza arrivando a 2 m in solo un anno, il suo viso perder\u00e0 le rotondit\u00e0 infantili assumendo lineamenti pi\u00f9 spigolosi, e svilupper\u00e0 una massa muscolare massiccia che lo porter\u00e0 a dimostrare circa 25 anni. Questa drastica e rapida crescita fisica \u00e8 causata dal fatto che a 16 anni Jacob sviluppa il gene della sua trib\u00f9 che gli permette di assumere a volont\u00e0 le sembianze di un lupo. Dopo la trasformazione ha la pelliccia rossiccia e il pelo lungo, per via della lunghezza dei suoi capelli. Avendo difficolt\u00e0 a mantenere il pelo pulito Jacob si taglia i capelli cortissimi per avere meno difficolt\u00e0 con la pelliccia una volta trasformatosi in lupo. Il suo tipico abbigliamento da umano \u00e8 fatto di t-shirt e jeans. Bella descrive Jacob come una persona molto solare con un sorriso grande e contagioso. Il suo carattere \u00e8 allegro e impulsivo e la sua voce \u00e8 piacevole e roca.\nStoria personale.\nSuo padre \u00e8 Billy Black, un anziano della trib\u00f9 dei Quileute e discende direttamente dal capostipite della sua razza. Jacob perse la madre Sarah in un incidente stradale quando era piccolo. Ha due sorelle, gemelle tra loro, di nome Rachel e Rebecca. Rachel frequenta l'universit\u00e0 a di Washington State dopo aver vinto una borsa di studio mentre Rebecca ha sposato un surfista samoano e si \u00e8 trasferita a vivere nelle Hawaii. Il suo hobby \u00e8 riparare automobili e moto e con i pochi spiccioli che guadagna con lavoretti saltuari, riesce a recuperare pezzi di ricambio per costruirsi da solo una Volkswagen Golf del 1986. Ha diversi amici, tutti provenienti dalla riserva dove lui stesso abita. Molti di questi subiscono il suo stesso destino nel trasformarsi in mutaforma tra cui Quil ed Embry, due ragazzi indiani di 15 anni che sono i suoi migliori amici. Suo padre Billy \u00e8 amico di Charlie Swan e grazie a questo legame, Jacob frequenta Bella Swan che si \u00e8 trasferita da poco a Forks dall'Arizona. I due ragazzi si conoscevano fin da piccoli dato che giocavano insieme quando Bella veniva a trovare il padre per l'estate. Durante il tempo che passa con Bella, Jacob comincia a provare per la ragazza un sentimento di affetto profondo che diventa infine amore. Jacob non ha mai creduto alle leggende sui vampiri che vivono nella zona di Forks e quando incontra Bella ad un fal\u00f2 sulla spiaggia di La Push, racconta alla ragazza delle storie su questi personaggi ironizzando sulla discendenza della sua trib\u00f9 dai lupi. Il gene del mutaforma si manifesta in lui dopo un'uscita al cinema con Bella e lo porta a ricredersi su tutta la faccenda delle sue origini, cambiando anche idea su alcuni atteggiamenti di ragazzi della riserva che riteneva fossero dovuti alla frequentazione di cattive compagnie. Alla scoperta personale di questo segreto, comincia ad avere un comportamento molto ostile nei riguardi di Edward e degli altri membri della famiglia Cullen. Inoltre la sua diretta discendenza dal capotrib\u00f9 originale dei Quileute lo porta a ricoprire un ruolo di estrema rilevanza nel branco di cui fa parte, stabilendo la sua gerarchia superiore che porta in seguito il branco a dividersi in due fazioni con due rispettivi maschi alfa. Il suo atteggiamento si alleggerisce quando subisce il suo imprinting con la figlia di Bella ed Edward, Renesmee. Inizialmente entrambi i genitori della neonata sono molto infastiditi della cosa, ma sapendo che \u00e8 stato un evento involontario, e sapendo che la figlia si \u00e8 in breve tempo affezionata al giovane tanto quanto che a loro, decidono di accettare la cosa. Quando la famiglia Cullen rischia di venire uccisa dai Volturi, Bella si organizza in modo da poter far scappare Renesmee insieme a Jacob se per caso l'incontro dovesse finire in maniera violenta. Fortunatamente l'incontro si risolve pacificamente e quindi Jacob potr\u00e0 continuare a vivere, probabilmente per l'eternit\u00e0, accanto a Renesmee, Bella, e al resto della famiglia Cullen.\nAbilit\u00e0 e poteri.\nDa lupo.\nCome tutti i mutaforma Quileute, Jacob \u00e8 in grado di trasformarsi in lupo, nel suo caso dal pelo rossiccio. In questa forma \u00e8 molto forte, agile e veloce, capace di sopraffare un vampiro medio senza difficolt\u00e0. \u00c8 dotato anche di sensi pari a quelli dei vampiri, ma a differenza di questi ultimi non \u00e8 dotato di una resistenza infinita, quindi deve dormire e mangiare. Fino alla fine di Eclipse era il secondo lupo in grandezza mentre, dall'inizio di Breaking Dawn, \u00e8 sia il lupo pi\u00f9 massiccio, che il secondo pi\u00f9 veloce dopo Leah. Possiede anche una rigenerazione accelerata, grazie a cui guarisce in pochi secondi da ferite minori e in poche ore quando \u00e8 ferito gravemente. Come tutti componenti del branco, inoltre, quando \u00e8 trasformato in lupo Jacob sente i pensieri degli altri lupi, ma quando lascia il branco di Sam, diventando Alfa a sua volta, \u00e8 in grado di sentire solo i pensieri dei lupi che lo seguono, mentre con Sam pu\u00f2 trasmettere solamente i pensieri che desidera condividere.\nDa umano.\nIn questa forma Jacob \u00e8 sempre dotato di capacit\u00e0 fisiche superiori a un umano normale, ma in misura minore rispetto a quando \u00e8 trasformato in lupo e rispetto ad un vampiro. Ad essere mantenuta completamente invece \u00e8 la rigenerazione. Dopo l'iniziale sviluppo fisico, che gli conferisce un aspetto simile ad un venticinquenne, Jacob ha smesso di invecchiare fino a che non smetter\u00e0 di trasformarsi in lupo. Siccome Renesmee \u00e8 immortale, Jacob potrebbe vivere per l'eternit\u00e0 dato che, generalmente, i lupi Quileute smettono di trasformarsi solo per poter invecchiare con la loro compagna umana. Inoltre mantiene un olfatto e l'udito meno sviluppato rispetto a quando \u00e8 in forma di lupo, ma comunque molto superiori a quelli di un umano. La sua temperatura corporea raggiunge i 42\u00a0\u00b0C.\nRelazioni.\nPrima dell'arrivo di Bella, Jacob era particolarmente legato al padre Billy, alle sorelle Rachel e Rebecca, e ai suoi amici Quil Ateara V ed Embry Call. Per la famiglia Cullen non provava nessun sentimento particolare, essendo convinto che le storie dei Quileute fossero solo delle leggende. Quando entra nel branco, sviluppa un forte legame con tutti i suoi componenti, mentre per i Cullen prova lo stesso atteggiamento di disgusto condiviso dagli altri mutaforma. Fa amicizia, oltre che con Quil ed Embry, in particolare con Seth Clearwater mentre con la sorella di lui, Leah, sviluppa un rapporto sia di amicizia che di cameratismo quando lui crea il proprio branco e la promuove al ruolo di sua \"beta\", cio\u00e8 di seconda in comando. La famiglia Cullen, dopo che Jacob tradisce la propria trib\u00f9 per proteggerli, in particolare Carlisle ed Esme, provano un'immensa gratitudine nei suoi confronti. Solo Rosalie insiste a trattarlo con ostilit\u00e0. Dopo l'imprinting con Renesmee, Jacob e i Cullen diventano molto pi\u00f9 uniti, fino a che, anche se non viene mai dichiarato apertamente, si pu\u00f2 dire che loro ormai considerano anche lui un membro della loro famiglia.\nBella Swan.\nQuando Bella viene a vivere a Forks i due diventano rapidamente amici, ma \u00e8 solo dopo che Edward abbandona Bella che i due cominciano a passare davvero molto tempo insieme, sviluppando sentimenti d'amore l'uno per l'altra. Edward ritiene che ci sono molti lati della personalit\u00e0 di Bella che solo Jacob \u00e8 in grado di capire. Siccome l'amore per Edward resta molto pi\u00f9 profondo, a Bella sono necessari mesi per capire di amare anche Jacob, ma anche quando se ne rende conto, comunque non cambia idea: \u00e8 Edward la persona a cui \u00e8 destinata e con cui passer\u00e0 il resto della propria esistenza. A Jacob sono necessari altrettanto tempo e ancora pi\u00f9 sofferenza per accettare che la ragazza non lo abbia scelto. Poco dopo il matrimonio tra Bella ed Edward, il ragazzo viene a sapere della gravidanza di lei: la implora subito di abortire, ma lei rifiuta. Quando Sam decide che, per proteggere la trib\u00f9, \u00e8 necessario uccidere la creatura e, quindi, anche Bella, Jacob accoglie il proprio ruolo di Alfa e si schiera dalla parte dei Cullen, pur di proteggere la ragazza che ama. Nelle settimane seguenti, i due amici continua a stare vicini, mossi da un'inspiegabile attrazione. Quando Bella partorisce, Jacob ritiene sia morta perch\u00e9 sente che il bisogno di esserle vicino si \u00e8 spostato in direzione della nascitura, che decide di uccidere per aver, secondo lui, ucciso la propria madre, ma prima di attuare la propria vendetta, i suoi occhi incrociano lo sguardo della neonata e ha l'imprinting. Tutto l'amore provato per Bella viene soverchiato dai sentimenti verso Renesmee. Questo nuovo sentimento spiega la ragione del legame tra Jacob e Bella durante la gravidanza: l'attrazione in realt\u00e0 era tra Jacob e Renesmee, mentre Bella, dopo aver partorito, smette anche lei di provare quell'inspiegabile bisogno di avere Jacob vicino a s\u00e9. Diventata vampira, inizialmente Bella \u00e8 felice quando sembra che Jacob abbia accettato la sua trasformazione, ma quando scopre dell'imprinting, si arrabbia, e per poco non lo aggredisce. Comunque, in poco tempo, Bella e Jacob tornano migliori amici perch\u00e9, nonostante lei non riesca ancora a non essere infastidita dalla faccenda dell'imprinting, alla fine non pu\u00f2 negare quanto la sua felicit\u00e0 sia dovuta soprattutto all'amico. Dopo che, grazie a Jacob, Bella pu\u00f2 anche continuare a vedere Charlie, i due possono essere finalmente felici senza pi\u00f9 bugie o sofferenza. La paura condivisa per il futuro di Renesmee, poi, li avvicina ancora di pi\u00f9, e quando i Cullen decidono di partire per il Brasile, dove sperano di fare ricerche sui mezzi-vampiri, Bella, dopo un'iniziale opposizione, decide di appoggiare Jacob nella sua intenzione di seguirli, avendo ormai accettato il legame tra il ragazzo e la bambina. Con l'arrivo dei Volturi, Bella mostra di nuovo quanto la sua relazione con Jacob sia tornata quella di un tempo e anche di pi\u00f9: volendo che la figlia sopravviva in ogni caso, Bella fa preparare dei documenti falsi in modo che Renesmee possa scappare assieme a lui, considerandolo l'unico a cui la affiderebbe, se lei ed Edward dovessero morire. Quando la faccenda si risolve pacificamente, anche la loro ultima fonte di \"ostilit\u00e0\" si dissolve: Bella comincia a chiamare la figlia \"Nessie\", il soprannome che Jacob aveva dato alla piccola e che, fino ad allora, Bella non aveva sopportato. Da quel momento in avanti, Bella e Jacob continueranno ad essere migliori amici, ognuno con la persona a cui erano destinati.\nRenesmee Cullen.\nPrima della nascita di lei, Jacob considera Renesmee un mostro senza cuore n\u00e9 anima, e pi\u00f9 volte esprime il proprio disprezzo. Quando Bella sembra morire di parto, Jacob si avvicina alla neonata per ucciderla, ma appena i loro occhi si incontrano lui ha l'imprinting: da quel momento Renesmee sar\u00e0 il centro del suo universo, mentre lui sar\u00e0 tutto ci\u00f2 di cui la piccola avr\u00e0 bisogno. Non riuscendo a pronunciare abbastanza facilmente il nome datole da Bella, Jacob da a Renesmee il soprannome \"Nessie\". In realt\u00e0, l'attaccamento che Jacob provava per Bella durante il parto, cos\u00ec come il desiderio di avvicinarsi alla piccola subito dopo che questa nasce, pensando erroneamente fosse un desiderio primordiale di ucciderla, altro non era che il manifestarsi del loro legame: sia Bella che Jacob, durante la gravidanza della prima, erano manipolati dal legame tra il legame tra il secondo e la nascitura, a testimonianza di quanto esso fosse forte gi\u00e0 prima che l'imprinting avvenisse realmente. Nei mesi successivi il rapporto tra i due diventa sempre pi\u00f9 forte: Jacob passa tutte le giornate assieme alla piccola, tanto che, nei giorni subito dopo la sua nascita, l'unica volta che si allontana da lei \u00e8 per andare a rivelare alla trib\u00f9 del loro legame, obbligando gli altri lupi a proteggerla a loro volta; Renesmee invece, gi\u00e0 pochi giorni dopo la nascita, lo considera una delle persone a cui \u00e8 pi\u00f9 legata, provando un sentimento quasi possessivo nei confronti del mutaforma, che chiama \"il mio Jacob\". Quando la casa dei Cullen ospita diversi altri vampiri, molti dei quali si nutrono di sangue umano, Jacob, pur non provando simpatia, non \u00e8 nemmeno ostile verso di loro dato che sono venuti ad aiutare Nessie. Dopo che i Volturi lasciano Forks, Jacob, con gran stupore di Edward, non pensa mai al fatto che, nel giro di sei/sette anni, Renesmee diverr\u00e0 adulta e quindi, quasi sicuramente, sar\u00e0 la sua compagna: Jacob vuole solo che Renesmee sia al sicuro e felice, quindi non gli importa di come sar\u00e0 il futuro, fintanto che queste due condizioni siano rispettate.\nIn una delle scene finali del Alice ha una visione di Renesmee adulta assieme a Jacob, che conferma come, un giorno, i due diverranno una coppia.\nEdward Cullen.\nQuando Jacob entra nel branco e si innamora di Bella, inizia a provare un profondo astio per Edward, a causa della loro rivalit\u00e0. Dopo essere tornato a Forks, al vampiro sono necessari mesi per fidarsi di Jacob e lasciare che lui e Bella ricomincino a vedersi. Nei giorni prima e dopo il diploma, i due si parlano pi\u00f9 volte, ma mentre Edward cerca di essere, per lo meno, educato verso Jacob, quest'ultimo mantiene un atteggiamento di totale ostilit\u00e0. La notte prima della battaglia contro i neonati, Jacob ed Edward fanno una breve tregua, e entrambi ammettono che, a causa di Bella, nessuno dei due arriver\u00e0 mai a fare del male all'altro, per poi riaffermare la loro rivalit\u00e0. La mattina successiva, dopo che Bella ha baciato Jacob per evitare che questi vada a combattere senza raziocinio, Edward dichiara di provare gratitudine verso il ragazzo, per come si \u00e8 occupato della loro amata mentre lui non c'era. Quando Jacob viene a sapere della gravidanza di Bella, il rapporto tra di lui e il vampiro inizialmente si rafforza grazie all'odio condiviso per il nascituro, per poi vacillare quando anche Edward comincia ad affezionarsi al figlio, e infine rinsaldarsi poche ore prima del parto, quando Edward chiede a Jacob il permesso di trasformare Bella: prima ancora che questi risponda, Edward ammette di considerarlo un amico, quasi un fratello, per tutto ci\u00f2 che ha fatto. Il loro rapporto torna per\u00f2 ad essere teso, stavolta soprattutto da parte di Edward, quando Jacob ha l'imprinting con Renesmee. L'unico motivo per cui il vampiro tollera la presenza del licantropo \u00e8 la consapevolezza di quanto i sentimenti di quest'ultimo siano puri, e in breve tempo il rapporto tra i due torna ad essere, se non amichevole, almeno sereno e pacifico: la riconoscenza per quanto Jacob ha fatto per Bella, e come il suo, seppur involontario, imprinting abbia definitivamente sancito la sicurezza di Renesmee da parte del branco, lasciano Edward con troppo poche ragioni sufficienti a odiarlo. Quando la battaglia contro i Volturi sembra ormai inevitabile, i due genitori affidano la bambina a Jacob e, prima che questi parta, Edward lo abbraccia chiamandolo \"fratello mio, \"figlio\" mio\", indicando di aver anche lui accettato il ruolo che l'amico avr\u00e0 nella vita di Renesmee.\nIn una delle scene finali del Alice ha una visione di Renesmee adulta assieme a Jacob, che conferma come, un giorno, i due diverranno una coppia. Edward, leggendo il pensiero di Alice, vede a sua volta il futuro, in cui si osservano lui e Bella dare la loro benedizione alla figlia ed al mutaforma. Senza dire nulla, sorride alla propria sorella, nella comune e tacita consapevolezza del futuro luminoso che attende la loro famiglia.\nAdattamenti cinematografici.\nNel 2008 la regista Catherine Hardwicke affid\u00f2 a Taylor Lautner il ruolo di Jacob Black nel film \"Twilight\". Grazie agli incassi ottenuti dal film, la Summit Entertainment decise di avviare il sequel tratto dal secondo romanzo della saga, ovvero \"New Moon\". Chris Weitz, regista del secondo film della saga, era inizialmente intenzionato a sostituire Lautner con l'attore americano di origine filippina Michael Copon, dato che Lautner aveva ancora un fisico troppo adolescenziale per poter rappresentare Jacob Black in questa fase della storia. Tuttavia Lautner riusc\u00ec ad ottenere la ri-conferma del suo ruolo intensificando esercizi giornalieri di pesi e ginnastica varia per ottenere la massa muscolare necessaria per interpretare la parte, aumentando cos\u00ec il suo peso corporeo di circa 14\u00a0kg."}
{"id": "1414589", "revid": "110157", "url": "https://it.wikipedia.org/wiki?curid=1414589", "title": "Formiltetraidrofolato deidrogenasi", "text": "La formiltetraidrofolato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1414590", "revid": "1366835", "url": "https://it.wikipedia.org/wiki?curid=1414590", "title": "Saccaropina deidrogenasi (NAD+, formante L-lisina)", "text": "La saccaropina deidrogenasi (NAD+, formante L-lisina) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1414591", "revid": "110157", "url": "https://it.wikipedia.org/wiki?curid=1414591", "title": "Saccaropina deidrogenasi (NADP+, formante L-lisina)", "text": "La saccaropina deidrogenasi (NADP+, L-lisina-formante) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1414592", "revid": "110157", "url": "https://it.wikipedia.org/wiki?curid=1414592", "title": "Saccaropina deidrogenasi (NAD+, formante L-glutammato)", "text": "La saccaropina deidrogenasi (NAD+, L-glutammato-formante) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1414594", "revid": "1366835", "url": "https://it.wikipedia.org/wiki?curid=1414594", "title": "Saccaropina deidrogenasi (NADP+, formante L-glutammato)", "text": "La saccaropina deidrogenasi (NADP+, L-glutammato-formante) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1414595", "revid": "110157", "url": "https://it.wikipedia.org/wiki?curid=1414595", "title": "D-ottopina deidrogenasi", "text": "La D-ottopina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nNella direzione inversa, l'enzima agisce anche su -ornitina, -lisina and -istidina."}
{"id": "1414596", "revid": "1543377", "url": "https://it.wikipedia.org/wiki?curid=1414596", "title": "1-pirrolina-5-carbossilato deidrogenasi", "text": "La 1-pirrolina-5-carbossilato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima ossida altre 1-pirroline, ad esempio la 3-idrossi-1-pirrolina-5-carbossilato forma 4-idrossiglutamato. L'enzima converte anche la (\"R\")-1-pirrolina-5-carbossilato in -glutammato."}
{"id": "1414597", "revid": "110157", "url": "https://it.wikipedia.org/wiki?curid=1414597", "title": "Metilenetetraidrofolato deidrogenasi (NAD+)", "text": "La metilenetetraidrofolato deidrogenasi (NAD+) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1414598", "revid": "110157", "url": "https://it.wikipedia.org/wiki?curid=1414598", "title": "D-lisopina deidrogenasi", "text": "La D-lisopina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nNella reazione inversa, un certo numero di -aminoacidi possono agire al posto della -lisina, ed il 2-ossobutanoato e, in misura minore, il gliossilato possono agire al posto del piruvato."}
{"id": "1414599", "revid": "118415748", "url": "https://it.wikipedia.org/wiki?curid=1414599", "title": "F\u00e9lix de Avelar Brotero", "text": "Biografia.\nNel 1788, per sfuggire alla Inquisizione, si rifugia in Francia ove compie gli studi di medicina alla Universit\u00e0 di Reims. Trascorre in Francia dodici anni durante i quali pubblica, in portoghese, un \"Compendio da Botanica\", opera che gli vale una discreta notoriet\u00e0.\nAl suo rientro in Portogallo nel 1790 viene nominato professore di Botanica e Agricoltura presso la Universit\u00e0 di Coimbra. Diviene direttore dell'Orto botanico della stessa citt\u00e0. Le sue opere \"Flora lusitanica\" (1804) e \"Phytographia Lusitaniae selectior\" (1816-1827) lo qualificano come uno dei massimi esperti della flora portoghese.\nNel 1820 viene eletto deputato. Continua a pubblicare sino alla et\u00e0 di 83 anni: tra le sue ultime opere una memoria sulla desertificazione delle isole di Capo Verde, un trattato sulla patata dolce e uno sulle conifere.\nIn suo omaggio \u00e8 stata fondata la \"Sociedade Broteriana\", accademia scientifica che attraverso il suo \"Boletim\" ha assunto una notevole importanza nello sviluppo della Botanica in Portogallo. Kurt Sprengel (1766-1833) ha dedicato alla sua memoria il genere \"Brotera\" della famiglia delle Compositae."}
{"id": "1414600", "revid": "110157", "url": "https://it.wikipedia.org/wiki?curid=1414600", "title": "Alanopina deidrogenasi", "text": "La alanopina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nNella reazione inversa, la -alanina pu\u00f2 esser sostituita da -cisteina, -serina o -treonina. Anche la glicina pu\u00f2 essere substrato, ma l'azione dell'enzima risulta molto lenta, a differenza di quanto accade per la strombina deidrogenasi ()."}
{"id": "1414601", "revid": "110157", "url": "https://it.wikipedia.org/wiki?curid=1414601", "title": "Efedrina deidrogenasi", "text": "La efedrina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl prodotto viene immediatamente idrolizzato a metilammina e 1-idrossi-1-fenilpropan-2-one. L'enzima agisce su diversi composti correlati, come il (-)-simpatolo, la (+)-pseudoefedrina e la (+)-norefedrina."}
{"id": "1414602", "revid": "110157", "url": "https://it.wikipedia.org/wiki?curid=1414602", "title": "D-nopalina deidrogenasi", "text": "La D-nopalina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nIn direzione inversa, l'enzima genera -nopalina a partire da -arginina e -ornalina da -ornitina."}
{"id": "1414603", "revid": "1543377", "url": "https://it.wikipedia.org/wiki?curid=1414603", "title": "Metilenetetraidrofolato reduttasi (NAD(P)H)", "text": "La metilenetetraidrofolato reduttasi (NAD(P)H) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD). Il menadione pu\u00f2 essere utilizzato come accettore di elettroni."}
{"id": "1414604", "revid": "1543377", "url": "https://it.wikipedia.org/wiki?curid=1414604", "title": "Delta1-piperideina-2-carbossilato reduttasi", "text": "La delta1-piperideina-2-carbossilato reduttasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1414605", "revid": "281779", "url": "https://it.wikipedia.org/wiki?curid=1414605", "title": "Strombina deidrogenasi", "text": "La strombina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima catalizza anche la reazione della alanopina deidrogenasi (), ma pi\u00f9 lentamente. Non agisce sulla -strombina."}
{"id": "1414606", "revid": "110157", "url": "https://it.wikipedia.org/wiki?curid=1414606", "title": "Tauropina deidrogenasi", "text": "La Tauropina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nNella reazione inversa, l'alanina pu\u00f2 agire al posto della taurina, anche se pi\u00f9 lentamente, ed il 2-ossobutanoato ed il 2-ossopentanoato possono agire al posto del piruvato."}
{"id": "1414608", "revid": "110157", "url": "https://it.wikipedia.org/wiki?curid=1414608", "title": "N5-(carbossietil)ornitina sintasi", "text": "La N5-(carbossietil)ornitina sintasi \u00e8 un enzima appartenente alla classe delle ossidoreduttasi, che catalizza la seguente reazione:\nIn direzione inversa, la -lisina pu\u00f2 prendere il posto della -ornitina, ma l'enzima agisce su di essa pi\u00f9 lentamente. L'enzima agisce sul gruppo amminico."}
{"id": "1414610", "revid": "110157", "url": "https://it.wikipedia.org/wiki?curid=1414610", "title": "Tiomorfolina-carbossilato deidrogenasi", "text": "La tiomorfolina-carbossilato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl prodotto \u00e8 l'immina ciclica del 2-ossoacido corrispondente alla \"S\"-(2-amminoetil)cisteina. In direzione inversa possono fungere da substrati un gran numero di composti ciclici insaturi, sebbene l'enzima risulti pi\u00f9 lento."}
{"id": "1414613", "revid": "110157", "url": "https://it.wikipedia.org/wiki?curid=1414613", "title": "Beta-alanopina deidrogenasi", "text": "La beta-alanopina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1414614", "revid": "3082", "url": "https://it.wikipedia.org/wiki?curid=1414614", "title": "Antioco V Eupatore", "text": ""}
{"id": "1414616", "revid": "1543377", "url": "https://it.wikipedia.org/wiki?curid=1414616", "title": "1,2-deidroreticulinium reduttasi (NADPH)", "text": "La 1,2-deidroreticulinium reduttasi (NADPH) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima riduce lo ione 1,2-deidroreticulinium a (\"R\")-reticolina, un diretto precursore degli alcaloidi della morfina nelle piante di \"Papaver sp\". L'enzima non catalizza la reazione inversa in condizioni fisiologiche."}
{"id": "1414617", "revid": "1543377", "url": "https://it.wikipedia.org/wiki?curid=1414617", "title": "Opina deidrogenasi", "text": "La Opina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nNella reazione diretta, l'enzima di \"Arthrobacter\" sp. agisce anche su ammine secondarie dicarbossilate come la \"N-\"(1-carbossietil)metionina e la \"N-\"(1-carbossietil)fenilalanina. La deidrogenazione forma una immina, che si dissocia nell'aminoacido e nel piruvato. Nella direzione inversa, l'enzima agisce anche sugli aminoacidi neutri che funzionano come donatori di gruppi amminici. Questi includono -aminoacidi come l'acido 2-aminopentanoico, l'acido 2-aminobutirrico, l'acido 2-aminoesanoico, la 3-cloroalanina, la \"O-\"acetilserina, la metionina, l'isoleucina, la valina, la fenilalanina, la leucina e l'alanina. Gli amino-accettori includono 2-ossoacidi come il piruvato, l'ossalacetato, il gliossilato e il 2-ossobutirrato."}
{"id": "1414618", "revid": "1573940", "url": "https://it.wikipedia.org/wiki?curid=1414618", "title": "FMN reduttasi", "text": "La FMN reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima dal batterio luminescente e SsuE da \"Escherichia coli\" riducono anche la riboflavina ed il FAD, ma pi\u00f9 lentamente. In \"E. coli\", questo enzima, assieme alla alcanosulfonato monoossigenasi (), forma una alcanosulfonato monoossigenasi a due componenti, che consente l'utilizzo di alcanosulfonati come fonti di zolfo, in condizioni di mancanza di solfato e cisteina."}
{"id": "1414619", "revid": "110157", "url": "https://it.wikipedia.org/wiki?curid=1414619", "title": "Flavina reduttasi", "text": "La flavina reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima di \"Entamoeba histolytica\" riduce la riboflavina e galattoflavina, e, pi\u00f9 lentamente, FMN e FAD. NADH \u00e8 ossidato pi\u00f9 lentamente del NADPH."}
{"id": "1414620", "revid": "110157", "url": "https://it.wikipedia.org/wiki?curid=1414620", "title": "Berberina reduttasi", "text": "La berberina reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 coinvolto nella biosintesi degli alcaloidi in \"Corydalis cava\" per generare (\"R\")-canadina con la configurazione opposta rispetto al precursore della berberina . Agisce anche sulla 7,8-diidroberberina."}
{"id": "1414621", "revid": "110157", "url": "https://it.wikipedia.org/wiki?curid=1414621", "title": "Vomilenina reduttasi", "text": "La vomilenina reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima forma parte della via di biosintesi della ajmalina."}
{"id": "1414622", "revid": "110157", "url": "https://it.wikipedia.org/wiki?curid=1414622", "title": "Pteridina reduttasi", "text": "La pteridina reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima di \"Leishmania\" (sia la forma amastigote che quella promastigote) catalizza la riduzione, per mezzo del NADPH, del folato e di un'ampia variet\u00e0 di pterine non-coniugate, inclusa la biopterina, nella loro tetraidro forma. Catalizza anche la riduzione della 7,8-diidropterina e del 7,8-diidrofolato nella loro tetraidro forma. Al contrario della diidrofolato reduttasi () e della 6,7-diidropteridina reduttasi (), la pteridina reduttasi non catalizza la forma chinonoide diidrobiopterina. L'enzima \u00e8 specifico per il NADPH; non \u00e8 stata rilevata alcuna attivit\u00e0 con il NADH. Inoltre differisce dalla diidrofolato reduttasi poich\u00e9 \u00e8 specifica per il lato del NADPH."}
{"id": "1414623", "revid": "110157", "url": "https://it.wikipedia.org/wiki?curid=1414623", "title": "6,7-diidropteridina reduttasi", "text": "La 6,7-diidropteridina reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nIl substrato \u00e8 la forma chinonoide della diidropteridina. Non \u00e8 uguale alla diidrofolato reduttasi ()."}
{"id": "1414624", "revid": "110157", "url": "https://it.wikipedia.org/wiki?curid=1414624", "title": "Sarcosina ossidasi", "text": "La sarcosina ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD). La flavina \u00e8 legata in maniera covalente che non, con un rapporto 1:1."}
{"id": "1414625", "revid": "1543377", "url": "https://it.wikipedia.org/wiki?curid=1414625", "title": "N-metil-L-amminoacido ossidasi", "text": "La \"N\"-metil-L-amminoacido ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina."}
{"id": "1414626", "revid": "120583198", "url": "https://it.wikipedia.org/wiki?curid=1414626", "title": "N6-metil-lisina ossidasi", "text": "La \"N\"6-metil-lisina ossidasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1414627", "revid": "1876278", "url": "https://it.wikipedia.org/wiki?curid=1414627", "title": "Porto di Carrara", "text": "Il porto di Carrara \u00e8 uno scalo marittimo della Toscana, specializzato nella movimentazione di pietre naturali. Si trova nella localit\u00e0 balneare di Marina di Carrara, nel comune di Carrara, lungo la Riviera Apuana, sul Mar Ligure. All'interno del porto ha sede una Autorit\u00e0 Portuale.\nStoria.\nIl pi\u00f9 antico antecedente diretto del porto di Carrara \u00e8 il porto della citt\u00e0 romana di Luni, fondata nel 177 a.C. La citt\u00e0 nasce in posizione sopraelevata rispetto alla costa di 6/7 metri e si estende fino alla riva orientale del fiume Magra. Con questo porto la citt\u00e0 acquista valore per lo scalo nel commercio romano verso la Gallia e la Spagna.\nA partire da II secolo a.C. il marmo delle Apuane, che fino ad allora non era mai stato menzionato, diventa molto importante per Roma sia per posizione geografica essendo il pi\u00f9 vicino sia per le sue ottime qualit\u00e0. Cos\u00ec facendo si instaur\u00f2 un fiorente traffico commerciale tra Luni e Roma che ben presto diviene la fortuna economica per la citt\u00e0 gi\u00e0 nel I secolo a.C.\nPer l'estrazione del marmo i blocchi venivano staccati da schiavi e fatti scendere dal monte fino al piano di carico attraverso le lizze, per essere poi trasportati da carri trainati da buoi fino al porto di Luni. Una volta al porto i blocchi venivano caricati su apposite navi costruite per il trasporto del marmo e partivano alla volta di Roma. La rotta di navigazione era tutta sottocosta fino all'altezza del Tevere dove avveniva la risalita per arrivare a Roma. Questo periodo d'oro per il commercio del marmo dur\u00f2 per tutto il periodo di splendore dell'Impero Romano e cess\u00f2 con le invasioni barbariche. \nCon il passare del tempo alla foce del Magra si formarono tomboli sabbiosi che provocarono l'avanzamento della costa facendo diventare l'intera zona paludosa e spesso soggetta ad epidemie di malaria e di altre malattie. Per tutti questi motivi la citt\u00e0 venne piano piano abbandonata e tutta la popolazione si trasfer\u00ec nella vicina citt\u00e0 di Sarzana controllata dai Vescovi di Luni. Da questo momento iniziarono i \"Secoli Bui\", durante i quali i commerci cessarono del tutto, i mari si riempirono di pirati e con i continui saccheggi l'economia collass\u00f2.\nIl commercio del marmo e il riavvio delle cave avvengono con la fine del Medioevo e l'inizio del Rinascimento. Il nuovo commercio inizia dal papato che vuole riportare Roma al suo antico splendore e dalle nobili casate fiorentine, genovesi e veneziane. Da quel momento in poi il commercio del marmo carrarino assume dimensioni europee, i blocchi e le statue vengono caricate dal nuovo porto sulle spiagge di Avenza con il metodo della \"capra\" o della \"vetta\" e inviate in tutta Europa. Questo metodo di carico viene utilizzato fino alla fine dell'Ottocento.\nUn punto di svolta per il porto \u00e8 il matrimonio della contessa di Massa Carrara, Maria Teresa Cybo, con il duca Ercole Rinaldo D'Este di Reggio e Modena nel 1741 a Massa. La contessa possedeva anche le cave pi\u00f9 prestigiose e un tratto di litorale di circa 12 chilometri. Il padre dello sposo, il duca Francesco III, incaric\u00f2 l'ingegnere inglese Aschenden di costruire un grande bacino artificiale per il carico e lo scarico dei marmi e delle merci.\nNel 1851 l'industriale Walton, proprietario di una societ\u00e0 all'avanguardia nella tecnologia della lavorazione e nello scavo del marmo, costruisce sulla costa il primo pontile di caricamento per il marmo. Nel 1871 viene costruito il secondo pontile e nel 1880 viene costruito il terzo. La rapidit\u00e0 nella costruzione di altri due pontili \u00e8 la conseguenza della richiesta dei blocchi di marmo e lavorato che si sta allargando su scala mondiale. Il collegamento tra le cave e il porto avveniva tramite binari, tutti i pontili erano percorsi da binari dove un locomotore trasporta i blocchi di marmo e le statue dalle cave al mare.\nIl porto grazie alle numerose richieste di marmo diventa, insieme alle cave, una delle massime fonti di lavoro per la popolazione carrarese. Purtroppo gli operai del porto, come i cavatori sulle montagne, lavorano in condizioni climatiche anche estreme per una paga misera, la \"busca\". Da questo termine dialettale deriva la parola \"Buscaiol\" che \u00e8 anche il modo in cui sono conosciuti gli operai portuali addetti al carico e scarico delle merci. Questa continua richiesta di marmo porta a parlare molto velocemente, anche se i pontili sono costruiti da poco, di un porto artificiale che permetta di far crescere ulteriormente le quantit\u00e0 di carico e scarico delle merci e che permetta nei giorni d pioggia o tempesta di facilitare il lavoro per gli operai.\nSolo nel 1922, grazie al Ministero dei Lavori Pubblici, viene dato il via ai lavori finali di realizzazione del porto di Marina di Carrara. I lavori procedono lentamente e circa nel 1942 vengono ultimati per essere subito distrutti dalla Seconda Guerra Mondiale. Nel dopoguerra riprendono subito i lavori di ricostruzione del porto grazie allo sforzo e all'impulso della Compagnia dei Lavoratori Portuali.\nNel 1954 finalmente il porto, con la costruzione delle banchine di ponente e di levante, entra in funzione come lo conosciamo oggi.\nCaratteristiche commerciali.\nIl porto di Carrara ha rapporti commerciali con 85 porti di 48 nazioni sparsi nel mondo. Ha linee di collegamento con molti paesi del Mar Mediterraneo, Mar Nero, Mare del Nord, Mar Rosso, Estremo Oriente, Nord America, Sud America e Africa occidentale.\nIn riferimento ai prodotti lapidei si hanno importazioni di granito principalmente dall'India, dal Brasile, da alcune zone del Sud Africa e dal Nord Europa. Mentre i Marmi di Carrara gi\u00e0 lavorati vengono imbarcati per essere destinati in tutto il Mondo, ma con particolare riferimento a Stati Uniti d'America, Estremo Oriente, Golfo Persico e Mar Rosso. Invece i Marmi grezzi da lavorare sono destinati principalmente in Nord Africa e in tutto il Mediterraneo.\nCaratteristiche strutturali.\nIl porto gode di una posizione geografica favorevole, visto che \u00e8 vicino a nodi strategici per il traffico merci come Livorno, Genova e La Spezia. Il porto \u00e8 situato a 1\u00a0km dal casello autostradale di Carrara e a 4\u00a0km dal casello di Massa, inoltre \u00e8 a 6\u00a0km dallo scalo di Massa Zona Industriale e a 3\u00a0km dalla stazione di Carrara-Avenza. \nIn totale, nel porto di Carrara ci sono 1.466 metri di banchine, 126.750\u00a0m\u00b2 di piazzali operativi, 68.100\u00a0m\u00b2 di piazzali per deposito merci e 5.300\u00a0m\u00b2 di magazzini coperti interni alla struttura portuale. Per quanto riguarda il Centro Intermodale Retroportuale ci sono a disposizione 200.000\u00a0m\u00b2 di superficie, 10.000\u00a0m\u00b2 di magazzini coperti e un'officina attrezzata di 650\u00a0m\u00b2.\nGrazie a tutte queste strutture vengono ricevuti e avviati per destinazioni interne 300.000 tonnellate di merce proveniente dall'estero e 200.000 tonnellate di merce di provenienza interna vengono imbarcate sulle rotte per il commercio estero. Ogni anno tre milioni di tonnellate di merce vengono imbarcate e sbarcate. Basti pensare che nel 1995 sono state movimentate 3.628.570 tonnellate, questo \u00e8 solo un esempio della crescita costante del porto negli ultimi cinquant'anni.\nLo scalo di Marina di Carrara, con i suoi 9,8 metri di fondale, pu\u00f2 accogliere regolarmente navi di ultima generazione fino a 30.000 tonnellate di stazza. Dispone inoltre di un vasto parco di attrezzature per la movimentazione delle merci in grado di rendere le operazioni di scarico e carico merci molto rapide.\nAlla radice del molo di ponente si trova il faro di Marina di Carrara che ne consente l'illuminazione notturna.\nPer lo sviluppo dei servizi ferroviari \u00e8 attiva la Societ\u00e0 Ferroviaria Apuo Veneta.\nBanchine.\nIl porto di Carrara dispone di un bacino portuale dotato di quattro banchine con un pescaggio di 9,8\u00a0m:\nClub Nautico.\nIl Club Nautico viene fondato nel 1953 da volontari che ottennero dal Demanio Marittimo una piccola parte di un pontile di caricamento danneggiato dai bombardamenti della guerra.\nCon il lavoro di questi volontari nacque il Club Nautico Apuano, che in poco tempo ottenne numerose richieste di affiliazione da parte delle Federazioni Sportive riconosciute dal C.O.N.I. Cos\u00ec facendo iniziarono attivit\u00e0 sportive ed agonistiche che in breve tempo portarono il Club Nautico a livello nazionale.\nL'attivit\u00e0 maggiore del Club Nautico era e resta la vela, che ha collezionato negli anni una serie di successi e ha prodotto diversi campioni anche a livello internazionale. Come i fratelli Chieffi, Gigi Croce, Gigi Saidelli e Luca Santella.\nAll'interno del club esistono anche attivit\u00e0 come il tennis e il nuoto. Ogni anno il Club Nautico organizza manifestazioni sportive come: regate, tornei e meeting.\nIl club gestisce inoltre 250 ormeggi di imbarcazioni da diporto ed \u00e8 un punto di riferimento per una vasta attivit\u00e0 di cantieristica nautica.\nProgetti futuri e sviluppo.\nEsiste un ampio progetto per tutta l'area portuale per adeguare tutte le componenti economiche e commerciali del porto. L'Autorit\u00e0 Portuale ha sviluppato un piano regolatore che prevede un nuovo bacino portuale con quattro ulteriori banchine.\nTra le quattro verr\u00e0 costruita la Banchina Citt\u00e0 di Massa con una lunghezza di 500\u00a0m, una larghezza di 200\u00a0m e un pescaggio di 10,5\u00a0m.\nInoltre verr\u00e0 realizzata una Banchina Passeggeri adibita al transito dei passeggeri dei traghetti che fanno sbarco nel porto. Avr\u00e0 una lunghezza di 320\u00a0m, una larghezza di 50\u00a0m e un pescaggio di 10,5\u00a0m.\nLe altre due banchine saranno la Banchina di Cabotaggio, apposita agli yacht, e la Banchina N.C.A. utilizzabile solo dal cantiere.\nTutte le banchine, sia quelle esistenti che quelle nuove, avranno un pescaggio di 10,5\u00a0m. Il nuovo fronte d'accosto sar\u00e0 di 1800\u00a0m e gli ormeggi del Club Nautico passeranno da 250 a 1400.\nEcco le altre modifiche del porto:"}
{"id": "1414628", "revid": "110157", "url": "https://it.wikipedia.org/wiki?curid=1414628", "title": "(S)-6-idrossinicotina ossidasi", "text": "La (S)-6-idrossinicotina ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD)."}
{"id": "1414629", "revid": "287204", "url": "https://it.wikipedia.org/wiki?curid=1414629", "title": "Michele Antonio Milocco", "text": "Biografia.\nDi famiglia originaria di Piode, in Valsesia, Michele Antonio Milocco nacque probabilmente a Torino nel 1690: il padre, Carlo, era cuoco alle dipendenze del principe Emanuele Filiberto di Savoia-Carignano. Trovatosi in un ambiente favorevole per la formazione artistica, quale la corte del Principe di Carignano, il giovane Michele Antonio sembr\u00f2 fare i suoi primi approcci a Torino, per poi recarsi a Roma dal 1710: qui, vinse il primo premio dell'Accademia di San Luca in pittura. Su raccomandazione di Vittorio Amedeo I di Savoia-Carignano, venne assunto alle dipendenze del principe Odescalchi, ma gi\u00e0 nel 1720 \u00e8 segnalato il suo ritorno in Piemonte, al Castello di Rivoli, per completare un affresco rimasto incompiuto dal genovese Nicola Malatto. \nIn qualit\u00e0 di Priore dell'Accademia di San Luca di Torino, Milocco dal 1729 fu acclamato come uno dei maggiori talenti della corte del re di Sardegna, e lavorava con alacre impegno per tele ed affreschi. Nel 1732, su committenza di Carlo Emanuele III, realizz\u00f2 gli affreschi della Chiesa di san Carlo Borromeo a Torino, nel 1736 era al Palazzo Reale di Torino, intento ad affrescare la volta del Gabinetto presso il Pregadio della Regina e al lavoro di alcune tele per la Galleria Grande, poi sostituite dal Beaumont. Negli stessi anni era attivo a Moncalieri dove, su commissione di vari enti religiosi e arciconfraternite, lavor\u00f2 nelle principali chiese cittadine: la Collegiata di S. Maria della Scala, l'Abbazia di Santa Maria di Carpice, la chiesa del monastero delle Carmelitane (S. Giuseppe), la chiesa del Ges\u00f9, di S. Croce e di S. Francesco. Sempre intorno al 1736 lavor\u00f2 nella Palazzina di Caccia di Stupinigi, nella Camera e nell'Anticamera da letto della Regina. Del 1740 \u00e8 poi la volta del Teatro Regio di Torino. Trascorse tutti i suoi anni alla corte del Re di Sardegna, per poi spegnersi nel 1772 nella capitale piemontese.\nOpere.\nTra le sue opere maggiori: "}
{"id": "1414630", "revid": "15756", "url": "https://it.wikipedia.org/wiki?curid=1414630", "title": "(R)-6-idrossinicotina ossidasi", "text": "La (R)-6-idrossinicotina ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD)."}
{"id": "1414631", "revid": "1543377", "url": "https://it.wikipedia.org/wiki?curid=1414631", "title": "L-pipecolato ossidasi", "text": "La L-pipecolato ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nIl prodotto reagisce con l'acqua per formare 2-amminoadipato 6-semialdeide, \"i.e.\" 2-ammino-6-ossoesanoato."}
{"id": "1414632", "revid": "110157", "url": "https://it.wikipedia.org/wiki?curid=1414632", "title": "Dimetilglicina ossidasi", "text": "La dimetilglicina ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD). Non ossida la sarcosina."}
{"id": "1414633", "revid": "1573940", "url": "https://it.wikipedia.org/wiki?curid=1414633", "title": "Poliammina ossidasi", "text": "La poliammina ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina che ha bisogno di Fe2+. Agisce anche sulla \"N\"1-acetilspermidina e sulla \"N\"1,\"N\"12-diacetilspermina."}
{"id": "1414634", "revid": "1543377", "url": "https://it.wikipedia.org/wiki?curid=1414634", "title": "Diidrobenzofenantridina ossidasi", "text": "La Diidrobenzofenantridina ossidasi \u00e8 un enzima appartenente alla classe delle ossidoreduttasi, che catalizza la seguente reazione:\n\u00c8 un enzima che richiede CuII; si trova nelle piante superiori e produce forme ossidate degli alcaloidi derivati dalla benzofenantridina. "}
{"id": "1414636", "revid": "110157", "url": "https://it.wikipedia.org/wiki?curid=1414636", "title": "Pirimidodiazepina sintasi", "text": "La pirimidodiazepina sintasi \u00e8 un enzima appartenente alla classe delle ossidoreduttasi, che catalizza la seguente reazione:\nNella direzione inversa della reazione, la riduzione della 6-piruvoil-tetraidropterina \u00e8 accompagnata dall'apertura dell'anello a 6 atomi di carbonio della pirazina e dalla formazione dell'anello a 7 della diazepina. La pirimidodiazepina coinvolta \u00e8 un acetildiidro derivato. \u00c8 coinvolto nella formazione del pigmento dell'occhio, drosopterina, in \"Drosophila melanogaster\"."}
{"id": "1414641", "revid": "56620", "url": "https://it.wikipedia.org/wiki?curid=1414641", "title": "I tre investigatori", "text": "I tre investigatori \u00e8 una serie di romanzi gialli per ragazzi, editi dalla Arnoldo Mondadori Editore dai primi anni settanta ai primi anni ottanta, facenti parte della collana Il giallo dei ragazzi, al pari di altre serie come gli Hardy Boys, Nancy Drew, I Pimlico Boys, Rossana, Marcello e Andrea.\nCaratteristica di quasi tutti i romanzi della serie \u00e8 quella di mescolare la storia gialla con elementi soprannaturali, che, a seguito di indagini dei protagonisti, vengono svelati come messe in scena perfettamente razionali, poste in essere dal colpevole di turno.\nSi tratta dunque di meccanismi noti al pubblico dei pi\u00f9 giovani per essere tipici delle storie di Scooby Doo (anche se nei romanzi non sempre si parla di \"fantasmi\"), i quali a propria volta risultano debitori dei modelli classici di Arthur Conan Doyle e, soprattutto John Dickson Carr.\nGli autori.\nLa serie di libri, gi\u00e0 apparsa negli Stati Uniti, era presentata dal noto regista Alfred Hitchcock, il quale non solo curava la prefazioni dei singoli volumi, ma vi compariva saltuariamente come personaggio, ancorch\u00e9 secondario. Il noto regista inglese figura, formalmente, come autore in copertina, ma nella quarta di copertina di ogni romanzo viene indicato l'effettivo autore della storia.\nL'originario autore della serie ed ideatore dei singoli personaggi fu, in realt\u00e0, lo scrittore statunitense Robert Arthur (1909-1969), al quale si aggiunsero, dopo la sua morte, altri autori, come William Arden, Nick West, Mary V. Carey, Marc Brandel.\nI personaggi principali ed i luoghi.\nI tre investigatori sono degli adolescenti californiani, Jupiter Jones, capo indiscusso del gruppo, grassottello, molto acuto e intelligente, Pete Crenshaw, alto e atletico, spesso utilizzato per missioni e indagini sul campo, e Bob Andrews, l'intellettuale del terzetto, spesso dedito a ricerche d'archivio.\nQuasi tutte le storie si svolgono nell'immaginaria localit\u00e0 di Rocky Beach, piccola cittadina sulla costa della California, situata nei pressi di Hollywood, con qualche incursione in altre zone degli Stati Uniti, come il Nuovo Messico.\nBen caratterizzata \u00e8 la base operativa del terzetto, situata all'interno della Bottega del Recupero dello zio di Jupiter Jones - Titus Andronicus Jones - in una roulotte nascosta fra merci di ogni genere.\nSuccesso di pubblico e critica.\nI romanzi della collana ebbero ottimi riscontri commerciali in Italia, con larga diffusione presso le fascia di lettori pi\u00f9 giovani.\nLa collana ebbe analogo successo in Germania, dove, negli anni ottanta e novanta, sono state scritte ulteriori storie apocrife de \"I tre investigatori\", addirittura con trasposizioni televisive e cinematografiche."}
{"id": "1414648", "revid": "272884", "url": "https://it.wikipedia.org/wiki?curid=1414648", "title": "Societ\u00e0 Podistica Lazio 1924-1925", "text": "Questa voce raccoglie le informazioni riguardanti la Societ\u00e0 Podistica Lazio nelle competizioni ufficiali della stagione 1924-1925.\nStagione.\nLa Lazio nel campionato di Prima Divisione 1924-1925 si classifica al secondo posto nel girone laziale della Lega Sud con 11 punti dietro alla Alba Roma, entrambe qualificate alle semifinali; Nel girone A delle semifinali si classifica al primo posto con 8 punti, a pari merito con l'Anconitana. Nello spareggio disputato a Napoli perde per 1-0 l'accesso alla finale di lega.\nOrganigramma societario.\nArea direttiva\nArea tecnica"}
{"id": "1414650", "revid": "34222", "url": "https://it.wikipedia.org/wiki?curid=1414650", "title": "Garrotta", "text": ""}
{"id": "1414660", "revid": "132266", "url": "https://it.wikipedia.org/wiki?curid=1414660", "title": "Benedetto Barberini", "text": ""}
{"id": "1414662", "revid": "123808972", "url": "https://it.wikipedia.org/wiki?curid=1414662", "title": "Alicia Witt", "text": "Biografia.\nDebutta come attrice ancora bambina nel 1984 nel film \"Dune\" diretto da David Lynch, col quale collabora anche nel film TV \"Camera d'albergo (Hotel Room)\" e nella serie televisiva \"I segreti di Twin Peaks\". In seguito alterna la carriera cinematografica a quella televisiva.\nNel 1995 partecipa al film \"Goodbye Mr. Holland\" e interpreta il ruolo di Kiva nell'episodio diretto da Allison Anders del film \"Four Rooms\"; nel 1998 si aggiudica una nomina ai Saturn Award per il film \"Urban Legend\". Nel terzo millennio, recita in film come \"Vanilla Sky\", \"Litigi d'amore\" e \"88 minuti\".\nTra il 2007 e il 2008 ha interpretato il ruolo della detective Nola Falacci nella serie televisiva poliziesca \"\".\nDoppiatrici italiane.\nNelle versioni in italiano delle opere in cui ha recitato, Alicia Witt \u00e8 stata doppiata da:"}
{"id": "1414667", "revid": "272884", "url": "https://it.wikipedia.org/wiki?curid=1414667", "title": "Societ\u00e0 Podistica Lazio 1923-1924", "text": "Questa voce raccoglie le informazioni riguardanti la Societ\u00e0 Podistica Lazio nelle competizioni ufficiali della stagione 1923-1924.\nStagione.\nLa Lazio nell'annata 1923-1924 ha preso parte al campionato di Prima Divisione. Si classifica al secondo posto nel girone laziale della Lega Sud con 15 punti dietro l'Alba Roma, qualificandosi alle semifinali interregionali dopo aver vinto lo spareggio con la Fortitudo. Nel girone A delle semifinali interregionali si classifica al secondo posto con 7 punti dietro al Savoia.\nOrganigramma societario.\nArea direttiva\nArea tecnica"}
{"id": "1414682", "revid": "104458", "url": "https://it.wikipedia.org/wiki?curid=1414682", "title": "Lambert-Adolphe-Jacques Qu\u00e9telet", "text": ""}
{"id": "1414688", "revid": "1067855", "url": "https://it.wikipedia.org/wiki?curid=1414688", "title": "Campionato europeo maschile di pallacanestro 1967", "text": "Il 15\u00ba Campionato Europeo Maschile di Pallacanestro FIBA (noto anche come FIBA EuroBasket 1967) si \u00e8 tenuto dal 28 settembre all'8 ottobre 1967 in Finlandia.\nI Campionati europei maschili di pallacanestro sono una manifestazione biennale tra le squadre nazionali organizzata dalla FIBA Europe.\nPartecipanti.\nPartecipano sedici nazionali divise in due gruppi da otto squadre.\nPrima fase.\nLa vincente di ogni gara si aggiudica due punti, la perdente uno. Le prime due accedono alle semifinali, la terza e la quarta alle semifinali per i posti dal quinto all'ottavo, la quinta e la sesta a quelle per i posti dal nono al dodicesimo e le ultime due si disputano i posti dal tredicesimo al sedicesimo."}
{"id": "1414691", "revid": "123309063", "url": "https://it.wikipedia.org/wiki?curid=1414691", "title": "Societ\u00e0 Podistica Lazio 1922-1923", "text": "Questa voce raccoglie le informazioni riguardanti la Societ\u00e0 Podistica Lazio nelle competizioni ufficiali della stagione 1922-1923.\nStagione.\nNella stagione 1922-1923 la Lazio giunse nel campionato di Prima Divisione fino alla \"finalissima\", disputata il 15 e 22 luglio 1923: la gara d'andata allo Stadio Via del Piano di Genova fin\u00ec 4-1 per il Genoa, mentre il ritorno allo Stadio della Rondinella di Roma fin\u00ec 2-0 ancora per la formazione ligure.\nOrganigramma societario.\nArea direttiva\nArea tecnica"}
{"id": "1414695", "revid": "74801", "url": "https://it.wikipedia.org/wiki?curid=1414695", "title": "Antonello Moroni", "text": "Biografia.\nDopo gli studi accademici, compiuti a Firenze, e un lungo periodo di inattivit\u00e0 per malattia, collabor\u00f2 con Adolfo De Carolis, suo maestro, agli affreschi dell'aula magna dell'Universit\u00e0 di Pisa e a quelli per il Palazzo del Podest\u00e0 di Bologna. Da De Carolis deriv\u00f2 sia l'ispirazione Liberty che la scelta della xilografia come principale mezzo d'espressione. In qualit\u00e0 di incisore, cominci\u00f2 presto a collaborare con la casa editrice Zanichelli di Bologna, per la quale produsse - oltre a copertine di libri e fregi - le illustrazione di classici come l'Iliade, l'Odissea e l'Eneide. Tra le opere pi\u00f9 interessanti di Moroni vanno ricordate le illustrazioni per i \"Racconti mitologici ai bambini\" di Paola Fumagalli (1922) e quelle per \"I canti di M\u00e8litta\" di Giuseppe Lipparini (1925).\nGli \"ex libris\".\nMoroni fu particolarmente apprezzato come autore di \"ex libris\" xilografici, opere di piccolo e talora minuscolo formato nelle quali dette prova di una straordinaria padronanza della tecnica, di grande capacit\u00e0 di sintesi e di notevole inventiva. Si veda, per esempio, l\"'ex libris\" per l'architetto Luigi Angelini. Sue opere sono conservate in musei e pinacoteche, biblioteche e raccolte private, a cominciare dal Museo Civico di Forl\u00ec. Infatti, la vedova don\u00f2 agli Istituti Artistici e Culturali di Forl\u00ec tutto il materiale artistico dello studio di Moroni (31 luglio 1953)."}
{"id": "1414703", "revid": "18323", "url": "https://it.wikipedia.org/wiki?curid=1414703", "title": "Orto botanico di Coimbra", "text": "L\u2019Orto Botanico di Coimbra \u00e8 un giardino situato nella citt\u00e0 portoghese di Coimbra, fondato nel 1772 da Domenico Agostino Vandelli, su incarico del Marchese di Pombal, che ne dispose l'ubicazione sui preesistenti giardini del Monaci Benedettini.\nL\u2019orto botanico di Coimbra \u00e8 percorso da numerosi viali che permettono di ammirare le numerosissime piante provenienti da tutto il mondo, ed attualmente occupa un'area di 13,5 ettari.\nL\u2019Orto Botanico di Coimbra \u00e8 diviso in varie aree:\nNel 1820, l'Orto Botanico fu rinnovato ed ampliato sotto la direzione di F\u00e9lix de Avelar Brotero."}
{"id": "1414706", "revid": "399", "url": "https://it.wikipedia.org/wiki?curid=1414706", "title": "Teologa", "text": ""}
{"id": "1414711", "revid": "1522738", "url": "https://it.wikipedia.org/wiki?curid=1414711", "title": "I Simpson - Il videogioco", "text": "I Simpson - Il videogioco, titolo originale The Simpsons Game, \u00e8 un videogioco ispirato alla serie televisiva d'animazione \"I Simpson\". Il gioco \u00e8 distribuito da Electronic Arts ed \u00e8 stato distribuito per Xbox 360, Wii, Nintendo DS, PSP, PlayStation 2 e PlayStation 3.\nTrama.\nIl gioco inizia con la famiglia Simpson davanti alla televisione che trasmette uno spot di un nuovo gioco estremamente violento a tema Grattachecca &amp; Fichetto, \"Grand Theft Grattachecca\". Homer si addormenta e gli appare in sogno la Terra del Cioccolato, un posto immaginario in cui tutto \u00e8 di cioccolato dove insegue e divora un coniglio di cioccolato bianco, ma poco dopo per\u00f2 si sveglia.\nIl giorno dopo, Bart riesce ad acquistare Grand Theft Grattachecca, ma quando Marge lo scopre glielo confisca. Mentre Bart se ne va triste, il manuale d'istruzioni di questo stesso gioco precipita dal cielo e atterra davanti a Bart. Con il manuale, Bart scopre che tutta la famiglia ha dei superpoteri: quello di Bart, per esempio, \u00e8 di trasformarsi in \"Bartman\" e planare. Accompagnato da Homer, si dirige nelle caverne sotto il Museo di Springfield, dove scopre che Secco, Patata e Spada vogliono rubare il museo e i due li sconfiggono, scoprendo che il preside Skinner ha organizzato la rapina per il taglio dei fondi al settore di scienze della scuola.\nPi\u00f9 tardi, Homer utilizza il suo superpotere di mangiare e trasformarsi in una palla umana gigante, partecipando alla Sfida di Mangiata Duff, uscendone vincitore.\nBart quindi informa Lisa dei suoi nuovi superpoteri: sfruttare la mano di Buddha tramite meditazione e ipnotizzare la gente con il suo sassofono. Con i suoi poteri, Lisa ne approfitta per fermare la segheria di Mr. Burns.\nPi\u00f9 tardi, Marge user\u00e0 i suoi di superpoteri di leader per intimare una folla a obbligare il divieto di vendita ai minori di Grand Theft Grattachecca.\nRiunitasi, la famiglia \u00e8 euforica per i loro nuovi poteri. Tuttavia, sono indecisi su come usare in buon modo le loro capacit\u00e0 (criticando i danni causati dalle loro scampagnate). Nel frattempo, gli alieni Kang e Kodos ritengono questo il momento opportuno per attaccare la Terra. Gli alieni portano in vita la statua di Lardello e delle bambole di Krusty, con un misterioso raggio rendono i delfini malvagi e iniziano a saccheggiare il centro commerciale.\nFinalmente \u00e8 giunto il momento di sfruttare i loro poteri per una buona causa, ma gli alieni sono troppo forti, quindi, Bart e Lisa cercano il professor Frink, scoprendo che \u00e8 stato risucchiato nel \"Motore di Gioco\": un mondo parallelo dove ha veramente avuto origine ogni videogioco. Frink spiega che i due devono far ricorso alle mosse speciali sbloccabili, donando a loro la guida del gioco, ma viene rapito da Donkey Kong. Bart e Lisa sconfiggono la scimmia, ottenendo il diritto di prendere la guida del gioco, mentre il professor Frink decide di rimanere nel mondo parallelo, avendo l\u00ec trovato l'amore con un Koopa.\nOra che i loro poteri sono pi\u00f9 forti, i Simpson tentano di sventare l'invasione: Homer e Bart distruggono la statua di Lardello e fermano il saccheggio del centro commerciale, scoprendo che Telespalla Bob \u00e8 in combutta con gli alieni, e Bart e Lisa sconfiggono i delfini.\nTuttavia, gli alieni sono tutt'altro che sconfitti e iniziano a distruggere Springfield. La famiglia utilizza quindi Internet per scoprire che cosa devono fare, ma Homer rovescia una birra sulla tastiera e la famiglia, risucchiata nel computer, finisce nel Motore di Gioco, dove trovano il creatore di \"The Sims\", Will Wright, che vuole distruggere la versione precedente dei Simpson di un vecchio gioco a 8 bit. Homer e Bart per\u00f2 salvano i loro antenati, e poi scoprono che se non vogliono anche loro correre lo stesso rischio, devono sconfiggere Matt Groening, il grande creatore de \"I Simpson\". Tuttavia, per accedere alla sua dimora, la famiglia ha bisogno di acquisire quattro chiavi magnetiche nascoste all'interno dei quattro futuri giochi de \"I Simpson\": \"\"Neverquest\", \"Medal of Homer\", \"Grand Theft Grattachecca\" e \"Gioco Superspassoserrimo\"\" (un misto di videogiochi giapponesi quali \"Pok\u00e9mon\" e \"Final Fantasy\").\nUna volta che hanno tutte e quattro le chiavi Bart e Homer si infiltrano nel palazzo del creatore. Tuttavia vengono scoperti da Matt Groening a urinare sul suo prato, che scatena contro di loro, Bender e il Dottor Zoidberg, personaggi di \"Futurama\", altra sua serie animata di sua creazione. Tuttavia Groening viene sconfitto e rivela ai Simpson di aver creato il gioco solo per i soldi; approfittando della distrazione, li inganna e preme il pulsante di game over e fugge su un elicottero. La famiglia fugge dal Motore di Gioco in autodistruzione e tornano a Springfield assieme agli altri abitanti di quel mondo, scoprendo che la citt\u00e0 \u00e8 ancora attaccata dagli alieni.\nLisa decide cos\u00ec di usare il suo potere per creare una scala per il paradiso e chiedere a Dio un consiglio. Superando il paradiso, pieno zeppo dei nemici sconfitti nei precedenti livelli e ostacolati da Shakespeare e Benjamin Franklin, i cinque si trovano al cospetto di Dio, che li sfida a una gara di ballo, nella quale si devono premere giustamente i tasti senza sbagliare per distruggere le tre console per videogiochi di Dio: PrayStation, XodusBox e Hii.\nDopo aver vinto, Dio, sotto ricatto di Bart che minaccia di distruggere le sue partite salvate, rivela che \u00e8 stato lui a far cadere (accidentalmente) il manuale sulla terra e decide di concedere alla famiglia tre desideri. Gli alieni sono sconfitti, i Simpson mantengono i loro poteri e non usciranno altri giochi dei Simpson rendendo questo obsoleto.\nAlla fine del gioco si vede che Ralph Winchester che sta giocando al gioco dei Simpson e dice al padre che qualcuno (il giocatore) lo sta guardando, rompendo la quarta parete.\nModalit\u00e0 di gioco.\nIl gioco presenta un sistema di controllo tipico dei videogames a piattaforma tridimensionale; il giocatore, a seconda dello scenario, potr\u00e0 prendere il controllo di una coppia di membri della famiglia Simpson (con la possibilit\u00e0 di poter cambiare il controllo tra i personaggi o giocare in coppia con un altro giocatore, cosa da fare frequentemente nel gioco per proseguire), e guidarli attraverso il livello fino ad arrivare al boss finale e sconfiggerlo; nel livello finale del paradiso \u00e8 possibile controllare simultaneamente tutti i membri della famiglia.\nOgni giocatore ha a disposizione una barra di energia vitale e una per gli attacchi speciali; la prima diminuisce ogni volta che si viene colpiti, l'altra si deplora utilizzando le abilit\u00e0 speciali.\nLa barra di energia vitale si ricarica lentamente in autonomia, mentre quella per gli attacchi speciali si ricarica uccidendo nemici, che liberano sfere di energia, e raccogliendo oggetti con cui solo un personaggio pu\u00f2 interagire: cibo e munizioni rispettivamente per Homer e Bart (che variano a seconda del livello), fiori di loto per Lisa e batterie per Marge.\nSe il giocatore esaurisce l'energia vitale andr\u00e0 al tappeto; se il compagno sar\u00e0 ancora vivo potr\u00e0 ricaricare la barra di energia del personaggio esausto interagendo con esso, ma nel caso in cui dovesse andare anche lui al tappeto prima di ci\u00f2, allora sar\u00e0 game over.\nNelle versioni Xbox 360 e Playstation 3 \u00e8 possibile esplorare Springfield per raccogliere gli oggetti collezionabili sparsi per la citt\u00e0, che funge da overworld, ed accedere ai nuovi scenari, indicati tramite un luminoso raggio di luce rossa.\nAbilit\u00e0 speciali.\nOgni personaggio dispone di diversi tipi di poteri che possono essere utilizzati per vari attacchi pi\u00f9 o meno potenti, che a loro volta richiedono un quantitativo maggiore o minore di energia per essere utilizzati:\nPotere temporaneo.\nOgni personaggio pu\u00f2 acquisire, toccando un oggetto esclusivo per ciascuno di esso, un potere che lo rende temporaneamente invincibile e molto potente (solo nelle versioni Xbox 360 e Playstation 3; in tutte le altre si pu\u00f2 ottenere solo un'immunit\u00e0 temporanea tramite uno scudo).\nOggetti collezionabili.\nAll'interno di ogni livello sono presenti un numero di oggetti collezionabili che possono essere raccolti solo da uno specifico personaggio: i tappi delle bottiglie di birra Duff per Homer, i coupon di Krusty il clown e Malibu Stacy per Bart e Lisa e i buoni sconto per la spesa al supermercato per Marge.\nSe si riesce a raccogliere tutti i collezionabili di un livello, sar\u00e0 sbloccato un trofeo esclusivo per quel personaggio; nelle versioni Xbox 360 e Playstation 3, ogni volta che vengono raccolti 6 trofei, verr\u00e0 aumentata la barra di energia e, sempre esclusivamente in queste versioni, se si riesce a raccogliere tutti i collezionabili del gioco, si potr\u00e0 ottenere l'energia infinita.\nCitazioni.\nL'intero videogioco \u00e8 una parodia o una critica dei videogiochi in generale e anche di s\u00e9 stesso. Critica in particolare la sempre crescente violenza nei videogiochi e un \"fantomatico\" sfruttamento dei personaggi dei videogiochi; sar\u00e0 proprio questo a spingere i Simpson a salvare i loro alter ego fatti di pixel e a sconfiggere in battaglia Matt Groening e lo stesso Dio.\nUn'altra presa in giro dei videogiochi sono le ricorrenti parodie di videogiochi e film famosi come \"Neverquest\", \"Medal of Homer\", \"Bartman Begins\", \"Il giro del mondo in 80 morsi\", \"Grand Theft Grattachecca\".\nIn ogni livello, inoltre, vi sono dei clich\u00e9 nascosti ovvero ogni volta che un personaggio compie qualcosa di molto usato nei videogiochi, il gioco si interrompe e appare l'Uomo Fumetto che fa delle critiche al riguardo."}
{"id": "1414719", "revid": "287204", "url": "https://it.wikipedia.org/wiki?curid=1414719", "title": "Anna Rosa Gattorno", "text": "Nacque in una famiglia genovese di armatori con sei figli; spos\u00f2 Gerolamo Custo che mor\u00ec dopo cinque anni, e rimase con i suoi tre figli, una delle quali sordomuta. Nel 1866 ottenne il permesso di papa Pio IX per fondare un'organizzazione religiosa dedita all'assistenza di bisognosi e malati. Dopo aver fondato le Figlie di Sant'Anna, cambi\u00f2 il nome in Anna Rosa Gattorno. \nBiografia.\nAnna Rosa (al secolo Rosa Maria Benedetta) Gattorno, nacque a Genova il 14 ottobre 1831, da una famiglia di agiate condizioni economiche e di profonda formazione cristiana; un fratello fu Federico Gattorno, Capo di Stato Maggiore dei Corpi garibaldini e Deputato del Regno d'Italia. Nel padre Francesco e nella madre Adelaide Campanella, trov\u00f2 i primi essenziali formatori della sua vita morale e cristiana. A dodici anni ricevette la Cresima in Santa Maria delle Vigne. Giovinetta, le fu impartita l'istruzione in casa, come era d'uso nelle famiglie fortunate del tempo.\nIl 5 novembre 1852 spos\u00f2 il cugino Gerolamo Custo, e si trasfer\u00ec a Marsiglia. Un imprevisto dissesto finanziario turb\u00f2 ben presto la felicit\u00e0 della novella famiglia, costretta a far ritorno a Genova nel segno della povert\u00e0. Disgrazie ancor pi\u00f9 gravi incombevano: la primogenita Carlotta, colpita da un improvviso malore, rimase sordomuta per sempre; il tentativo di Gerolamo di far fortuna all'estero si concluse con un ritorno, aggravato da ferale malattia; la gioia degli altri due figli fu profondamente turbata dalla scomparsa del marito, che la lasci\u00f2 vedova a meno di sei anni dalle nozze (9 marzo 1858) e, dopo qualche mese, dalla perdita dell'ultimo figlioletto.\nL'incalzare di tante tristi vicende segn\u00f2, nella sua vita, un cambiamento radicale, che lei chiamer\u00e0 la sua \u201cconversione\u201d, all'offerta totale di s\u00e9 al Signore, al suo amore e all'amore del prossimo. Purificata dalle prove, e resa forte nello spirito, comprese il vero senso del dolore, e si radic\u00f2 nella certezza della sua nuova vocazione.\nSotto la guida del confessore don Giuseppe Firpo, emise i voti privati perpetui di castit\u00e0 e di obbedienza nella festa dell'Immacolata 1858; in seguito anche di povert\u00e0 (1861), nello spirito del Poverello di Assisi, quale terziaria francescana. Nel 1862 ricevette il dono delle stimmate occulte, percepito pi\u00f9 intensamente nei giorni di venerd\u00ec.\nGi\u00e0 sposa fedele e madre esemplare, senza nulla sottrarre ai suoi figli \u2013 sempre teneramente amati e seguiti \u2013 in una maggiore disponibilit\u00e0 impar\u00f2 a condividere le sofferenze degli altri, prodigandosi in apostolica carit\u00e0: \u201cmi dedicai con pi\u00f9 fervore alle opere pie e a frequentare gli ospedali e i poveri infermi a domicilio, soccorrendoli con sovvenirli quanto potevo e servirli in tutto\u201d.\nLe Associazioni cattoliche in Genova se la contesero, cos\u00ec che, pur amando il silenzio e il nascondimento, fu notato da tutti il carattere genuinamente evangelico del suo tenore di vita.\nProgredendo in questo cammino, le fu affidata la presidenza della \u201cPia Unione delle Nuove Orsoline Figlie di S. Maria Immacolata\u201d, fondata da don Giuseppe Paolo Frassinetti e, per espresso volere dell'arcivescovo mons. Charvaz, anche la revisione delle Regole destinate all'Unione.\nProprio in quella circostanza (febbraio 1864), intensificata ulteriormente la preghiera, davanti al Crocifisso, ricevette l'ispirazione di una nuova Regola per una specifica Fondazione sua.\nNel timore d'essere costretta ad abbandonare i figli, prega, fa penitenza, chiede consiglio. Francesco da Camporosso (canonizzato nel 1962), cappuccino laico, pur mostrandosi trepidante per le gravi tribolazioni che le si profilano, la sostiene, incoraggiandola; similmente il Confessore e l'Arcivescovo di Genova.\nAvvertendo per\u00f2 sempre pi\u00f9 insistenti i suoi doveri di madre, volle l'autorevole conferma dalla parola stessa del Beato Pio IX (Giovanni Maria Mastai Ferretti, 1846-1878), nella segreta speranza di essere sollevata. Il Pontefice, nell'udienza del 3 gennaio 1866, le ingiunse, invece, di iniziare subito la fondazione, aggiungendo: \u201cQuesto Istituto si estender\u00e0 rapidamente come il volo della colomba in tutte le parti del mondo. Iddio penser\u00e0 ai tuoi figli; tu pensa a Dio nell'Opera sua\u201d. Accett\u00f2 dunque di compiere la volont\u00e0 del Signore e, come poi scrisse nelle Memorie : \u201cCon generosit\u00e0 ne feci a Dio l'offerta e gli ripetevo le parole di Abramo: \u2018Eccomi a compiere la tua divina volont\u00e0\u2019 \u2026 Offertami vittima per l'Opera sua, ne ebbi consolazioni assai grandi \u2026\u201d.\nSuperate inoltre le resistenze dei parenti e abbandonate le opere di Genova, non senza dispiacere del suo Vescovo, diede inizio a Piacenza, alla nuova famiglia religiosa, che denomin\u00f2 definitivamente \u201cFiglie di S. Anna, madre di Maria Immacolata\u201d (8 dicembre 1866). Vest\u00ec l'abito religioso il 26 luglio 1867, e l'8 aprile 1870 emise la professione religiosa insieme a 12 Consorelle.\nNello sviluppo dell'Istituto fu collaborata dal P. Giovanni Battista Tornatore, dei Preti della Missione, il quale scrisse le Regole e fu poi ritenuto Cofondatore dell'Istituto.\nAffidata totalmente alla Provvidenza divina, e animata fin dal principio da un coraggioso slancio di carit\u00e0, Rosa Gattorno diede inizio alla costruzione dell'\u201cOpera di Dio\u201d, come l'aveva chiamata il Papa, e come la chiamer\u00e0 sempre anche lei eletta a cooperarvi, in spirito di dedizione materna, attenta e sollecita verso ogni forma di sofferenza e miseria morale o materiale, con l'unico intento di servire Ges\u00f9 nelle sue membra doloranti e ferite, e di \u201cevangelizzare innanzitutto con la vita\u201d.\nNacquero varie opere di servizio ai poveri e agli infermi di qualsiasi malattia, alle persone sole, anziane, abbandonate, ai piccoli e agli indifesi, alle adolescenti e alle giovani \"a rischio\", cui provvedeva a far impartire un'istruzione adeguata, e al successivo inserimento nel mondo del lavoro. A queste forme si aggiunse ben presto l'apertura di scuole popolari per l'istruzione ai figli dei poveri, e altre opere di promozione umano-evangelica, secondo i bisogni pi\u00f9 urgenti del tempo, con una fattiva presenza nella realt\u00e0 ecclesiale e civile: \u201cServe dei poveri e ministre di misericordia\u201d chiamava le sue figlie; e le esortava ad accogliere come segno di predilezione del Signore il servizio ai fratelli, compiendolo con amore e umilt\u00e0: \u201cSiate umili \u2026, pensate che siete le ultime e le pi\u00f9 miserabili di tutte le creature che prestano alla Chiesa il loro servizio \u2026, e hanno la grazia di farne parte\u201d.\nA meno di 10 anni dalla fondazione, l'Istituto ottenne il Decreto di Lode (1876) e l'approvazione definitiva nel 1879. Per le Regole, si dovette attendere fino al 26 luglio 1892.\nMolto stimata e apprezzata da tutti, collabor\u00f2 a Piacenza anche con il vescovo, mons. Scalabrini, ora beato, soprattutto nell'Opera a favore delle Sordomute, da lui fondata.\nNon furono tuttavia risparmiate a Madre Rosa Gattorno prove, umiliazioni, difficolt\u00e0 e tribolazioni di ogni genere. Ciononostante l'Istituto si diffuse subito rapidamente, in Italia e all'estero, realizzando cos\u00ec l'ardente brama missionaria della Fondatrice: \u201cAmor mio! Come mi sento ardere di desiderio di farti da tutti conoscere e amare; vorrei attirare tutto il mondo, dare a tutti, soccorrere tutti\u2026perch\u00e9 tutti vengano ad amarti\u201d. Essere \u201cportavoce di Ges\u00f9\u201d e far giungere a tutti gli uomini il messaggio dell'Amore che salva, fu e rimase sempre l'anelito profondo del suo cuore. Nel 1878, inviava gi\u00e0 le prime Figlie di S. Anna in Bolivia, poi in Brasile, Cile, Per\u00f9, Eritrea, Francia, Spagna. A Roma, dove aveva iniziato l'opera sua dal 1873, organizz\u00f2 scuole maschili e femminili per i poveri, asili nido, assistenza ai neonati figli delle operaie della Manifattura dei tabacchi, case per ex prostitute, donne di servizio, infermiere a domicilio ecc. Ivi sorse la Casa generalizia, con l'annessa chiesa.\nIn tutto, alla sua morte, 368 Case nelle quali svolgevano la loro missione 3500 Suore.\nIl segreto del suo cammino di santit\u00e0, del dinamismo della sua carit\u00e0 e della forza d'animo con cui seppe affrontare con fede robusta tutti gli ostacoli, e guidare, per 34 anni, con dedizione piena, coraggio e lungimiranza l'Istituto, consisteva nella continua unione con Dio e nell'abbandono totale fiducioso in Lui: \u201cPur in mezzo a tanto tumulto di un abisso di affari mai sono priva dell'unione con il mio Bene\u201d. Puro e semplice strumento nelle mani dell'\u201cArtefice sopraffino\u201d, realizz\u00f2 nella sua vita l'anelito inculcato alle sue figlie: \u201cVivere per Iddio, morire per Lui, spendere la vita per amore\u201d.\nCos\u00ec visse fino al febbraio del 1900, quando colpita da una grave influenza, si peggior\u00f2 rapidamente: il suo fisico, messo a dura prova da penitenze, frequenti estenuanti viaggi, fitta corrispondenza epistolare, preoccupazioni e grandi dispiaceri, non resse pi\u00f9.\nIl 4 maggio ricevette il Sacramento degli infermi, e due giorni dopo, il 6 maggio, alle ore 9, compiuto il suo pellegrinaggio terreno, si spense santamente nella Casa generalizia.\nLa fama di santit\u00e0 che gi\u00e0 l'aveva circondata in vita, esplose in occasione della sua morte e crebbe, ininterrottamente, in tutte le parti del mondo.\nI suoi resti mortali, esumati dopo 32 anni dalla morte e trovati incorrotti, riposano in un'apposita cripta nella Casa Generalizia delle Figlie di S. Anna, via Merulana, 177, Roma.\nIl culto.\nFu beatificata da papa Giovanni Paolo II il 9 aprile 2000, dopo che il Vaticano ritenne miracolosa la guarigione, a lei attribuita, di una suora."}
{"id": "1414720", "revid": "287204", "url": "https://it.wikipedia.org/wiki?curid=1414720", "title": "Societ\u00e0 Podistica Lazio 1921-1922", "text": "Questa voce raccoglie le informazioni riguardanti la Societ\u00e0 Podistica Lazio nelle competizioni ufficiali della stagione 1921-1922.\nStagione.\nLa Lazio nel campionato di Prima Divisione 1921-1922 si classifica al quarto posto nel girone laziale della Lega Sud con 20 punti, girone vinto dalla Fortitudo.\nOrganigramma societario.\nArea direttiva\nArea tecnica"}
{"id": "1414724", "revid": "181699", "url": "https://it.wikipedia.org/wiki?curid=1414724", "title": "Somma matriciale", "text": ""}
{"id": "1414729", "revid": "115533", "url": "https://it.wikipedia.org/wiki?curid=1414729", "title": "Single Engine Piston", "text": "Per SEP o single engine piston si intendono tutti quei velivoli dotati di un solo motore a pistoni, come ad esempio i Piper PA-28 o Cessna 172.\nSono utilizzati per lo pi\u00f9 nelle scuole di volo o per trasporto di 2-3 passeggeri.\nHanno un basso consumo di carburante (Avgas) e permettono di decollare ed atterrare su piste corte (600 m circa) e dal fondo di diversa natura, sia essa d'erba, terra battuta o asfalto.\nLe prestazioni del motore non permettono loro per\u00f2 di volare a quote di solito superiori ai 4.300 metri e spesso non sono nemmeno dotati di sistemi antighiaccio.\nCi\u00f2 costituisce un problema, perch\u00e9 in condizioni di tempo avverse sono costretti a non decollare."}
{"id": "1414731", "revid": "767487", "url": "https://it.wikipedia.org/wiki?curid=1414731", "title": "Memoriale di Lenin", "text": "Il Memoriale di Lenin (\u041c\u0443\u0437\u0435\u0439-\u043c\u0435\u043c\u043e\u0440\u0438\u0430\u043b \u0412.\u0418. \u041b\u0435\u043d\u0438\u043d\u0430) ad Ul'janovsk (ex Simbirsk) venne costruito per il centenario della nascita dello statista nella sua citt\u00e0 natale. Il progetto fu curato dagli architetti M.P. Konstantinov, G.G. Isakovi\u010d e V.A. \u0160ul'ri\u0441hter sotto il coordinamento di Boris Sergeevi\u010d Mezencev. I lavori incominciarono nel 1967 e l'edificio fu inaugurato nel 1970."}
{"id": "1414736", "revid": "116968950", "url": "https://it.wikipedia.org/wiki?curid=1414736", "title": "Gianni Riso", "text": "Biografia.\nGianni Riso va in onda per la prima volta a soli dodici anni, nel programma \"Attenti al ritmo\" del 1964 condotto da Mike Bongiorno. In seguito, per qualche tempo, intraprende l'attivit\u00e0 di musicista, suonando nel gruppo beat che accompagna Gidiuli, i Gidiuli &amp; The Douglas Group.\nA 22 anni si trasferisce a Montr\u00e9al, in Canada, dove lavora per l'emittente Cfmb. Dopo tre anni, nel 1977, torna in Italia e, con l'avvento delle prime radio private, inizia a trasmettere a Radio Studio 105, dove lavorer\u00e0 per ventidue anni, conducendo il programma \"Pi\u00f9 di qua che di l\u00e0\" che verr\u00e0 ribattezzato \"Gianni Riso Show\".\nTrasmetter\u00e0 anche in altre emittenti radiofoniche, tra le quali Radio Rai. Alla fine degli anni settanta inoltre conduce un programma musicale in televisione su Telealtomilanese.\nNel 1980 affianca agli impegni radiofonici e televisivi quello di cantante, pubblicando il singolo \"Disco Shy\" con l'etichetta Goodymusic di Fred Jacques Petrus. Il disco viene realizzato con Mauro Malavasi, da poco reduce dal grande successo internazionale di \"The Glow of Love\" dei Change. Sul lato B del disco, realizza su una versione strumentale del brano, uno dei primi rap in lingua italiana intitolato \"Bo?\".\nL'anno successivo, cogliendo la tendenza musicale del momento, pubblica un brano di genere ska dal tono ironico, intitolato \"Fumo per dimenticare\", che, cos\u00ec come il precedente, diviene un successo radiofonico.\nNel 1984, conduce, su Rete 4, nella fascia oraria del dopopranzo, \"Pronto Video\" una trasmissione di videoclip. Cosa insolita per quel periodo, dedica una puntata interamente all'hard rock, in cui presenta, tra gli altri gruppi, Storm, dimostrando una solida cultura anche in quel settore.\nNel 1993 ritorna in televisione su Antenna 3 Lombardia conducendo \"E vissero felici\" assieme a Fabrizia Carminati. Nel 1999 si trasferisce sull'emittente RTL 102.5, dove conduce \"Attenti a noi tre\" in coppia con Grant Benson, prima di essere inviato nel 2001 a New York.\nNel giugno 2005 ritorna a lavorare a Radio 101, appena acquisita dalla Mondadori. Conduce dalle 8 alle 10 la seconda parte di \"La carica di 101\", morning show le cui due ore iniziali restano a Paolo Cavallone e Sergio Sironi, la coppia che da anni apre i programmi del \"network\". Sempre su Radio 101 nel 2006 conduce \"Quello che la notte\", in onda tutte le sere dal luned\u00ec al venerd\u00ec da mezzanotte alle due.\nIl 29 agosto 2007, nel giorno del suo cinquantacinquesimo compleanno, d\u00e0 vita al suo blog. E sempre dal web continua a parlare ai suoi ascoltatori attraverso Radio SNJ, web radio dove conduce, dal luned\u00ec al venerd\u00ec dalle 15.00 alle 17.00, il programma \"CYA!\". Dal 22 aprile 2013, Gianni Riso riprende a trasmettere via etere dagli studi milanesi della radio veneta Bellla &amp; Monella, conducendo dalle 7 alle 10 del mattino il programma \"La globarisazione\".\nNel 2015 torna su RTL 102.5 nel palinsesto estivo per poi passare sulla neonata creatura (di Suraci) \"Radio Zeta\" all'inizio del 2016 conducendo il programma in fascia mattutina La Sveglia di Zeta. Ha condotto il programma radiofonico\"Notturno Zeta\",che conduceva dalle ore 3:00 alle 6:00.Ora \u00e8 tornato a condurre il programma \"La sveglia di Zeta\", in onda dal luned\u00ec al venerd\u00ec dalle 6:00 alle 9:00.."}
{"id": "1414738", "revid": "729019", "url": "https://it.wikipedia.org/wiki?curid=1414738", "title": "Syndication (editoria)", "text": "Nell'editoria una syndication \u00e8 un'agenzia che offre a pi\u00f9 testate giornalistiche articoli, reportages e servizi fotografici.\nIn genere offre materiale gi\u00e0 pronto per la stampa (ad esempio pu\u00f2 realizzare un'intera pagina di giornale dove articoli e fotografie sono gi\u00e0 posizionati). Le syndication forniscono alle edicole gli espositori con le notizie del giorno (\"civette\" nel gergo giornalistico). Per un giornalista (specialmente \"freelance\"), iscriversi a un syndicate offre la possibilit\u00e0 di vedere i propri articoli pubblicati su pi\u00f9 testate locali.\nIl modello di business \u00e8 stato ripetuto in internet: il termine \"Web Syndication\" definisce la diffusione di vari contenuti (notizie, link, URL, ecc.) a pi\u00f9 lettori, tramite i ."}
{"id": "1414740", "revid": "2056951", "url": "https://it.wikipedia.org/wiki?curid=1414740", "title": "Otello Montanari", "text": "Biografia.\nNel 1941, a 15 anni si iscrive al Partito Comunista Italiano e, studente all'Istituto di Ragioneria di Reggio Emilia, ha come insegnante la concittadina Nilde Iotti, della quale diventer\u00e0 collega nella III legislatura della Repubblica Italiana (1958-1963).\nAttivit\u00e0 partigiana.\nPartecipa alla guerra di Liberazione nelle file dei GAP. Rimane ferito il 1\u00ba gennaio 1945 durante un conflitto a fuoco con i fascisti sulla Via Emilia nei pressi di Reggio Emilia. I colpi di arma da fuoco lo rendono immobile fino a fine 1946 e claudicante per sempre.\nAttivit\u00e0 politica.\nNel 1949-1951 \u00e8 segretario della Federazione Mondiale della Giovent\u00f9 Democratica il cui presidente all'epoca \u00e8 Enrico Berlinguer. Nel 1955 accompagna Alcide Cervi (padre dei sette fratelli fucilati dai nazisti a Reggio Emilia) nel lungo viaggio attraverso la Russia, lungo il quale sono ricevuti da diverse personalit\u00e0.\nDeputato per il PCI nella terza legislatura, nell'aprile del 1960 partecipa alle proteste e agli scontri di piazza contro il governo Tambroni. Negli anni ottanta fonda il Comitato Primo Tricolore ed \u00e8 protagonista con Bettino Craxi della diatriba che divide Milano e Reggio Emilia sulle origini della bandiera italiana (secondo Montanari e altri nata a Reggio Emilia il 7 gennaio 1797).\nChi sa parli.\nPresidente dell'Istituto Alcide Cervi e dirigente dell'ANPI, Montanari pubblica il 29 agosto 1990 sul giornale \"Il Resto del Carlino\" l'articolo \u00abRigore sugli atti di \"Eros\" e Nizzoli\u00bb, poi ribattezzato \"Chi sa parli\", in cui invita a far finalmente luce sui delitti compiuti nel dopoguerra, in particolare sull'assassinio dell'ingegnere Arnaldo Vischi, direttore tecnico delle Officine Meccaniche Reggiane.\nA difesa e giustificazione delle azioni compiute nell'immediato dopoguerra si levarono numerose voci, soprattutto vicine alla tradizione del Partito Comunista, tra cui quella di Luciano Lama che, pochi giorni dopo la pubblicazione dell'articolo, dichiar\u00f2:\nIn conseguenza di ci\u00f2 vennero rivisti alcuni processi (tra cui quello per l'omicidio di don Umberto Pessina), ma Montanari venne espulso dall'Istituto Cervi di cui era Presidente, dal Comitato Provinciale dell'ANPI e fu aspramente contestato ed emarginato all'interno del Partito Comunista, malgrado fosse stato difeso da alcuni importanti esponenti del mondo partigiano (Maria Cervi) e del partito (Nilde Iotti, Antonello Trombadori, Piero Fassino), e, dopo quindici anni, fu rivalutata ufficialmente la sua figura, mentre all'istituto Cervi fu riammesso l'anno successivo.\nIn merito ebbe a dire Rossana Rossanda:"}
{"id": "1414742", "revid": "767487", "url": "https://it.wikipedia.org/wiki?curid=1414742", "title": "Adriano Bacconi", "text": "Biografia.\nDiplomato all'ISEF di Firenze nel 1989, ha conseguito nel 1994 un Master in Scienze e tecniche delle attivit\u00e0 fisiche e sportive presso l'Universit\u00e0 della Borgogna.\nFonda nel 1994 la Digital Soccer Project, azienda bresciana che si occupa di rilevazioni statistiche e di analisi degli aspetti tecnico-tattici del calcio.\nFonda nel 2006 la Bigberry, azienda romana specializzata nella produzione e postproduzione video di format sportivi. Realizza la maggior parte delle collane home video di Rai e RCS Sport, tra cui le serie DVD \"I miti del calcio\", \"Campionato Io ti amo\", \"50 anni di Pallone d'oro\".\n\u00c8 stato preparatore atletico del per due stagioni, dal 1989 al 1991, e poi del Brescia per sette anni. Nel maggio 1998 sostituisce, in coppia con Egidio Salvi, Paolo Ferrario assumendo il ruolo di direttore tecnico del Brescia per le ultime tre giornate del campionato di Serie A 1997-1998, conseguendo 6 punti in 3 partite, ma non riuscendo a evitare la retrocessione in Serie B della squadra lombarda.\nNel gennaio 1999 subentra sulla panchina dell'Ospitaletto, in Serie D, allenandolo poi anche la stagione successiva in Eccellenza.\nNel 2000 consegue il diploma di allenatore professionista UEFA A al corso di Coverciano, insieme a Roberto Mancini.\nLavora come commentatore tecnico in diverse trasmissioni televisive: \"Goleada\" (1996-1997), \"Dribbling\" (2006-2008), \"La Domenica Sportiva\" (2010-2015); scrive inoltre articoli di analisi tattica per \"Il Mattino\", \"Il Post\" e per \"Il Fatto Quotidiano\".\nNel 2006 e nel 2010 \u00e8 stato collaboratore tecnico di Marcello Lippi in Nazionale, partecipando anche ai Mondiali del 2006 e del 2010 e alla Confederations Cup 2009.\nNel 2011 realizza, su indicazione del presidente del Settore Tecnico Roberto Baggio, lo studio di fattibilit\u00e0 per la realizzazione dei Centri di Formazione Federali su tutto il territorio nazionale. Nel 2013 brevetta la metodologia di allenamento denominata Calcio 4D e realizza corsi per allenatori di settore giovanile in tutta Italia con gli enti di promozione sportiva fino a conseguire la certificazione di Corporate University dal network accademico Emuni. Dal dicembre 2014 supporta Never Give Up, associazione no profit per lo studio e la cura dei disturbi del comportamento alimentare. Sempre nel 2015 entra nel comitato scientifico del progetto Kinder+Sport della Ferrero.\nEntra all'Inter come consulente a luglio 2014 con il compito di organizzare e coordinare l'area match analysis introducendo nuove tecnologie e formando le risorse interne a disposizione di Walter Mazzarri. Dal gennaio 2015 diventa collaboratore tecnico nello staff tecnico di Roberto Mancini. Nel gennaio 2016 termina la collaborazione col club con la risoluzione consensuale del contratto.\nNe 2016 e nel 2017 collabora con la testata Tuttosport e con QN edizione di Firenze per il magazine Violaweek. Nel 2018 \u00e8 editorialista del Guerin Sportivo.\nDal 2017 \u00e8 consulente editoriale di Rai Com. Da settembre 2017 diventa consulente di Infront Italy.\nDa aprile a giugno del 2018 \u00e8 stato collaboratore tecnico di Bruno Tedino al ."}
{"id": "1414743", "revid": "287204", "url": "https://it.wikipedia.org/wiki?curid=1414743", "title": "Societ\u00e0 Podistica Lazio 1920-1921", "text": "Questa voce raccoglie le informazioni riguardanti la Societ\u00e0 Podistica Lazio nelle competizioni ufficiali della stagione 1920-1921.\nStagione.\nLa Lazio nel campionato di Prima Categoria 1920-1921 si classifica al secondo posto nel girone laziale del torneo centro-meridionale con 22 punti dietro alla Fortitudo, entrambe qualificate alle semifinali. Nel girone A delle Semifinali Interregionali si classifica al terzo e ultimo posto dietro al Livorno e al Naples.\nOrganigramma societario.\nArea direttiva\nArea tecnica"}
{"id": "1414751", "revid": "1005847", "url": "https://it.wikipedia.org/wiki?curid=1414751", "title": "Elezioni presidenziali in Polonia del 1995", "text": "Le elezioni presidenziali in Polonia del 1995 si tennero il 5 novembre (primo turno) e il 19 novembre (secondo turno); videro la vittoria di Aleksander Kwa\u015bniewski, sostenuto dall'Alleanza della Sinistra Democratica, che sconfisse il presidente uscente Lech Wa\u0142\u0119sa, appoggiato da Solidarno\u015b\u0107."}
{"id": "1414756", "revid": "599013", "url": "https://it.wikipedia.org/wiki?curid=1414756", "title": "Carlos Bossio", "text": "Carriera.\nClub.\nBossio debutt\u00f2 nel calcio professionistico con il Belgrano de C\u00f3rdoba, squadra della sua citt\u00e0 natale. Nel 1994 divenne il portiere dell'Estudiantes, in cui rimase per cinque anni, fino al 1999, totalizzando 146 presenze e segnando anche una rete.\nIl 12 maggio 1996 ha segnato il gol per la sua squadra contro il Racing Club (1-1) con un colpo di testa.\nNel 1999 si trasfer\u00ec nella Primeira Liga, al Benfica di Lisbona.\nIn Europa non trov\u00f2 continuit\u00e0 e, dopo una stagione al Vit\u00f3ria Set\u00fabal, torn\u00f2 in Argentina, al Club Atl\u00e9tico Lan\u00fas, dove divent\u00f2 capitano, giocando da titolare. Nel 2009 va a giocare in Messico nel Quer\u00e9taro.\nNazionale.\nGioc\u00f2 in nazionale nel periodo tra 1994 e 1996, vincendovi una medaglia d'oro e una medaglia d'argento, rispettivamente: nei Giochi Panamericani 1995 e nei Giochi olimpici di Atlanta del 1996."}
{"id": "1414757", "revid": "124389310", "url": "https://it.wikipedia.org/wiki?curid=1414757", "title": "Baccinello", "text": "Baccinello \u00e8 una frazione del comune italiano di Scansano, nella provincia di Grosseto, in Toscana.\nStoria.\nPiccolo centro minerario, ai bordi di un poderoso giacimento di lignite picea situato in un vasto territorio della provincia di Grosseto e Siena, nasce e cresce con l'attivit\u00e0 di estrazione nei primi decenni del Novecento. La miniera chiuse definitivamente attorno agli anni sessanta.\nL'oreopiteco di Baccinello.\nIl 2 agosto 1958 veniva scoperto da due minatori della zona, Boccalini Enzo e Giustarini Azzelio, uno scheletro fossile completo di Oreopithecus bambolii, oggi conservato al Museo di Paleontologia dell'Universit\u00e0 di Firenze. Grazie a tale scoperta, il paese diviene famoso in tutto il mondo. Il primate antropomorfo fossile, definito \"Sandrone\", identificato dal paleontologo Prof. Johannes H\u00fcrzeler, scatena un fitto dibattito scientifico non ancora completamente risolto, riguardo al proprio status filogenetico.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Baccinello. Sono indicati gli abitanti del centro abitato e dove \u00e8 possibile \u00e8 inserita la cifra riferita all'intero territorio della frazione.\nInfrastrutture e trasporti.\nLa frazione era servita fino al 1925 dalla ferrovia Cana-Arcille-Rispescia, e fino agli anni cinquanta dalla ferrovia Cana-Arcille-Grosseto. La costruzione della strada carrabile per Grosseto ha portato gradualmente alla definitiva dismissione del collegamento ferroviario."}
{"id": "1414759", "revid": "599013", "url": "https://it.wikipedia.org/wiki?curid=1414759", "title": "Marco Meoni", "text": "Giocava nel ruolo di palleggiatore.\nCarriera.\nClub.\nEsordisce in Serie A1 nella stagione 1989-90 con la Petrarca Pallavolo: con la squadra della sua citt\u00e0 vince il suo primo trofeo, la Coppa CEV 1993-94. Dopo un campionato alla Gabeca Pallavolo, dal 1996 al 2003 gioca per l'Associazione Sportiva Volley Lube, dove vince una\nCoppa CEV, una Champions League e due Coppe Italia (2000-01 e 2002-03). Viene quindi ingaggiato per la stagione 2003-04 dalla Pallavolo Padova, dove rimane un solo anno prima di passare alla Pallavolo Parma per quello successivo.\nNel biennio dal 2005 al 2007 \u00e8 tesserato della Trentino Volley, per poi approdare alla Pallavolo Piacenza a partire dall'annata 2007-08 dove rimane tre anni conquistando uno scudetto e una Supercoppa italiana.\n, nella stagione 2010-11 decide di proseguire la sua carriera in massima serie con la maglia della formazione del BluVolley Verona: l'inizio dell'esperienza con la squadra scaligera coincide con un periodo di difficolt\u00e0 psicologica per l'atleta, soggetto a depressione ed attacchi di panico che gli impediscono di scendere in campo.\nSuperata la fase negativa, riprende il suo posto in campo, festeggiando il 22 dicembre 2012 le 600 partite in serie A (tra regular season, play-off e Coppa Italia). Al termine del campionato 2012-13 annuncia il proprio ritiro per dedicarsi all'attivit\u00e0 di imprenditore.\nA gennaio 2015, tuttavia, ritorna alla pallavolo giocata, ingaggiato dalla Pallavolo Piacenza dove va a rimpiazzare il partente Valerio Vermiglio, terminando la stagione 2014-15 nella doppia veste di atleta e di collaboratore tecnico di Marco Camperi, promosso primo allenatore in seguito all'esonero di Andrea Radici.\nNazionale.\nDopo la conquista del Campionato europeo di pallavolo maschile Under-20 1992, esordisce in Nazionale a L'Avana il 28 aprile 1994 in un match contro Cuba, terminato con la sconfitta degli azzurri per 3 a 1, conquistando gi\u00e0 l'anno successivo i primi trionfi (World League ed Europei). Prende parte della spedizione olimpica ad Atlanta 1996, dove la nazionale italiana viene sconfitta in finale contro i Paesi Bassi. Negli anni successivi conquista la World League 1997 (a cui faranno seguito quelle del 1999 e del 2000), il Mondiale 1998, gli Europei 1999 e 2003, intervallati nel 2000 dal bronzo alle Olimpiadi di Sydney. ."}
{"id": "1414761", "revid": "144796", "url": "https://it.wikipedia.org/wiki?curid=1414761", "title": "Enrico III di Sassonia", "text": ""}
{"id": "1414768", "revid": "10652", "url": "https://it.wikipedia.org/wiki?curid=1414768", "title": "Blepharospora cambivora", "text": ""}
{"id": "1414770", "revid": "92723", "url": "https://it.wikipedia.org/wiki?curid=1414770", "title": "Giovanni Muzzioli", "text": "Biografia.\nFiglio di Andrea Muzzioli e Marianna Gilioli, Giovanni nacque a Modena dopo che la famiglia si era recentemente trasferita dalla vicina Castelvetro. Appena terminati gli studi superiori, il quindicenne Muzzioli entr\u00f2 nell'Accademia Atestina di Belle Arti di Modena, dove ebbe per insegnanti professori come Luigi Asioli, Antonio Simonazzi e Mario Di Scovolo.\nLa formazione e l'attivit\u00e0 artistica.\nVinto il concorso \"Luigi Poletti\" con un quadro storico intitolato \"Torquato Tasso all'Ospedale di S. Anna\", nel 1873 Muzzioli ricevette la relativa pensione quadriennale e si rec\u00f2 a Roma nell'Accademia di San Luca, per studiare e perfezionarsi cominciando una vita indipendente fatta di grande operosit\u00e0 e duri sacrifici.\nNella capitale ricevette l'insegnamento del Podesti e del Coghetti. \u00c8 di questo periodo la sua prima opera che egli mand\u00f2 a Modena come saggio di operativit\u00e0 per la Pensione: l\"'Abramo e Sara alla corte del Faraone\" (1875), attualmente visibile nel corridoio d'ingresso di Palazzo Comunale di Modena insieme ad altri Premi Poletti.\nIn generale si pu\u00f2 affermare che egli tratt\u00f2 egregiamente la cosiddetta pittura di genere, relativa all'epoca romana e spesso si sofferm\u00f2 nella cura dei dettagli e del paesaggio archeologico.\nNel 1875 il Muzzioli decise di trasferirsi a Firenze, prendendo in affitto un piccolo studio nella periferia della citt\u00e0, lungo il fiume Mugnone.\nFu proprio nel capoluogo toscano che, tra la fine degli anni settanta e l'inizio degli anni ottanta, inizi\u00f2 il periodo di maggiore attivit\u00e0 del pittore, caratterizzata fin dal nascere dai pi\u00f9 ambiti riconoscimenti ufficiali.\nTra i vari incarichi che egli ricevette fece parte per ben due volte, dietro designazione degli artisti di tutta Italia, della Giunta Superiore di Belle Arti. Nell'esposizione del 1881 consegu\u00ec il \"Premio Cant\u00f9\" con l'opera \"Tempio di Bacco\". \nNel 1888 il pittore present\u00f2 a Bologna, all'Esposizione Emiliana, \"I funerali di Britannico\", quadro che suscit\u00f2 le lodi senza riserve della scrittrice Matilde Serao, la quale, in un articolo apparso sul \"Corriere di Napoli\", sottoline\u00f2 la capacit\u00e0 dell'autore di creare personaggi di alta concentrazione espressiva, in grado di risvegliare emozioni e viva partecipazione da parte degli spettatori.\nMuzzioli fu incaricato dal Ministero dell'Istruzione di far parte della Commissione per gli acquisti della Galleria Nazionale d'arte moderna di Roma all'Esposizione nazionale di Milano nel 1894, quando, fermandosi a Modena, nel viaggio di ritorno, fu colto dalla morte.\nFu commemorato solennemente nella citt\u00e0 natale, il 1\u00ba novembre dello stesso anno. Il discorso funebre fu tenuto dallo storico e critico d'arte Adolfo Venturi.\nPer l'occasione venne allestita anche una mostra retrospettiva, dove figurarono ben 141 delle sue opere tanto famose e celebrate.\nTra le opere di maggiore rilievo troviamo: \"Poppea con Nerone che fa portare a s\u00e9 innanzi la testa di Ottavia\", saggio di terzo anno per il pensionato Poletti esposto a Modena in Palazzo Comunale; \"Offerta Nuziale\", al Museo Revoltella di Trieste; \"Baccanale\", premiato all'Esposizione Universale di Parigi nel 1889; \"Idillio\" e \"Paesaggio\", conservato al Museo Civico di Modena."}
{"id": "1414771", "revid": "767487", "url": "https://it.wikipedia.org/wiki?curid=1414771", "title": "\u1e62\u0101d", "text": " ( ) \u00e8 la quattordicesima lettera dell'alfabeto arabo. Nella numerazione abjad essa pu\u00f2 assumere due valori: 90 nella variante orientale, 60 in quella occidentale (propria, cio\u00e8, del Maghreb).\nOrigine.\nQuesta lettera deriva secondo alcuni da dell'alfabeto nabateo, secondo altri da \u0728 dell'alfabeto siriaco. In ogni caso deriva da \"sade\" dell'alfabeto aramaico (), che nacque dalla \"sade\" dell'alfabeto fenicio ().\nFonetica.\nSi tratta di una delle quattro consonanti (\u0638, \u0637, \u0636, \u0635) dette \"enfatiche\" dall'arabistica tradizionale; la linguistica utilizza invece il termine \"faringalizzate\", perch\u00e9 la radice della lingua comprime la faringe durante la pronuncia della consonante. Foneticamente corrisponde a .\nLa presenza delle quattro consonanti enfatiche comporta inoltre uno scurimento della vocale cui sono associate a causa di un fenomento di assimilazione. Molto evidente \u00e8 l'assimilazione della vocale di timbro \"a\" che viene attratta nella pronuncia posteriore fino a diventare o .\nScrittura e traslitterazione.\n viene scritta in varie forme in funzione della sua posizione all'interno di una parola:\nNella traslitterazione dall'arabo \u00e8 comunemente associata a \"\u1e63\".\nSintassi.\n \u00e8 una lettera solare. Ci\u00f2 significa che quando ad una parola che inizia con questa lettera bisogna anteporre l'articolo determinativo (\u0627\u0644 \"alif l\u0101m\", \"al\"), \u00e8 necessario pronunciarlo come se al posto della lettera l\u0101m ci fosse una seconda ."}
{"id": "1414772", "revid": "599013", "url": "https://it.wikipedia.org/wiki?curid=1414772", "title": "S\u0101d", "text": ""}
{"id": "1414773", "revid": "124736776", "url": "https://it.wikipedia.org/wiki?curid=1414773", "title": "Airbus A400M", "text": "LAirbus A400M \"Atlas\" \u00e8 un quadrimotore turboelica da trasporto militare tattico e strategico ad ala alta sviluppato dal consorzio europeo Airbus.\nDotato di caratteristiche prestazionali tali da qualificarlo come velivolo tattico con capacit\u00e0 strategica, originariamente il progetto era noto come \"Future Large Aircraft\" (FLA) e rappresenta il primo velivolo del genere sviluppato e realizzato completamente in Europa con capitali, tecnologia e committenza prevalentemente europei, anche se in questa direzione un primo velivolo, il Transall C-160, era gi\u00e0 stato prodotto dal consorzio franco-tedesco \"Transport Allianz\".\nOrigine del progetto.\nIl progetto \u00e8 cominciato col gruppo \"Future International Military Airlifter (FIMA)\", nel 1982 composto da A\u00e9rospatiale, British Aerospace, Lockheed e MBB per sviluppare un nuovo aereo per sostituire i Lockheed C-130 e i Transall C-160. Cambiamenti nei requisiti e complicazioni di politica internazionale rallentarono il processo di realizzazione. Nel 1989 Lockheed lasci\u00f2 il gruppo perch\u00e9 decise di aggiornare l\"Hercules\", realizzando il C-130J Super Hercules. Con l'ingresso di Alenia e CASA, il gruppo \"FIMA\" diventa \"Euroflag\" (\"European future large aircraft group\"). Successivamente lo sviluppo del velivolo fu affidato allAirbus Military.\nLa NATO fin dai primi anni ha dovuto risolvere numerosi problemi di ordine logistico che impedivano alle proprie componenti operative di dispiegarsi al meglio in operazioni o in esercitazione. Tra questi, il problema del trasporto dei reparti dalle loro basi alla zona di operazioni \u00e8 stato quello che pi\u00f9 di ogni altro ha limitato, o annullato, le potenzialit\u00e0 operative della NATO. Dopo l'11 settembre 2001 la NATO ha profondamente rivisto la propria dottrina di impiego (gi\u00e0 in corso di ristrutturazione dopo la caduta del Muro di Berlino), privilegiando dottrine cosiddette \"\"expeditionary\", in cui le componenti operative possono essere dispiegate in luoghi lontani e in tempi ristretti.\nVisto che i pianificatori strategici NATO dovevano fare i conti con scenari che avrebbero potuto svilupparsi lontano dal mare, l'aereo fu subito visto come l'unico mezzo che assicurasse tale caratteristica \"expeditionary\"\". L'attenzione fu focalizzata sui grandi aerei da \"trasporto strategico\" come l'ucraino Antonov An-124 e il russo Ilyushin Il-76 e gli americani Lockheed C-5 Galaxy e Boeing C-17 Globemaster III, che potevano trasportare grandi carichi a grandi distanze. Gli alti costi di acquisizione o di noleggio, e la volont\u00e0 di realizzare in casa una soluzione al problema, spinsero Francia, Germania, Spagna, Italia, Lussemburgo, Regno Unito e Belgio, pi\u00f9 la Turchia, a sviluppare un aereo nuovo, con caratteristiche tali da soddisfare i requisiti operativi fissati.\nIl velivolo avrebbe dovuto posizionarsi, come prestazioni e caratteristiche, tra il Lockheed C-130J e il C-17 Globemaster III e come loro avrebbe dovuto avere range strategico (raggio di azione di almeno 3.500 chilometri), capacit\u00e0 di operare da piste corte e/o semipreparate e dispositivi di autoprotezione per l'impiego in zone in cui il livello di minaccia fosse alto.\nPer quanto riguarda le capacit\u00e0 di carico, al termine di lunghe discussioni fu deciso di non realizzare una completa capacit\u00e0 outsize. Ci\u00f2 ha s\u00ec consentito di limitare i costi di sviluppo, ma impedir\u00e0 all'A400M di trasportare carri da combattimento e materiale pesante del Genio (carri recupero, carri ponte, carri gru, ecc.).\nPer l'apparato propulsivo, si scelse l'opzione turboelica a fronte del turbofan e di iniziare lo studio per la realizzazione del pi\u00f9 potente motore turboelica in Occidente, secondo per potenza solo al sovietico Kuznetsov NK-12 da 15.000 shp a eliche controrotanti, quattro dei quali equipaggiano l'Antonov An-22 e il Tupolev Tu-95.\nIl velivolo avrebbe dovuto essere prodotto in vari stabilimenti in Europa, e poi assemblato nello stabilimento di Siviglia (Spagna).\nIl progetto prese avvio nel 2002.\nL'Italia usc\u00ec dall'iniziativa nel corso del 2003, considerandola non conveniente economicamente ed essendo gi\u00e0 stati acquistati ventidue Lockheed C-130 Hercules.\nIl primo prototipo dei 5 previsti, comp\u00ec il primo volo l'11 dicembre 2009 dall'aeroporto di Siviglia; l'8 aprile 2010 decoll\u00f2 anche il secondo.\nIl 9 maggio 2015 un esemplare si \u00e8 schiantato al suolo nei pressi dell'aeroporto di Siviglia mentre eseguiva dei test di volo, provocando la morte di 4 membri dell'equipaggio. \nConcetto operativo di impiego.\nIl velivolo \u00e8 stato concepito per espletare la gamma completa delle missioni tipiche di un moderno aereo da trasporto, ossia: trasporto aereo passeggeri, trasporto aereo cargo anche \"outsize\" (Outsize Cargo Strategic Airlift), rifornimento in volo (Air to Air Refuelling, AAR), evacuazione aeromedica anche strategica di combattenti feriti dall'Area di Operazioni (MEDEVAC/STRATEVAC), aviolancio sia di paracadutisti che di materiali, operazioni speciali, sgancio carichi a bassissima quota. Ci\u00f2 in un'ottica sia \"inter theatre\", ossia a lungo raggio, partendo direttamente dalla base madre (MOB), che \"intra theatre\", ossia a corto raggio, collegando diversi teatri operativi anche non contigui fra loro.\nFra queste missioni, quella pi\u00f9 significativa, che riflette la principale esigenza operativa da soddisfare, \u00e8 il trasporto strategico di materiali di grandissimo peso e dimensioni unitarie che, in termini dottrinali, si definisce \"outsize\". Riguardo alle reali capacit\u00e0 di trasporto \"outsize\" del velivolo, \u00e8 da notare che il requisito operativo iniziale aveva gi\u00e0 determinato caratteristiche di carico tali da non rendere possibile il trasporto dei carri armati da combattimento (come il carro italiano \"Ariete\", il britannico \"Challenger 2\", il tedesco \"Leopard 2\", il francese \"Leclerc\" e l'americano \"M1 Abrams\") e del materiale pesante del genio (grandi macchine operatrici, grandi gru, ecc.). Di conseguenza, per questa sua limitazione, e anche per le prestazioni generali, il velivolo, una volta in linea, si posizioner\u00e0 operativamente un gradino al di sotto rispetto agli attuali Boeing C-17 Globemaster III e all'Ilyushin Il-76.\nProblematiche relative allo sviluppo del velivolo.\nIl progetto di questo velivolo rappresenta una vera e propria sfida tecnologica per una serie di aspetti. Infatti, in un quadro in cui per la prima volta in Europa Occidentale si \u00e8 tentata la costruzione ex novo di un velivolo militare da trasporto strategico con capacit\u00e0 maggiori, si \u00e8 anche deciso di ricorrere a propulsori a turboelica (turboprop) in luogo dei turboventola (turbofan) che equipaggiano altri grandi aerei da trasporto. Un altro aspetto significativo del progetto \u00e8 la sua caratterizzazione \"a fase singola\". Tali aspetti rappresentano elementi di criticit\u00e0 per la riuscita del progetto.\nL'apparato propulsivo.\nLa ragione della scelta della tecnologia a turboelica risiede, essenzialmente, nella volont\u00e0 di ridurre i consumi e il costo di esercizio, che dovrebbe posizionarsi sotto all'An-124 e al C-17.\nI quattro motori sono i TP400-D6, a otto pale, sviluppati appositamente, che hanno una potenza unitaria di circa 11.000 shp, quasi un record per motori turboprop, visto che solo il Kuznetsov NK-12 a due eliche controrotanti, che equipaggiava il bombardiere strategico Tupolev Tu-95 negli anni cinquanta, sviluppava una potenza maggiore (15.000 shp). Il concetto dottrinale logistico di riferimento di quest'ultimo propulsore, per\u00f2, era ben diverso da quello attualmente vigente nel mondo occidentale, visto che, alle politiche di manutenzione programmate, soprattutto quelle pi\u00f9 approfondite (3\u00ba livello manutentivo, da effettuarsi presso la ditta), venivano preferite quelle che prevedevano la sostituzione integrale del propulsore. Ci\u00f2 in quanto, essendo la produzione di massa la metodologia principe in Unione Sovietica per l'industria militare, tale intervento aveva costi nettamente inferiori a quelli necessari per assicurare un'adeguata manutenzione. Fra l'altro, sia il livello tecnologico dei materiali impiegati che per l'ingegnerizzazione dei sistemi non orientata alla manutenzione, rendevano improponibili opzioni alternative a quella della sostituzione integrale del propulsore all'apparire dei primi segnali di malfunzionamento o al termine della sua (cortissima) vita operativa.\nAttualmente, nel mondo occidentale, nella progettazione e nella realizzazione degli aeromobili (soprattutto militari) \u00e8 data grandissima importanza agli aspetti di manutenibilit\u00e0 dei componenti e del velivolo nel suo complesso. In tale quadro, l'ingegnerizzazione dei sistemi, le politiche industriali e la ricerca tecnologica si stanno muovendo verso questa direzione e ogni \"balzo tecnologico\" deve essere confrontato con queste necessit\u00e0 logistiche. Lo sviluppo del potentissimo propulsore TP400-D6, che rappresenta una sfida tecnologica, sta incontrando attualmente notevoli difficolt\u00e0 a superare i severissimi test per la rispondenza agli standard vigenti di qualit\u00e0 e di manutenibilit\u00e0. Di conseguenza, il progetto ha subito un brusco rallentamento ed \u00e8 difficile fare previsioni attendibili sui futuri sviluppi della situazione.\nIl progetto \"in fase singola\".\nCome accennato, la realizzazione del velivolo procede secondo una metodologia cosiddetta a fase singola, un approccio progettuale estremamente aggressivo, con fasi sequenziali, secondo una rigida tempistica. Tale approccio consente un controllo molto accurato sulle fasi progettuali e sulle relative attivit\u00e0, ma soffre terribilmente se inconvenienti e imprevisti affliggono in modo grave una determinata fase. Nel caso dell'A400M, la metodologia a singola fase fu quasi obbligatoria, per fornire al management il massimo controllo possibile su attivit\u00e0 che, anche nella fase di sviluppo, per motivi di politica industriale, avvenivano distanti tra loro anche migliaia di chilometri. Le criticit\u00e0 relative allo sviluppo del propulsore stavano rappresentando un vero e proprio freno a tutto il progetto.\nIl 26 giugno 2008 il primo velivolo usc\u00ec dall'hangar (operazione cosiddetta di \"roll-out\") dello stabilimento di assemblaggio di Siviglia. Alla fine di novembre 2009 \u00e8 invece stato effettuato con successo il primo avviamento simultaneo dei quattro motori.\nIl primo volo avvenne l'11 dicembre 2009.\nDescrizione tecnica.\nL'avionica.\nL'avionica integra molte componenti e sistemi utilizzati dagli Airbus civili. In aggiunta troviamo radar Terrain Following per il volo a bassa quota assistito da calcolatore.\nIl carrello.\nI carrelli dell'aereo sono stati sviluppati dalla Messier-Dowty. Il carrello posteriore \u00e8 a 6 ruote accoppiate per ogni lato, mentre l'anteriore \u00e8 a due ruote sterzanti e ha altezza variabile per consentire un pi\u00f9 facile imbarco di mezzi dal portellone posteriore. L'aereo pu\u00f2 operare da piste semi preparate. Le ruote e i freni sono stati sviluppati dalla Messier-Bugatti e servono le 12 ruote frenate del velivolo.\nSistemi di autoprotezione.\nAlla stregua dei moderni velivoli occidentali da trasporto (C-130J, C-17, C-27J) anche l'Airbus A400M sar\u00e0 dotato delle pi\u00f9 avanzate apparecchiature di protezione contro la minaccia dei missili antiaereo, con particolare riferimento a quelli portatili (manpad). In tal senso, saranno installate sul velivolo apparecchiature a tecnologia all'infrarosso e laser, per la rilevazione di missili diretti contro il velivolo e il lancio automatico delle contromisure.\nAspetti di ordine commerciale e industriale.\nCome gi\u00e0 accennato in precedenza, all'iniziativa Airbus A400M partecipavano inizialmente 7 Nazioni. L'Italia usc\u00ec dal progetto nel 2003 per motivi di politica industriale (mancato accordo sulle quote di partecipazione delle industrie nazionali alla produzione delle varie parti del velivolo), ma non solo. La tempistica di progetto (che allora prevedeva il primo volo all'inizio del 2007) non era, infatti, compatibile con le esigenze operative nazionali, che gi\u00e0 allora dovevano fare i conti con l'alimentazione logistica del contingente schierato in Iraq, per l'Operazione Antica Babilonia, e che furono risolte con l'acquisizione di un certo numero di nuovissimi C-130J \"Super Hercules\" in luogo degli ormai obsoleti C-130H \"Hercules\". Con l'uscita dell'Italia e l'interesse manifestato da Malaysia e Sudafrica, allo stato in vigore, parteciparono (a diverso titolo) all'iniziativa 8 Nazioni di 3 continenti diversi.\nNel dicembre 2004, il Sud Africa annunci\u00f2 l'acquisto di 8 velivoli per un totale stimato di 800 milioni di euro. Le consegne erano previste tra il 2010 e il 2012. Successivamente il 3 aprile 2009 la South African Air Force annunci\u00f2 che avrebbe iniziato a prendere in considerazione alternative al A400M a causa dei ritardi nel programma e al sostanziale aumento di costo. Il 5 novembre 2009 il Governo sudafricano annunci\u00f2 la cancellazione dell'ordine adducendo la decisione all'incremento di costo e al ritardo nelle consegne. Un portavoce del Governo indic\u00f2 che il costo del programma sarebbe passato da circa 2 miliardi di dollari a oltre 5 miliardi di dollari.\nIl 18 luglio 2005 la Fuerza A\u00e9rea de Chile firm\u00f2 un memorandum d'intesa per l'acquisto di tre aerei da consegnarsi tra il 2018 e il 2022. L'ordine fu cancellato dopo le ultime elezioni nel Paese.\nL'8 dicembre 2005, la Tentera Udara Diraja Malaysia ordin\u00f2 4 A400M.\nNel 2006 Airbus Military partecip\u00f2 anche a una gara per la fornitura di 17 A400M per il Canada, in sostituzione dei suoi vecchi C-130E. Il Canada decise finalmente per l'acquisto di 4 C-17 Globemaster III e di 17 C-130J Super Hercules.\nPer quanto riguarda gli ordinativi, a novembre 2009, come si evince dalla tabella sotto riportata, furono raccolti ordini per 184 velivoli. Al riguardo, \u00e8 da riferire anche la nascita dell'iniziativa denominata European Air Transport Fleet (EATF), gestita direttamente dall'Agenzia europea per la difesa (EDA, organizzazione facente parte dell'Unione europea), tendente alla realizzazione di una capacit\u00e0 di trasporto strategico europea basata su effettivi A400M, da mettere alle dipendenze del Comando Europeo del Trasporto Aereo (EATC, European Air Transport Command, attualmente in avanzata fase di realizzazione).\nIl 1\u00ba dicembre 2009 il Consorzio Europeo EADS sment\u00ec voci diffuse dalla rivista tedesca \"Focus online\" circa l'intenzione di abbandonare il programma dell'A400M ancor prima di effettuare il primo volo, come conseguenza dell'incremento del costo del programma. Secondo le fonti della rivista tedesca, un audit dello studio PricewaterhouseCoopers avrebbe quantificato un incremento di costo di sviluppo dell'A400M di 5.300 milioni di euro.\nEADS si limit\u00f2 a commentare che le negoziazioni con i Paesi acquirenti erano ancora in corso e che qualsiasi altra notizia fosse pura speculazione.\nLe date indicate sono da ritenersi puramente indicative, viste le locali criticit\u00e0 che caratterizzano lo sviluppo dell'aeromobile.\nCentesimo esemplare consegnato e traguardo delle centomila ore di volo.\nIl 24 maggio 2021, Airbus ha comunicato di aver consegnato il centesimo velivolo da trasporto A400M, l'MSN111, ovvero il decimo esemplare destinato all\u2019Ejercito del Aire spagnolo.\nContemporaneamente, alla consegna, il costruttore europeo ha comunicato che la flotta mondiale di A400M aveva raggiunto il traguardo delle 100.000 ore di volo effettuate.\nUtilizzatori.\nUn esemplare del velivolo effettu\u00f2 con successo il suo primo volo di prova l'11 dicembre 2009. Il volo fu il primo di una serie di test che continuarono per almeno un anno. Secondo le dichiarazioni di Louis Gallois, a capo della EADS, un secondo velivolo avrebbe volato entro la fine di marzo 2010 e un terzo prima dell'Estate 2010.\nIncidenti.\nIl 9 maggio 2015 un Airbus A400M precipit\u00f2 presso l'aeroporto di Siviglia (Spagna) nelle fasi successive al decollo, durante un test di volo per la perdita di spinta contemporaneamente in 3 di 4 turboeliche Europrop TP400-D6 con cui \u00e8 equipaggiato l'aereo per i problemi collegati con il software per il FADEC (in inglese: Full Authority Digital Engine Control) sviluppato dalla tedesca MTU Aero Engines Holding AG. Nello schianto persero la vita 4 delle 6 persone a bordo, mentre gli altri 2 risultarono gravemente feriti, tutti dipendenti di Airbus. Il velivolo era registrato con il numero seriale MSN023 e avrebbe dovuto essere consegnato all'Aeronautica Militare della Turchia a giugno 2015.In seguito all'incidente, Regno Unito, Germania, Turchia e Malaysia fermarono i voli dei loro esemplari.Nell'aprile 2016 sono stati resi noti i problemi connessi all'eccessiva usura col surriscaldamento di alcune parti meccaniche delle turboeliche Europrop TP400-D6 prodotti dalla italiana Avio Aero (sussidiaria della statunitense GE Aviation).Il 5 aprile 2016, in un'intervista all'agenzia di stampa Reuters, il CEO della francese Safran Philippe Petitcolin ha dichiarato che i problemi di eccessiva usura e di surriscaldamento potranno essere risolti tra alcune settimane come tra alcuni mesi e senz'altro questi problemi dell'aereo sono a lungo termine."}
{"id": "1414776", "revid": "15756", "url": "https://it.wikipedia.org/wiki?curid=1414776", "title": "Abbeveratoio", "text": "Il termine abbeveratoio designa un qualsiasi contenitore utilizzato per far dissetare gli animali domestici. Essendo un termine molto generico, si possono individuare diversi tipi di abbeveratoi, che si distinguono essenzialmente per dimensione e materiale di costruzione. Tipici degli ambienti rurali sono degli abbeveratori costituiti da grosse vasche in pietra, cemento o in legno, utilizzati per dissetare pi\u00f9 animali contemporaneamente"}
{"id": "1414777", "revid": "198277", "url": "https://it.wikipedia.org/wiki?curid=1414777", "title": "Ignazio Arcoleo", "text": "Biografia.\nNato a Mondello, ha conseguito il diploma di \"capitano di lungo corso\" al Nautico. Iscrittosi quindi alla facolt\u00e0 di Ingegneria, in seguito ha abbandonato gli studi.\nA partire dagli anni novanta svolge il ruolo di opinionista nelle trasmissioni sportive di TRM e lavora all'interno della scuola calcio Cantera Ribolla di Palermo come maestro della tecnica.\nNel luglio 2016 \u00e8 tornato in panchina dopo anni di assenza. Arcoleo infatti \u00e8 l'allenatore e coordinatore dell'area tecnica di Football Sicily, un'organizzazione che si occupa dei calciatori svincolati siciliani attraverso lo svolgimento di partite 18 amichevoli contro squadre professionistiche e non solo.\nDal 2017 allena la rappresentativa calcistica palermitana dell'Agenzia delle entrate.\nCaratteristiche tecniche.\nAllenatore.\nUtilizza la marcatura a zona, e la sua squadra faceva del pressing e adottava la trappola fuorigioco.\nCarriera.\nGiocatore.\nDopo le giovanili nel Tommaso Natale, nel 1964 viene acquistato dalla Juventina Palermo. Nel 1966 passa al Palermo, giocando inizialmente con la primavera rosanero.\nInizia la carriera professionistica nella stagione 1966-1967 nella prima squadra della sua citt\u00e0. Al suo primo anno al Palermo, diciottenne, gioca 4 partite, quindi passa in prestito al in Serie C per un anno. Tornato a Palermo, ottiene la promozione in Serie A nel 1971-1972. Nella stagione successiva, chiusa dai rosanero al penultimo posto, totalizza 29 presenze su 30 in massima serie con due reti all'attivo. \nResta in Sicilia anche nell'annata 1973-1974, nella quale contribuisce soprattutto al raggiungimento della prima finale di Coppa Italia nella storia del club, poi persa contro il ai rigori; quindi passa, nell'estate seguente, al , nella trattativa che ha portato Giuseppe Spalazzi in rosanero. Con i rossobl\u00f9 disputa due campionati di Serie A e due di Serie B.\nTorna a Palermo nel 1978, divenendo capitano della principale societ\u00e0 calcistica della citt\u00e0. Giunge, per la seconda volta nella storia, in finale di Coppa Italia, nel 1978-1979, perdendo successivamente contro la Juventus ai tempi supplementari, per poi passare, nel 1980, alla , con la quale gioca due stagioni in Serie C1. Dopo conclude la propria carriera di calciatore alla , nella stagione 1982-1983.\nIn carriera ha totalizzato complessivamente 89 presenze e 7 reti in Serie A e 236 presenze e 7 reti in Serie B, arrivando finalista di Coppa Italia due volte.\nAllenatore.\nNel 1983-1984 inizia la carriera di allenatore al Mazara, in Serie D.\nLa stagione 1984-1985 lo vide allenare ancora il Mazara, vincendo nell'allora campionato di Interregionale con la societ\u00e0 punita con cinque punti di penalizzazione in seguito a un'accusa di illecito sportivo. Tale penalizzazione consent\u00ec al , sua futura squadra, di scavalcarlo in classifica e conquistare la promozione in Serie C2.\nIn seguito a una stagione con l'Akragas nella Serie C2 1985-1986, passa, nel 1992, a guidare il Trapani, del presidente Andrea Bulgarella. Con i granata vince subito il Campionato Nazionale Dilettanti 1992-1993 e poi quello della Serie C2 1993-1994; successivamente, in una sola stagione in Serie C1, durante la quale allena un giovane Marco Materazzi, porta i \"granata\" alla disputa dei play-off, non passando alla fase successiva per una possibile promozione in Serie B, per un gol subito nel recupero nella gara di ritorno delle semifinali contro il .\nNella stagione 1995-1996 torna nella sua citt\u00e0, alla guida del , con una rosa di giovani debuttanti tra i cadetti, anche a causa di restrizioni finanziarie di quel periodo, giocando un campionato di Serie B di alta classifica, lottando per la promozione e arrivando settimo: tale annata venne soprannominata, nella storia della squadra, il \"Palermo dei picciotti\" e tra i giovani palermitani, che allora vestirono la maglia rosanero e vennero valorizzati proprio da Arcoleo, c'erano Gianluca Berti, Gaetano Vasari, Giacomo Tedesco e Francesco Galeoto, poi ceduti tutti in societ\u00e0 maggiori. Nella stagione successiva, esonerato dopo trenta giornate a seguito della sconfitta col , il Palermo retrocede dopo un negativo girone di ritorno. Gli subentra Giampiero Vitali.\nAppena retrocesso in Serie C1, nel 1997-1998, viene richiamato dall'ottava giornata, sostituendo Giorgio Rumignani. Il club retroceder\u00e0 in Serie C2 dopo i play-out persi contro la . Alla fine tutto ci\u00f2 \u00e8 evitato per il fallimento dell'Ischia Isolaverde. Da allora allena diverse squadre di Serie C, come Gualdo, Foggia, , ma non termina mai le stagioni. Dopo un periodo di inattivit\u00e0, trascorso come commentatore in una tv locale siciliana, nel 2005 allena la Nocerina e nel 2006 torna al Trapani, in Serie D, come direttore tecnico.\nNell'estate del 2013 ha gestito gli allenamenti dell'\u00c9quipe Sicilia, progetto che ha lo scopo di tenere in allenamento calciatori svincolati in attesa di futuro tesseramento. Con lui hanno lavorato Tarcisio Catanese, Roberto Chiappara e Vitrano per la preparazione dei portieri.\nNel 2019 torna a rivestire un incarico nel Trapani, che gioca nella Serie B 2019-2020, come club manager. Le sue prime parole al ritorno in granata sono: \" Il Trapani per me \u00e8 come una famiglia\"."}
{"id": "1414780", "revid": "287204", "url": "https://it.wikipedia.org/wiki?curid=1414780", "title": "Societ\u00e0 Podistica Lazio 1919-1920", "text": "Questa voce raccoglie le informazioni riguardanti la Societ\u00e0 Podistica Lazio nelle competizioni ufficiali della stagione 1919-1920.\nStagione.\nLa Lazio nel campionato di Prima Categoria 1919-1920 giunge terza nel girone laziale del torneo centro-meridionale con 14 punti dietro alla Fortitudo e l'Audace Roma, qualificate ai gironi di semifinale.\nOrganigramma societario.\nArea direttiva\nArea tecnica"}
{"id": "1414799", "revid": "768068", "url": "https://it.wikipedia.org/wiki?curid=1414799", "title": "\u1e0c\u0101d", "text": " ( ) \u00e8 la quindicesima lettera dell'alfabeto arabo. Nella numerazione abjad essa pu\u00f2 assumere due valori: 800 nella variante orientale, 90 in quella occidentale (propria, cio\u00e8, del Maghreb).\nOrigine.\n \u00e8 una delle sei lettere dell'alfabeto arabo che rappresentano delle versioni diverse di altre lettere. Questo fu dovuto al fatto che le 22 lettere originarie (derivanti dagli alfabeti nabateo o siriaco, a seconda delle interpretazioni) non erano sufficienti a rappresentare tutti i fonemi della parlata araba.\nEssa rappresenta una diversa versione della lettera .\nFonetica.\nSi tratta di una delle quattro consonanti (\u0638, \u0637, \u0636, \u0635) dette \"enfatiche\" dall'arabistica tradizionale; la linguistica utilizza invece il termine \"faringalizzate\", perch\u00e9 la radice della lingua comprime la faringe durante la pronuncia della consonante.\nLa presenza delle quattro consonanti enfatiche comporta inoltre uno scurimento della vocale cui sono associate a causa di un fenomento di assimilazione. Molto evidente \u00e8 l'assimilazione della vocale di timbro \"a\" che viene attratta nella pronuncia posteriore fino a diventare o .\nFoneticamente corrisponde all'occlusiva alveolare sonora faringalizzata (). In ci\u00f2 \u00e8 simile alla lettera d\u0101l, ma a differenza di quest'ultima \u00e8 faringalizzata. In molte regioni di lingua araba (in particolare in quasi tutto il Nordafrica) la sua pronuncia non \u00e8 occlusiva ma fricativa ().\nPresso gli arabi questo suono \u00e8 considerato particolarmente caratteristico della loro lingua, per cui a volte fanno riferimento ad essa con la perifrasi \"la lingua del '\" (). \u00c8 un dato di fatto che questo suono, da molti considerato \"protosemitico\" sia conservato, in ambito semitico solo dall'arabo e da pochissime altre lingue. L'ebraico, l'aramaico e perfino l'antico accadico presentano altri suoni. Si veda per esempio la parola per \"terra\": arabo ', accadico ', ebraico ', aramaico \".\nScrittura e traslitterazione.\nGraficamente si distingue dalla lettera esclusivamente dal punto che la sovrasta.\n viene scritta in varie forme in funzione della sua posizione all'interno di una parola:\nNella traslitterazione dall'arabo \u00e8 comunemente associata a \".\nSintassi.\n \u00e8 una lettera solare. Ci\u00f2 significa che quando ad una parola che inizia con questa lettera bisogna anteporre l'articolo determinativo (\u0627\u0644 \"alif l\u0101m\", \"al\"), \u00e8 necessario pronunciarlo come se al posto della lettera l\u0101m ci fosse una seconda ."}
{"id": "1414802", "revid": "599013", "url": "https://it.wikipedia.org/wiki?curid=1414802", "title": "D\u0101d", "text": ""}
{"id": "1414804", "revid": "729019", "url": "https://it.wikipedia.org/wiki?curid=1414804", "title": "Linea 5 (metropolitana di Citt\u00e0 del Messico)", "text": "La linea 5 della Metropolitana di Citt\u00e0 del Messico \u00e8 caratterizzata dal colore giallo, la linea passeggeri ha una lunghezza di 14,435\u00a0km mentre la sua lunghezza totale arriva a 15,675\u00a0km.\nIn precedenza questa linea usava i treni NM-73 B successivamente NM-73 A, in seguito all'introduzione dei treni NM-02 nella linea 2, attualmente questa linea pu\u00f2 contare su treni fatti in Canada del modello NC-82 costruiti da Bombardier.\nDa \"Polit\u00e9cnico\" a \"La Raza\" le stazioni sono di superficie con tunnel di accesso; le stazioni \"Misterios\" e \"Valle G\u00f3mez\" sono sotterranee. Da \"Consulado\" a \"Ocean\u00eda\" sono di superficie con tunnel di accesso. \"Terminal A\u00e9rea\" e \"Hangares\" sono sotterranee mentre \"Pantitl\u00e1n\" \u00e8 di superficie.\nLa direzione predominante \u00e8 da nord a est. \u00c8 stata inaugurata il 19 dicembre 1981 da Pantitl\u00e1n a Consulado, il 1\u00ba luglio 1982 da Consulado a La Raza e il 30 agosto 1982 da La Raza a Polit\u00e9cnico.\nLa linea sorge sotto i seguenti viali: Asse Centrale L\u00e1zaro C\u00e1rdenas, Av. 100 Metros, Paganini, Av. Rio Consulado, Blvr. Puerto Aereo, Fuerza A\u00e9rea Mexicana, Manuel Lebrija y Talleres Gr\u00e1ficos."}
{"id": "1414805", "revid": "287204", "url": "https://it.wikipedia.org/wiki?curid=1414805", "title": "Francesco Saponaro", "text": "Biografia.\nConsiderato uno dei giovani registi pi\u00f9 interessanti della scena italiana, dopo il diploma all'Accademia d'Arte Drammatica della Calabria di Palmi e al Master per Organizzatori, Amministratori e Direttori di Teatro dell'E.T.I., inizia la sua carriera come regista assistente di Toni Servillo, Marco Baliani, Francesco Silvestri e Renato Carpentieri. Ha fatto parte del Comitato Artistico del Mercadante - Teatro Stabile di Napoli e fa parte del CdA della Fondazione De Filippo. \u00c8 stato regista assistente di Toni Servillo per sabato, domenica e luned\u00ec (2002) di Eduardo De Filippo e Il lavoro rende liberi (2005) di Vitaliano Trevisan entrambi prodotti da Teatri Uniti, compagnia con cui sviluppa, nel corso degli anni, un rapporto di assidua collaborazione.\nPer la lirica ha recentemente diretto Il segreto di Susanna di E-W. Ferrari, direttore G. Di Stefano per il Teatro San Carlo di Napoli e con l'Opera Nazionale di Danimarca, Manon Lescaut di Giacomo Puccini.\nPer il sessantesimo anniversario di Radio3-Rai (novembre 2010) la regia dei radiodrammi, Spazio Lumi\u00e8re di Nicola Lagioia e Custodi alla memoria di Carlo D'Amicis.\nA giugno 2010 ha diretto il laboratorio e lo spettacolo Occhi Gettati su testi di Enzo Moscato per la Masterclass della Civica Scuola Paolo Grassi di Milano al Piccolo Teatro.\nPer il Mercadante-Teatro Stabile di Napoli ha curato il progetto speciale Vespertelli (2009/2010) e le regie di:\nAspettando Godot di Samuel Beckett (chiusura stagione 2009/2010);\nL'Orso e Una domanda di matrimonio di Anton \u010cechov con la traduzione di Fausto Malcovati (stagione 2005/2006; premio Girul\u00e0 per la regia);\nRequiescat da R.I.P. di Jiri Pokorny per il progetto a Est (2005).\nPer Teatri Uniti ha scritto e diretto:\n\u0160ostakovi\u010d il folle santo, sulla vita e l'opera del compositore russo Dmitrij \u0160ostakovi\u010d (2009/2010);\nA causa mia - Il processo D'annunzio-Scarpetta (coproduzione Mercadante-Teatro Stabile di Napoli e Napoli Teatro Festival Italia 2008);\nDe Ira-Viaggio all'Averno (2006);\nLa Firma (2001) di Vaclav Havel;\nChi\u00f2ve da Plou en Barcelona (Llueve en Barcelona) di Pau Mir\u00f2 (Premio E.T.I.-Olimpici del Teatro \u201cmiglior spettacolo d'innovazione\u201d 2009; Premio Associazione Nazionale Critici di Teatro -\u201cspettacolo rivelazione\u201d2008).\nA Madrid, per il Centro Dramatico Nacional, ha curato la regia di Llueve en Barcelona, versione originale del testo di Pau Mir\u00f2, con un cast interamente spagnolo.\nNel novembre del 2007 mette in scena uno spettacolo dal titolo \"Il petrolio\" (che debutta all'interno dei locali del Polo petrolchimico di Gela) ambientato fra la fine degli anni cinquanta e sessanta e che parla di alcuni protagonisti dell'imprenditoria di quel periodo come Adriano Olivetti, Enrico Mattei e Domenico La Cavera. La messinscena \u00e8 realizzata in collaborazione con l'Archivio storico dell'ENI per l'allestimento e la ricostruzione del contesto ambientale dell'epoca.\nNel dicembre 2017, per il Mercadante-Teatro Stabile di Napoli, in coproduzione con Teatri Uniti ha diretto Veronica Mazza e Lara Sansone in \u201cRagazze sole con qualche esperienza\u201d di Enzo Moscato.\nNel marzo 2019, per il Centro di Produzione del Teatro Sannazaro e Teatri Uniti, cura la regia di \u201cUna Tragedia Reale\u201d di Giuseppe Patroni Griffi con Andrea Renzi e Lara Sansone.\nTra le regie per Rossotiziano: Al\u00e8 Al\u00e8 Cita, 32\u00a0m\u00b2 di mare circa, Arpa Muta (menzione speciale Premio E.T.I.-Scenario 1997), tutti nell'ambito di un progetto decennale sulla vita e l'opera dell'artista Pino Pascali, Variazioni Majorana sulla misteriosa scomparsa del fisico Ettore Majorana; L'imbecille di Luigi Pirandello; Le mura di Argo da Eschilo; Il decimo anno da Euripide ed Eschilo per le Orestiadi di Gibellina (co-regia con Andrea De Rosa) spettacolo tratto da \"Le Troiane\" di Euripide e \"Agamennone\" di Eschilo, presentato alle \"Orestiadi di Gibellina\" del 2000 e al \"Festival Internazionale di Keochang-Corea del Sud\"..\nCome film-maker ricordiamo i lavori: Edoardo, la vita continua (2014), documentario su Edoardo De Filippo; Come un eroe del Novecento (2001) dallo spettacolo Tartufo di Moli\u00e8re diretto da Toni Servillo con il commento di Cesare Garboli; Sciabern\u00f2 (2002); Chi\u00f2ve (2008\u00a0\u2013 prologo Teatro Festival Italia) film dall'omonimo testo teatrale, realizzato e trasmesso - in diretta - da un appartamento/set dei Quartieri Spagnoli.\nNel 1995 \u00e8 tra i co-fondatori della Compagnia Rossotiziano, riconosciuta dal Ministero per i Beni e le Attivit\u00e0 Culturali, per la quale collabora ad alcuni allestimenti tra i quali \" Arpa muta , melopea per Pino Pascali\",\"Variazioni Majorana\" \"Apprendisti stregoni\" \"Otello\" di Shakespeare e \"L'America contro\" di Robert Oppenheimer."}
{"id": "1414817", "revid": "1305772", "url": "https://it.wikipedia.org/wiki?curid=1414817", "title": "Spirits in the Material World", "text": "Spirits in the Material World \u00e8 il terzo singolo - il secondo al di fuori del Regno Unito - estratto da \"Ghost in the Machine\", quarto album del gruppo musicale britannico The Police, di cui \u00e8 la traccia d'apertura.\nIl singolo.\nNella canzone sono presenti, cosa inusuale per il gruppo, sassofono e sintetizzatori. Il pezzo procede con un ritmo ska, che vira verso un pi\u00f9 spavaldo ritmo rock nel ritornello. Il singolo raggiunse la posizione n. 12 nel Regno Unito e la n. 11 negli Stati Uniti. La canzone fu ripresa occasionalmente da Sting nei suoi concerti da solista nel 1987 e nel 1990, e successivamente nel tour \"Broken Music\" del 1995."}
{"id": "1414818", "revid": "183114", "url": "https://it.wikipedia.org/wiki?curid=1414818", "title": "Amore (racconti)", "text": "Amore \u00e8 una raccolta di racconti dello scrittore giapponese Inoue Yasushi.\nEsso \u00e8 composto di tre racconti collegati fra loro, per rimanere nell'ambito dell'amore giapponese, da un \"filo rosso\". Infatti ci\u00f2 che li accomuna sono i differenti tipi d'amore: l'amore perduto e fragile, l'amore semplice e l'amore della vita. Altro segno distintivo dei racconti sono le analessi, rimembranze dei protagonisti.\nI tre racconti sono stati scritti tra il 1950 e il 1951 e poi raccolti e pubblicati nel 1959. Il libro \u00e8 stato proposto dalla Adelphi nel 2006, dopo \"Il fucile da caccia\" del 1949 e pubblicato in Italia nel 2004.\nI titoli dei tre racconti, come proposti nel libro, sono:\nTrama.\nGiardino di rocce.\nUomi Jir\u014d, sposato con Mitsuko, decide di andare a Ky\u014dto per il loro viaggio di nozze, poich\u00e9 l\u00ec aveva trascorso molto tempo, dal liceo all'universit\u00e0; quindi, conosceva bene il posto e cos\u00ec avrebbe potuto portare Mitsuko nei posti migliori. Arrivati a Ky\u014dto, decidono di andare a visitare il giardino delle rocce del Ry\u014danji. Per\u00f2, l\u00e0, Uomi viene oppresso dai ricordi di quando frequentava la scuola. Infatti, in questo luogo, aveva litigato con il suo migliore amico (Totsuka Daisuke) e aveva lasciato la sua ragazza (Rumi), causa del conflitto tra i due amici. E questo ricordo lo affligge a tal punto da non sentire la giovane sposa che gli parla. Quando escono dal \"giardino\", torna felice come prima, ma \u00e8 Mitsuko che si \u00e8 intristita a causa del marito, tanto da voler tornare in albergo. Giunti in albergo, Uomi vuole andare a fare una visita al suo vecchio maestro, ma Mitsuko, sentendosi male, si rifiuta di uscire. Al ritorno di Uomi, Mitsuko non c'\u00e8 pi\u00f9, ma ha lasciato un biglietto. Su di esso c'\u00e8 scritto che quel giorno si era accorta che la strada che avrebbe percorso con il suo sposo sarebbe stata la pi\u00f9 facile e che aveva capito che avrebbe dovuto vivere a modo suo, anche se non sarebbe stato semplice. La lettera si chiude dicendo:\nAnniversario di matrimonio.\nA Karaki Shunkichi era morta la moglie Kanako. Due anni prima aveva vinto diecimila yen e decisero di spendere la met\u00e0 della somma di denaro (perch\u00e9 erano estremamente parsimoniosi a causa della loro povert\u00e0) per andare in luna di miele per una notte a Hakone. L\u00e0, per arrivare all'albergo decisero di percorrere due strade differenti, in quanto ognuno pensava che la propria fosse la pi\u00f9 breve e avendo evinto che si sarebbero riuniti ad un bivio. Cos\u00ec si separarono, ma quando Kanako arriv\u00f2, non trov\u00f2 Shunkichi, che aspett\u00f2 per diverso tempo. Dopo una certa agitazione e aver percorso la strada a ritroso, si rincontrarono al punto di partenza e, alla fine decisero di tornare a casa, di comune accordo. Felici di essere a casa e sentendosi molto stanchi, decisero di andare a letto. L\u00ec, Shunkichi, pot\u00e9 scaldare il corpo gelido di Kanako.\nLa morte, l'amore, le onde.\nSugi Sennosuke decise di pernottare in un hotel, che si affacciava su una ripida scogliera, per tre giorni, durante i quali avrebbe finito di leggere Viaggio in Oriente di Willem van Ruysbroeck e al termine di questo si sarebbe suicidato, gettandosi dal dirupo. Presa la stanza, dovette compilare un modulo:\nRiguardo all'ultima voce, domand\u00f2 al ragazzo che gli aveva posto il modulo se era necessario riempirla, poich\u00e9 nel caso fosse stato d'uopo avrebbe dovuto scrivere \"suicidio\". Il ragazzo ne rimase stupito, poich\u00e9 - spieg\u00f2 - l'unico altro soggiornante dell'albergo gli aveva posto la stessa domanda. Cos\u00ec mostr\u00f2 il modulo dell'altro soggiornante a Sugi, che lesse, nello spazio adibito alla risposta, la parola \"MORS\". Il ragazzo non sapeva il suo significato, ma Sugi sapeva esattamente che era la parola latina che significava \"morte\". \nEssendo gli unici due ospiti dell'albergo, fu proposto loro di cenare insieme e nessuno dei due rifiut\u00f2. Cos\u00ec conobbe Nami Tsujimura, una bellissima ragazza di 23 anni. Ad un certo punto vennero entrambi a conoscenza della loro intenzione di uccidersi. Nami tent\u00f2 di togliersi la vita, ma non ci riusc\u00ec e Sugi prov\u00f2 tenerezza verso la ragazza, che rese allegra, comprandole ci\u00f2 che desiderava. Per ricambiare il favore, Nami and\u00f2 a letto con Sugi, poich\u00e9 era l'unica cosa che desiderava fare prima di morire. Egli, quando fin\u00ec il libro, and\u00f2 a uccidersi, ma l\u00ec trov\u00f2 Nami. Sugi ormai, probabilmente innamorato di lei, decise di \"tentare a vivere\"."}
{"id": "1414819", "revid": "63760", "url": "https://it.wikipedia.org/wiki?curid=1414819", "title": "Cello", "text": ""}
{"id": "1414837", "revid": "64860", "url": "https://it.wikipedia.org/wiki?curid=1414837", "title": "Cielo Drive", "text": ""}
{"id": "1414840", "revid": "2153076", "url": "https://it.wikipedia.org/wiki?curid=1414840", "title": "Raising Sand", "text": "Raising Sand \u00e8 un album di cover nato dalla collaborazione tra Robert Plant e Alison Krauss.\nEsso raggiunge la prima posizione in classifica in Norvegia, la seconda negli Stati Uniti, in Regno Unito ed in Svezia e la terza in Nuova Zelanda; vince inoltre il Grammy Award all'album dell'anno nel 2009."}
{"id": "1414843", "revid": "1226", "url": "https://it.wikipedia.org/wiki?curid=1414843", "title": "Racket delle estorsioni", "text": ""}
{"id": "1414845", "revid": "122863037", "url": "https://it.wikipedia.org/wiki?curid=1414845", "title": "Piccarda Bueri", "text": "Biografia.\nLe notizie sulla sua figura sono scarse. Si sa che era figlia di Edoardo Bueri, esponente di una famiglia di antica stirpe originaria di Firenze, ma che aveva interessi economici anche in altre citt\u00e0; la famiglia si trovava infatti a Verona nella prima met\u00e0 del Trecento quando nacque Piccarda. Tornati a Firenze Piccarda venne maritata al giovane banchiere Giovanni di Bicci nel 1386, che all'epoca era un impiegato nel florido banco dello zio Averardo di Jacopo de' Medici. Da poco Giovanni era stato nominato responsabile per la filiale a Roma, era benestante ma non poteva certo dirsi ricco.\nIl matrimonio con Piccarda, grazie ai 1500 fiorini portato in dote, permise a Giovanni di spiccare il salto verso il successo e la ricchezza, che sarebbe stato in seguito la solida base di tutta la fortuna familiare dei Medici: con quei soldi infatti egli pot\u00e9 mettere a frutto la sua abilit\u00e0 imprenditoriale, investendoli nell'acquisto della filiale romana del banco, che in seguito venne ingrandita grazie anche ai patrimoni di altri soci. Dal successo di quell'impresa economica Giovanni arriv\u00f2, alla morte, ad essere uno tra i pi\u00f9 ricchi fiorentini dell'epoca.\nPiccarda e Giovanni vivevano in un palazzo a pochi passi dal Duomo di Firenze, nell'attuale via Ricasoli ed ebbero 2 figli Cosimo e Lorenzo ed altri tre figli morti precocemente. Essa si occupava delle cose di famiglia e spesso, quando il marito si trovava in viaggio per affari, sorvegliava la situazione del Banco a Firenze. Con la morte del marito resta polo centrale della famiglia fino alla morte; il marito prima di morire l'aveva raccomandata ai figli \"di rispettarla e di non toglierle i suoi meritati onori\" dato che la solidit\u00e0 economica raggiunta della famiglia dipende anche da lei.\nFu sepolta accanto al marito al centro della sagrestia Vecchia in San Lorenzo, nella tomba scolpita dal Buggiano. Carlo Marsuppini, umaniste e poeta scrive alla sua morte una lettera ai due figli in cui celebra le sue virt\u00f9, doti umane e fedelt\u00e0 coniugale di Nannina, come era chiamata in famiglia.\nDiscendenza.\nLa coppia ebbe tre figli, due dei quali in seguito gli storici evidenziarono come i capostipiti dei due rami principali della famiglia Medici: "}
{"id": "1414847", "revid": "729019", "url": "https://it.wikipedia.org/wiki?curid=1414847", "title": "Vincenzo Giordano Orsini", "text": "Biografia.\nAllievo della Scuola Militare Nunziatella, nel 1837 ne usc\u00ec come alfiere. Ufficiale dell'artiglieria dell'esercito delle Due Sicilie, si affili\u00f2 alla \u201cGiovine Italia\u201d di Mazzini partecipando ai moti siciliani del 1848 contro i Borbone, dimettendosi dall'esercito borbonico e ricevendo l'incarico di colonnello d'artiglieria del governo provvisorio. Soppressa nel 1849, fu costretto all'esilio a Costantinopoli in Turchia, tornando in Italia nel 1859.\nIntervenne nel 1860 ai preparativi e alla spedizione dei Mille come colonnello comandante, dapprima della 2\u00aa Compagnia, poi del genio. Dopo lo sbarco a Marsala fu tra i protagonisti della battaglia di Calatafimi e della finta marcia su Corleone, con lo scopo di far credere ai borbonici che la spedizione si avviasse all'interno della Sicilia; difatti il generale von Mechel e il colonnello Ferdinando Beneventano del Bosco credendo che l'Orsini fosse Garibaldi, lo inseguirono avventatamente sguarnendo cos\u00ec la difesa di Palermo e permettendone l'insurrezione. Fu nominato il 2 giugno 1860 da Giuseppe Garibaldi segretario di Stato della Guerra e della Marina del nuovo governo dittatoriale siciliano, fino al 18 settembre, mantenendo il comando del corpo d'artiglieria dell'Esercito meridionale fino al febbraio 1861.\nFece parte della Commissione nazionale istituita nel dicembre 1861, per redigere il primo elenco dei Mille che sbarcarono a Marsala l'11 maggio 1860. La Commissione era composta dai generali: Vincenzo Giordano Orsini, Francesco Stocco, Giovanni Acerbi, i colonnelli; Giuseppe Dezza, Guglielmo Cenni e Benedetto Cairoli, Giorgio Manin, i maggiori; Luigi Miceli, Antonio Della Pal\u00f9, Giulio Emanuele De Cretsckmann, Francesco Raffaele Curzio e Davide Cesare Uziel, i capitani; Salvatore Calvino e Achille Argentino. La Commissione rilasci\u00f2 delle autorizzazioni a fregiarsi della medaglia decretata dal Consiglio civico di Palermo il 21 giugno 1860 per gli sbarcati a Marsala.\nIl 27 marzo 1862 entr\u00f2 a far parte del Regio esercito con il grado di maggior generale, assunse il comando della Brigata \"Abruzzi\" il 13 luglio 1862 e in seguito quello della Brigata \"Pisa\" il 14 maggio 1864.\nCon lo scoppio della terza guerra di indipendenza del 1866 fu nominato generale del Corpo Volontari Italiani comandante la 3\u00aa Brigata volontari composta dal 5\u00ba Reggimento di Giovanni Chiassi e dal 9\u00ba Reggimento di Menotti Garibaldi. Ispezion\u00f2 tra l'altro anche Magasa e la Val Vestino occupate dal 2\u00ba Reggimento Volontari Italiani del tenente colonnello Pietro Spinazzi.\nNel 1867 sostitu\u00ec Giovanni Nicotera nel comando della colonna operante nell'Agro Romano.\n e fu ispettore della Guardia Nazionale.\nMassone, nel 1865 faceva parte della Loggia \"Dante Alighieri\" di Torino, nel 1871 fu tra i fondatori della Loggia \"Benito Juarez\" di Napoli, della quale fu eletto primo Maestro venerabile.\nMor\u00ec a Napoli nel 1889.\nA Vincenzo Giordano Orsini \u00e8 stato dedicato l'omonimo cacciatorpediniere della classe Sirtori, varato nel 1917 ed autoaffondato nel Mar Rosso nel 1941."}
{"id": "1414848", "revid": "767487", "url": "https://it.wikipedia.org/wiki?curid=1414848", "title": "Junior Murvin", "text": "Biografia.\nLa sua carriera musicale inizia con l'incisione per la Gayfeet di Sonia Pottinger dei brani \"Miss Kushie\" nel 1966, e successivamente di \"Slipping\" e \"Jennifer\", incisi con lo pseudonimo Junior Soul.\nDal 1968, lavora con il produttore Derrick Harriott e l'etichetta \"Crystal\", per il quale incider\u00e0 pezzi come \"Solomon\", \"One Wife\", \"Hustler\", \"Magic Touch\", \"Big Boy\", \"Glendevon Special\", \"Chatty Chatty\", \"Yellow Basket\" e \"Rescue Children\".\nIl suo maggior successo \u00e8 il singolo \"Police and Thieves\", prodotto da Lee \"Scratch\" Perry nel 1976. La voce in falsetto e la ritmica fecero di \"Police and Thieves\" un successo internazionale nell'estate del 1976. Il pezzo ebbe influenza anche su gruppi come i Clash, che lo inserirono nel loro disco di esordio, \"The Clash\", nel 1977, e Boy George, che ne fece una cover nel 1997.\nIl musicista australiano Paul Kelly inserir\u00e0 un riferimento a Murvin nella sua canzone di Natale, \"How to Make Gravy\".\nLa pi\u00f9 recente produzione musicale di Murvin \u00e8 il singolo \"Wise Man\", pubblicato dalla Dubwise nel 1998.\nDa tempo sofferente di una grave forma di diabete, \u00e8 scomparso nel dicembre 2013."}
{"id": "1414851", "revid": "433605", "url": "https://it.wikipedia.org/wiki?curid=1414851", "title": "Pallamano basca", "text": "La pallamano basca o pelota mano in lingua castigliana o esku pilota in lingua basca \u00e8 una specialit\u00e0 sferistica di palla basca.\nRegolamento.\nI giocatori si esibiscono in uno sferisterio chiamato \"front\u00f3n\" dagli spagnoli: questa parola indica pure il muro \"frontale\". Il campo regolamentare, o \"cancha\", per i professionisti \u00e8 lungo 28,5\u00a0m (tipo tradizionale) o 36 metri (tipo moderno), e delimitato da un muro frontale e uno laterale dove gli atleti devono far rimbalzare la pelota, palla di legno ricoperta da strati di corda, filo di caucci\u00f9 e di cuoio caprino, che pesa, per questa specialit\u00e0, circa 95-102 g. I giocatori usano le mani nude o protette da appositi cerotti protettivi per lanciare energicamente la palla contro il muro al fine di spiazzare l'avversario o gli avversari. Attualmente, la partita \u00e8 vinta da chi totalizza 18 punti nell'individuale e 22 nel doppio, oppure si gioca col sistema dei set, al meglio dei dieci punti per gioco e tre set.\nLa pelota a mano nuda \u00e8 tenuta in alta considerazione dai puristi baschi, malgrado la relativa spettacolarit\u00e0; \u00e8 ritenuto il gioco \"puro\" per eccellenza.\nI campioni.\nTra i professionisti di sempre ricordiamo i seguenti campioni:\nVideo.\nPartita di professionisti"}
{"id": "1414858", "revid": "2166030", "url": "https://it.wikipedia.org/wiki?curid=1414858", "title": "Angilberto di Saint-Riquier", "text": "Origine.\nFiglio del conte di Saalgau, Nitardo, un nobile della corte (definito suo \u00abfedele\u00bb nel documento n\u00b0 6 di re Pipino il Breve del 6 luglio 753) di Pipino il Breve e di Riccarda, figlia dell'abate di Saint-Quentin, Geronimo (figlio illegittimo di Carlo Martello) e di Ermetrude.\nBiografia.\nNella breve descrizione che ne fa suo figlio Nitardo si conferma come non proveniva affatto da una famiglia di oscure origini e che si era guadagnato la stima di Carlo Magno, di cui era contemporaneo e soprattutto, secondo la \"Ex Vita Angilberti\", un fedelissimo.\nSecondo il \"Chronicon centulense\", dopo che Carlomagno era salito al trono, Angilberto, per nobilt\u00e0 e capacit\u00e0, conquist\u00f2 l'amicizia del sovrano. Fu allievo ed amico di Pietro da Pisa, cui dedic\u00f2 un poema.\nTra il 780 ed il 790, Angilberto fu tra i tutori e funzionari del giovane re d'Italia Pipino, figlio di Carlomagno.\nSempre secondo il \"Chronicon centulense\", nel 787, oltre ad essere conte palatino, ad Angilberto fu offerto in feudo un territorio marittimo, che, dopo averlo visitato, accett\u00f2 divenendo conte di Ponthieu.\nNel 790 ad Angilberto fu affidata la guida, da abate laico, dell'abbazia di Saint-Riquier.\nAmbasciatore di Carlo Magno presso il Papa nell'800, lo accompagn\u00f2 all'incoronazione e ne fu tra i testimoni alla stesura del testamento (811). Il suo ruolo politico sembr\u00f2 scemare dopo il viaggio a Roma, e Angilberto pot\u00e9 dedicarsi alla guida del monastero per il resto dei suoi giorni.\nMor\u00ec poche settimane dopo Carlomagno e fu tumulato nell'abbazia di Saint-Riquier.\nLudovico il Pio, dopo essersi installato alla corte di Aquisgrana, allontan\u00f2 da corte la sorella Berta, vedova di Angilberto.\nOpere.\nAngilberto fu avviato alle lettere grazie ad Alcuino di York e a Paolino II d'Aquileia e, come poeta, fece parte della \"Schola palatina\" col soprannome di \"Omero\", come si deduce da una lettera di Carlomagno a Angilberto.\nI suoi scritti sono perduti o dispersi: alcuni frammenti ci sono pervenuti in forma di citazione, e della sua produzione conosciamo la descrizione della chiesa di Saint-Riquier, una preghiera al santo fondatore, alcune poesie sparse, come un carme a Pipino in occasione della vittoria sugli Avari, qualche epitaffio. A lui fu attribuito, probabilmente a torto, il frammento superstite del \"Karolus Magnus et Leo papa\", poema in esametri celebrante l'incontro tra l'imperatore e papa Leone III.\nDiscendenti.\nData l'amicizia che lo legava a Carlomagno, Angilberto, negli ultimi anni dell'VIII secolo, divenne l'amante e, dal 795 circa, convisse con Berta (779-829) figlia dell'imperatore e della sua terza moglie Ildegarda, anche perch\u00e9 il padre Carlomagno era contrario al matrimonio delle figlie; Berta \u00e8 citata in un carme del poeta Teodolfo, dedicato a suo padre Carlomagno. Da tale unione nacquero due figli:\nCanonizzazione.\n\u00c8 sconosciuta la data precisa di canonizzazione, tuttavia sappiamo che all'inizio del XII secolo molte furono le voci di miracoli sulla sua tomba, e queste giunsero fino a Roma; Jean Mabillon afferma che fu sotto il pontificato di Pasquale II (1099-1118) che Angilberto sal\u00ec agli onori degli altari."}
{"id": "1414860", "revid": "289247", "url": "https://it.wikipedia.org/wiki?curid=1414860", "title": "Sant'Enghelberto", "text": ""}
{"id": "1414862", "revid": "122754032", "url": "https://it.wikipedia.org/wiki?curid=1414862", "title": "Jordan EJ12", "text": "La Jordan EJ12 fu la vettura utilizzata dalla scuderia irlandese nel campionato di Formula 1 del 2002 ed era guidata dai piloti Giancarlo Fisichella e Takuma Sat\u014d e motorizzata dalla Honda. \nA differenza degli anni precedenti, l'obiettivo della scuderia non era pi\u00f9 quello di ritornare tra i top team, ma di battere la rivale BAR, dotata dello stesso propulsore.\nLa stagione.\nNonostante l'ampio budget disponibile per la scuderia, vicino ai 200 milioni di dollari, la vettura aveva parecchi limiti, che accentuarono la fase calante del team: il miglior risultato fu infatti il quinto posto, conquistato in quattro occasioni. Altra caratteristica negativa della EJ12 era la mancanza di affidabilit\u00e0 che colp\u00ec soprattutto Fisichella, costringendolo spesso al ritiro. Tuttavia nelle gare che riusc\u00ed a concludere, l'italiano si piazz\u00f2 sempre nei primi dieci posti. Ben pi\u00f9 problematica du la stagione di Sato, autore pi\u00f9 che altro di numerosi errori, che si riscatt\u00f2 solo nel finale con un quinto posto in Giappone. L'annata si concluse al 6\u00ba posto con appena 9 punti conquistati.\nMotore.\nIl motore si chiamava RA002E ed era un dieci cilindri a V di 3000 cc di cilindrata, con poco pi\u00f9 di 800 CV a 17000 giri al minuto abbinato ad un cambio sequenziale elettroidraulico a sette rapporti, pi\u00f9 retromarcia."}
{"id": "1414866", "revid": "11920268", "url": "https://it.wikipedia.org/wiki?curid=1414866", "title": "Definizione standard", "text": ""}
{"id": "1414867", "revid": "1915706", "url": "https://it.wikipedia.org/wiki?curid=1414867", "title": "Propafenone", "text": "Il propafenone \u00e8 un farmaco utilizzato nel trattamento di una variet\u00e0 di aritmie comprese fibrillazione atriale (FA) e WPW. Questo farmaco regola il ritmo cardiaco rallentando il flusso di sodio nelle cellule del cuore.\n\u00c8 classificato tra i farmaci antiaritmici di classe IC. Si possono avere degli effetti indesiderati, quali febbre, dispnea, cefalea, vertigini, palpitazioni.\nStereochimica.\nPropafenone contiene uno stereocentro e consiste di due enantiomeri. Questo \u00e8 un racemo, cio\u00e8 una miscela 1: 1 di (\" R \") - e la (\" S \") - forma:"}
{"id": "1414870", "revid": "75012", "url": "https://it.wikipedia.org/wiki?curid=1414870", "title": "R\u0101mall\u0101h", "text": ""}
{"id": "1414875", "revid": "767487", "url": "https://it.wikipedia.org/wiki?curid=1414875", "title": "Angilramno", "text": "Di origini agiate, port\u00f2 avanti una vasta attivit\u00e0 culturale presso il monastero benedettino di Saint-Riquier di cui divenne abate nel 1020-1022. Suo fratello Guido fu abate di Forest-Montiers.\nBiografia.\nCrebbe nel monastero, dimostrando ben presto una grande attitudine allo studio e alle lettere. Grazie al favore dell'abate Ing\u00e9lard pot\u00e9 lasciare l'abbazia e formarsi nelle arti liberali, diventando infine discepolo di uno dei maggiori studiosi del suo tempo, Fulberto di Chartres.\nRientr\u00f2 a Saint-Riquier sul principio dell'XI secolo, non tardando a diffondere attorno a s\u00e9 gli insegnamenti appresi: rinnov\u00f2 la dotazione della biblioteca, che ancora non si era ripresa dalla distruzione normanna del IX secolo, copiando numerosi libri; la sua presenza alla guida della scuola abbaziale attir\u00f2 un gran numero di giovani, rinnovando all'abbazia l'antica fama di centro di cultura (tra i suoi discepoli Guido, poi vescovo di Amiens ed elemosiniere della regina Matilde, e Drogone, vescovo di Th\u00e9rouanne).\nFece parte, attorno al 1015, della corte che accompagn\u00f2 in pellegrinaggio a Roma Roberto il Pio, impressionando il sovrano con la propria sapienza; alla morte di Ing\u00e9lard Angilramno fu eletto abate dai confratelli, e Roberto non solo conferm\u00f2 l'elezione ma volle, secondo le cronache, essere presente alla cerimonia di insediamento.\nGrazie al favore reale, pot\u00e9 continuare l'opera del proprio predecessore, riedificando e costruendo ex novo sia nell'abbazia che nel paese e nei dintorni, perseguendo la restituzione delle propriet\u00e0 e dei benefici usurpati e guadagnandone di nuovi, e dotando il monastero di libri, oggetti sacri e ornamenti liturgici.\nMor\u00ec in odore di santit\u00e0 il 12 dicembre 1045, e venne sepolto nella chiesa abbaziale.\nOpere.\nSappiamo che compose all'et\u00e0 di 21 anni una \"Vita Richarii\", poema in 4 libri su san Ricario di Centule; il primo libro costituisce una versificazione della biografia del santo scritta da Alcuino di York, il secondo e il terzo riproducono sempre in versi una raccolta di miracoli del santo, composta nel IX secolo, mentre nel quarto libro compone lui stesso la storia della traslazione delle reliquie nel X secolo e dei miracoli avvenuti in quell'occasione. Sono andate perdute una vita di Sant'Austreberta e un \"Martyrium\" di San Vincenzo, oltre a una raccolta di canti."}
{"id": "1414882", "revid": "287204", "url": "https://it.wikipedia.org/wiki?curid=1414882", "title": "Carlo Rezzonico (disambigua)", "text": "Diversi personaggi hanno portato il nome di Carlo Rezzonico"}
{"id": "1414889", "revid": "135224", "url": "https://it.wikipedia.org/wiki?curid=1414889", "title": "Samuel Reshevsky", "text": "Biografia.\nQuando nacque, il futuro Grande Maestro si chiamava Szmul Rzeszewski: era un ebreo polacco, uno dei tanti figli di quella \"terra di mezzo\" fittamente popolata di \"shtetl\" che fu quella parte di Europa delimitata dai fiumi Oder e Don, terra che cambi\u00f2 numerosi padroni nel corso degli ultimi due secoli. La cittadina ove nacque, Ozorkow, nel 1911 era territorio russo; nel 1918, dopo la Prima guerra mondiale, divenne territorio della Polonia indipendente, fu in seguito invasa dalla Germania nazista e ora \u00e8 di nuovo indipendente e parte del Voivodato di \u0141\u00f3d\u017a.\nImpar\u00f2 a giocare alla tenera et\u00e0 di quattro anni e gi\u00e0 all'et\u00e0 di otto anni riusciva a battere giocatori esperti e a disputare incontri anche in simultanea. Negli anni venti i suoi genitori si trasferirono negli Stati Uniti, dove ebbero modo di guadagnarsi da vivere grazie al talento del figlio. Nonostante ci\u00f2, Reshevsky da adulto non fu mai un giocatore professionista. \nUn aneddoto interessante che bene illustra la precocit\u00e0 di Samuel, citata anche da Reuben Fine nel suo libro \"The Psychology of the Chess Player\", vuole che il generale tedesco a capo dei soldati che occuparono il suo paese durante la Prima guerra mondiale ordin\u00f2 che il fenomeno scacchistico, che aveva allora 7 anni, giocasse con lui. Samuel, per nulla imbarazzato, vinse e disse in yiddish al generale: \"Tu giochi alla guerra, io gioco a scacchi\".\nSi laure\u00f2 in Economia presso l'Universit\u00e0 di Chicago nel 1933 e trov\u00f2 un impiego come ragioniere. Nel 1941 si spos\u00f2 con Norma Mindick e con lei ebbe tre figli.\nEra un ebreo ortodosso e non giocava il sabato. Proprio questo fatto fu all'origine di alcune controversie nel corso della sua carriera, come ad esempio nel match URSS - Resto del mondo, in cui rifiutando di giocare fu sostituito da Fri\u00f0rik \u00d3lafsson che perse malamente contribuendo in modo determinante alla sconfitta, con scarto minimo, della selezione del resto del mondo. Bobby Fischer (celebre per il suo antisemitismo) lo accus\u00f2 apertamente di essere il responsabile della sconfitta della squadra.\nIl campione.\nAnche senza considerare la sua attivit\u00e0 di \"enfant prodige\", Reshevsky ebbe una carriera agonistica eccezionalmente lunga: vinse infatti il suo primo Campionato statunitense nell'edizione del 1936; si ripet\u00e9 nel 1938, 1940, 1941, 1942, 1946 e 1969, fino all'ultimo trionfo, datato 1972, lo stesso anno in cui Bobby Fischer conquistava, primo americano della storia, il titolo di campione del mondo di scacchi.\nLa carriera internazionale di Reshevsky decoll\u00f2 nel 1935 al torneo di Margate, che vinse battendo, tra gli altri, Capablanca. Nel 1936 arriv\u00f2 terzo a Nottingham. Nel 1937 fu primo a pari merito nel torneo di Kemeri in Lettonia e ottenne un lusinghiero quarto nel prestigioso torneo AVRO, giocatosi nei Paesi Bassi nel 1938.\nQuando il titolo mondiale rimase vacante per la morte di Alechin, Reshevsky fu invitato dalla federazione scacchistica mondiale a partecipare al torneo che avrebbe designato il nuovo campione: questo lo designava come uno dei cinque pi\u00f9 forti scacchisti al mondo. In quel torneo tra l'altro fu anche l'unico rappresentante degli USA, visto il \"forfait\" del connazionale Reuben Fine. Il nuovo campione, come noto, fu Michail Botvinnik, all'epoca all'apice della sua forma agonistica: Reshevsky tuttavia si piazz\u00f2 onorevolmente al terzo posto, dietro al campione e a Smyslov e alla pari con Paul Keres.\nArriv\u00f2 secondo al torneo dei candidati di Zurigo 1953, dovendo ancora una volta soccombere a Smyslov. Tuttavia Il forte giocatore americano non smise di tentare. Il suo ultimo \"exploit\" si registr\u00f2 al Torneo Interzonale di Susa, in Tunisia, nel 1967. In quell'occasione Reshevsky si qualific\u00f2 per la fase ad eliminazione diretta. Nei quarti di finale dovette per\u00f2 cedere le armi al fortissimo GM russo Viktor Kor\u010dnoj.\nReshevsky diede il suo contributo anche alla nazionale scacchistica USA, con cui partecip\u00f2 a otto Olimpiadi (sei volte in 1\u00aa scacchiera), ottenendo complessivamente (+39 \u201312 =49). Vinse l'oro di squadra nel 1937, il bronzo di squadra nel 1974 e l'oro individuale in 1\u00aa scacchiera nel 1950. In quello stesso anno la FIDE istitu\u00ec ufficialmente il titolo di Grande Maestro Internazionale, assegnandolo a Reshevsky e ad altri ventisei giocatori di tutto il mondo.\nLo stile.\nReshevsky era un giocatore tenace ed energico, particolarmente dotato nel gioco posizionale. Uno dei suoi principali difetti era una relativamente scarsa conoscenza della teoria delle aperture. Questo fatto lo portava necessariamente a perdere parecchio tempo nelle fasi iniziali e, di conseguenza, ad essere frequentemente a corto di tempo nel resto dell'incontro.\nParlando di s\u00e9, egli stesso defin\u00ec il suo stile di gioco come qualcosa a met\u00e0 tra quello di Tal e Petrosjan, il che rappresentava una sorta di paradosso, poich\u00e9 Tal era noto all'epoca per prediligere gli attacchi alla baionetta, mentre Petrosjan, di contro, era il suo estremo opposto, preferendo uno stile caratterizzato da una rocciosa ed impenetrabile difesa.\nIn un suo libro scrisse: \u00abSono un giocatore posizionale che per\u00f2 \u00e8 capace di attacchi violenti e precisi. La mia forza risiede nel mio spirito battagliero, nella mia voglia di vincere e in una difesa ostinata. Anche se sono in svantaggio raramente mi scoraggio e non ho paura di nessuno\u00bb.\nPubblicazioni.\nReshewsky scrisse diversi libri di scacchi, tra cui:"}
{"id": "1414895", "revid": "125834644", "url": "https://it.wikipedia.org/wiki?curid=1414895", "title": "Ramba", "text": "Il suo nome d'arte era in principio Mal\u00f9, ma il pi\u00f9 calzante Ramba fu lanciato da un giornalista che si riferiva al suo look aggressivo con pistole e caricatori (un'immagine studiata in contrappunto alla dolcezza e candore di Cicciolina). Riprese il nome d'arte Mal\u00f9 a partire dal 1989. \nL'attrice era celebre per delle sue apparizioni a sorpresa nelle pubbliche piazze, improvvisando spogliarelli e posa con finte armi, prima del puntuale arrivo delle autorit\u00e0.\nBiografia.\nSi \u00e8 dedicata sin da piccola allo spettacolo, studiando danza e canto e poi lavorando come modella e indossatrice.\nHa iniziato la sua carriera da pornostar dopo aver incontrato a Genova Riccardo Schicchi, fondatore e manager della societ\u00e0 \"Diva Futura\". La sua bellezza statuaria e di tipo mediterraneo le garant\u00ec un successo pressoch\u00e9 immediato. Per lei Schicchi ide\u00f2 un ruolo di donna aggressiva e minacciosa, che si esibiva vestita di sole (finte) armi. Nel 1986 partecip\u00f2 allo spettacolo dal vivo \"Curve deliziose\", accanto a Cicciolina, Moana Pozzi e Cornelia Oltean. Lo spettacolo ebbe un notevole successo, ma la sua scandalosit\u00e0 all'epoca suscit\u00f2 polemiche e anche uno strascico legale per una denuncia di oscenit\u00e0 che si concluse con una condanna a sei mesi e un'ammenda per Schicchi e le attrici.\nSi \u00e8 ritirata dal porno intorno al 1989, rientrando nel mondo del cinema con il suo precedente nome Mal\u00f9 e in questa veste ha interpretato diverse pellicole non pornografiche come \"La storia di Lady Chatterley\" e \"Una donna per tutti\".\nRecita poi in tre film erotici diretti da Nin\u00ec Grassia (\"Innamorata\", \"Gatta alla pari\" e \"Un grande amore\"), il film biografico \"La settima stanza\" diretto da M\u00e1rta M\u00e9sz\u00e1ros e chiude la sua carriera nel 1997 con \"Tradita a morte\", diretto da Pasquale Fanetti.\nHa partecipato anche ad alcuni programmi televisivi (\"Excelsior Made in Italy\", accanto al critico musicale Dario Salvatori) in veste di conduttrice, ma senza ottenere il successo riscosso nel mondo dell'hard.\nNei mass media.\nViene citata nelle canzoni \"Neurojungle\" di Latte &amp; i Suoi Derivati, \"La mossa del giaguaro\" di Piotta, \"So mato par ea mona\" dei Pitura Freska e in \"Io diventer\u00f2 qualcuno\" di Caparezza."}
{"id": "1414897", "revid": "110157", "url": "https://it.wikipedia.org/wiki?curid=1414897", "title": "Loreto (Bassa California del Sud)", "text": "Loreto \u00e8 uno dei 5 comuni dello stato della Bassa California del Sud, Messico; si estende per un'area di con una popolazione di abitanti secondo il censimento del 2010.\nConfina al nord con il comune di Muleg\u00e9, esattamente con la Punta di San Ildefonso conosciuta anche come Punta Pulpito, situata all'estremo sud della Baia di San Nicol\u00e1s; a est con il Golfo di California; a sud e a Ovest con il comune di Comond\u00fa, di cui faceva parte. Vanta un comprensorio di di costa incluse le 5 isole maggiori e quelle pi\u00f9 piccole.\nNel territorio comunale aveva sede la Missione Nuestra Se\u00f1ora de Loreto Conch\u00f3, fondata da un piccolo gruppo di missionari guidati dal gesuita (di origine italiana) Juan Mar\u00eda de Salvatierra nell'ottobre del 1697.\nLocalit\u00e0 principali.\nLa citt\u00e0 di Loreto \u00e8 a capo del comune ed \u00e8 anche l'unica comunit\u00e0 urbana, con abitanti; le altre comunit\u00e0 rurali sopra i 100 abitanti, con le relative popolazioni al 2010, sono:\nInfrastrutture e trasporti.\nLa citt\u00e0 \u00e8 collegata con gli Stati Uniti e con il Canada attraverso l'Aeroporto Internazionale di Loreto (codice IATA: LTO)."}
{"id": "1414898", "revid": "123727180", "url": "https://it.wikipedia.org/wiki?curid=1414898", "title": "Clangula hyemalis", "text": "La moretta codona (\"Clangula hyemalis\", Linnaeus 1758) \u00e8 un'anatra marina di medie dimensioni. \u00c8 l'unico membro vivente del suo genere, Clangula. Sono stati ritrovati fossili di un congenere non ancora descritto provenienti dalla formazione di Saj\u00f3v\u00f6lgyi del Miocene medio (Badeniano superiore, 13-12 milioni di anni fa) di M\u00e1trasz\u00f5l\u00f5s, Ungheria (G\u00e1l \"et al.\" 1998-99).\nDescrizione.\nGli adulti presentano le regioni inferiori bianche. Il maschio ha una lunga coda appuntita ed un becco scuro pi\u00f9 chiaro nei pressi dell'estremit\u00e0. In inverno, il maschio presenta una macchia scura sulle guance che risalta sullo sfondo della testa e del collo, principalmente bianchi, un petto scuro e la maggior parte del corpo bianca. In estate, il maschio ha la testa, il collo e il dorso scuri con una macchia bianca sulle guance. La femmina ha un dorso bruno ed una coda appuntita relativamente corta. In inverno, la testa e il collo della femmina sono bianchi con la sommit\u00e0 del capo scura. In estate, la testa \u00e8 scura.\nHabitat.\nIl suo habitat di nidificazione sono i freddi oceani settentrionali e i grandi laghi della regione nord-atlantica, dell'Alaska, del Canada settentrionale, dell'Europa settentrionale e della Russia. Il nido \u00e8 situato sul suolo nei pressi dell'acqua; viene costruito usando materiale vegetale e viene imbottito di piumino.\n\u00c8 migratrice e sverna lungo le coste orientali e occidentali del Nordamerica, sui Grandi Laghi e sulle regioni costiere di Europa e Asia. Si tratta di un'anatra gregaria e durante le migrazioni forma grandi stormi. La pi\u00f9 importante area di svernamento \u00e8 il mar Baltico, dove si riunisce un totale di circa 4,5 milioni di questi uccelli.\nAlimentazione.\nSi nutrono immergendosi e nuotando sott'acqua. Si cibano soprattutto di molluschi, crostacei e di alcuni piccoli pesci. Sebbene si nutrano solitamente nei pressi della superficie, sono in grado di immergersi fino a profondit\u00e0 di 60 m.\nBiologia e comportamento.\nI maschi sono molto rumorosi ed eseguono un richiamo sonoro fatto di gorgheggi che risuona come un \"Ow, ow, owal-ow\".\nL'anatra dalla coda lunga \u00e8 una delle specie protette dall\"'Agreement on the Conservation of African-Eurasian Migratory Waterbirds\" (AEWA)."}
{"id": "1414899", "revid": "1632387", "url": "https://it.wikipedia.org/wiki?curid=1414899", "title": "Fermentazione alcolica", "text": "La fermentazione alcolica \u00e8 una forma di metabolismo energetico che avviene in alcuni lieviti in assenza di ossigeno. Essa \u00e8 responsabile di diversi fenomeni comuni, quali la lievitazione del pane o la trasformazione del mosto in vino. Essa \u00e8 operata da una particolare classe di microrganismi, i \"Saccharomyces\", dei quali il pi\u00f9 comune \u00e8 senz'altro il \"S.cerevisiae\", presente sulla buccia dell'uva come nel lievito di birra.\nFu il primo processo metabolico realizzato \"in vitro\", grazie all'isolamento degli enzimi, cos\u00ec chiamati proprio perch\u00e9 isolati nel lievito (\"zym\u00e9\", in greco).\nReazioni chimiche e tappe.\nLa fermentazione si svolge in due fasi: nella prima il lievito scinde, tramite l'enzima invertasi, gli zuccheri complessi (disaccaridi, come il saccarosio), mentre nella seconda avviene la formazione di etanolo (o alcol etilico) a partire dagli zuccheri semplici (ad esempio il fruttosio).\nLa reazione che caratterizza la prima fase \u00e8:\ncon formazione di glucosio e fruttosio (due isomeri).\nNella seconda fase (che distingue la vera e propria fermentazione) a partire dal glucosio nel citoplasma dell'organismo anaerobico si verifica la glicolisi:\nGlucosio + 2 NAD+ + 2 ADP + 2 Pi \u2192 2 NADH + 2 piruvato + 2 ATP + 2 H2O + 2 H+\nL'assenza di ossigeno impedisce poi il verificarsi del normale ciclo di Krebs e della respirazione cellulare aerobica che indirettamente (Sistema shuttle del malato-aspartato) (Sistema shuttle del glicerolo fosfato) rigenerano NAD+ indispensabile per la glicolisi di altro glucosio, \u00e8 per tale ragione che la cellula passa ai processi caratteristici della fermentazione (v.figura).\nLa formula generale che sintetizza la formazione di etanolo e anidride carbonica a partire dal glucosio \u00e8 quella del chimico-fisico francese Joseph Louis Gay-Lussac:\nUtilizzi.\nLa fermentazione alcolica fu usata gi\u00e0 in tempi antichissimi per produrre bevande: un esempio \u00e8 la birra, che fu inventata, adoperando i \"Saccharomyces\", dai Sumeri o dagli Egizi; anche per il vino il suddetto tipo di reazione chimica \u00e8 essenziale, malgrado in essa manchi completamente la prima fase (nell'uva \u00e8 gi\u00e0 contenuto il fruttosio e quindi i microrganismi non hanno bisogno di formarlo a partire da zuccheri pi\u00f9 complessi come il saccarosio).\nNel pane invece l'anidride carbonica prodotta dalla fermentazione dell'amido (un polimero di alfa-glucosio) \u00e8 la causa della lievitazione dell'impasto che avviene grazie alla struttura data dal glutine; qualcosa di simile avviene anche nei dolci, ma spesso a danno pi\u00f9 del saccarosio che della farina."}
{"id": "1414900", "revid": "1610933", "url": "https://it.wikipedia.org/wiki?curid=1414900", "title": "Anatra dalla coda lunga", "text": ""}
{"id": "1414903", "revid": "46291", "url": "https://it.wikipedia.org/wiki?curid=1414903", "title": "Clangula", "text": ""}
{"id": "1414906", "revid": "182193", "url": "https://it.wikipedia.org/wiki?curid=1414906", "title": "Arrows A23", "text": "La A23, che sta per Arrows 23, \u00e8 la vettura della scuderia inglese che corse nel campionato di Formula 1 del 2002 e fu guidata da Heinz-Harald Frentzen ed Enrique Bernoldi.\nLa vettura.\nIl progetto della vettura fu di Mike Coughlan e il motore era fornito dalla Cosworth. Questa presentava un'innovazione tecnica alle sospensioni anteriori, i cui triangoli inferiori erano fissati a dei prolungamenti del telaio, in modo da eliminare la chiglia centrale sotto il muso ed aumentare l'efficienza aerodinamica. La Arrows, per\u00f2 fu costretta al ritiro poco dopo met\u00e0 stagione, dopo aver conquistato due punti e senza aver brillato, soprattutto a causa di frequenti ritiri. L'anno dopo i telai A23 superstiti (e il diritto d'uso dei progetti) furono venduti alla Minardi e nel 2006 passarono ulteriormente di mano alla Super Aguri, che li us\u00f2 come base per realizzare la sua prima monoposto di F1."}
{"id": "1414911", "revid": "729019", "url": "https://it.wikipedia.org/wiki?curid=1414911", "title": "Coppa Libertadores 1981", "text": "L'edizione 1981 della Coppa Libertadores venne vinta dal Flamengo che sconfisse il Cobreloa in finale.\nFase a gironi.\nNacional accede direttamente al secondo turno in quanto campione in carica."}
{"id": "1414915", "revid": "125243672", "url": "https://it.wikipedia.org/wiki?curid=1414915", "title": "Isole Marianne", "text": "Le isole Marianne (o le Marianne; in chamorro: \"Manislan Mari\u00e5nas;\" fino agli inizi del XX secolo furono chiamate isole dei Ladri, dallo spagnolo \"islas de los Ladrones\") sono un arcipelago creato da un arco di 15 vulcani nel nord-ovest dell'oceano Pacifico, tra il 12\u00ba e 21\u00ba parallelo Nord e lungo il 145\u00ba meridiano est.\nL'arcipelago \u00e8 suddiviso nei due territori non incorporati delle Isole Marianne Settentrionali e di Guam, entrambi posti sotto la giurisdizione degli Stati Uniti d'America.\nL'arcipelago \u00e8 abitato dalla popolazione nativa dei Chamorro mentre il primo europeo a raggiungere le isole fu Ferdinando Magellano nella sua spedizione intorno al mondo nella prima met\u00e0 del XVI secolo. Le isole prendono il nome dalla Regina Maria Anna d'Asburgo, sovrana di Spagna all'epoca della colonizzazione spagnola delle isole nel XVII secolo. \nDescrizione.\nLe isole Marianne si trovano nella parte meridionale di una catena vulcanica sottomarina che si estende per circa 2500\u00a0km da Guam al vicino Giappone. Geograficamente, le Marianne sono le isole pi\u00f9 a nord di un vasto gruppo di isole chiamate Micronesia, situate tra il 13\u00b0 e 21\u00b0 latitudine Nord e 144\u00b0 e 146\u00b0 longitudine Est. Le Isole Marianne hanno un'area totale di 1007\u00a0km\u00b2 e sono composte da 2 unit\u00e0 amministrative:\nDal punto di vista orografico, le Marianne consistono di due gruppi di isole:\nNella parte settentrionale ci sono ancora segni di attivit\u00e0 vulcanica e i terremoti sono frequenti.\nTutte le isole eccetto Farallon de Medinilla e Uracas o Farallon de Pajaros (nel gruppo pi\u00f9 a nord) sono pi\u00f9 o meno densamente boschive, e la vegetazione \u00e8 lussureggiante, molto somigliante a quella delle Caroline, ed anche delle Filippine, da cui sono state introdotte alcune specie. Grazie all'umidit\u00e0 del suolo abbondano pure le crittogame.\nPalme da cocco, patate dolci, manioca, caff\u00e8, cacao, zucchero, cotone, tabacco e madreperla sono i prodotti principali, e la copra \u00e8 la principale risorsa esportata. Nella maggior parte delle isole c'\u00e8 una grande abbondanza di acqua.\nStoria.\nPreistoria.\nLa presenza umana nell'arcipelago delle Marianne \u00e8 attestato fin dal Neolitico. I siti archeologici pi\u00f9 antichi sono datati tra il 1500 e il 1400 a.C. e sono stimati come contemporanei ai primi siti della cultura Lapita in Melanesia e Polinesia occidentale. \nFerdinando Magellano.\nLe isole Marianne furono la prima terraferma che il navigatore Ferdinando Magellano incontr\u00f2 nella sua traversata dell'Oceano Pacifico dopo aver lasciato le coste del Sud America. Magellano e la sua flotta di tre navi erano stati in mare senza incontrare terra per tre mesi e venti giorni durante i quali la carenza di cibo e acqua e il dilagare dello scorbuto avevano causato la morte di diciannove marinai. Una volta raggiunte le isole, gli spagnoli sbarcarono a terra per raccogliere cibo e acqua e Magellano le battezz\u00f2 \"Islas de los Ladrones\", quando su una isola (forse Guam) gli indigeni cercarono di impossessarsi di una delle scialuppe e di alcuni suppellettili delle navi. L'ammiraglio ne fece giustiziare alcuni e bruci\u00f2 le loro case. Magellano reclam\u00f2 le isole in nome della Corona spagnola. \nColonizzazione occidentale.\nNel 1667 le isole Marianne furono colonizzate dalla Spagna e l'anno successivo furono ribattezzate ufficialmente \"Las Marianas\" (le Marianne) in onore della Regina Maria Anna d'Asburgo, vedova di Re Filippo IV di Spagna e regina reggente dell'Impero Spagnolo data la minore et\u00e0 del figlio Carlo II. All'epoca della colonizzazione spagnola le Isole Marianne avevano una popolazione di poco pi\u00f9 di 50.000 abitanti. L'arrivo di coloni europei, soprattutto con i Galeoni di Manila, introdusse sulle isole nuove malattie che causarono molte vittime tra la popolazione Chamorro. \nCon il trattato tedesco-spagnolo del 1899 la Spagna vendette le isole Marianne Settentrionali all'Impero tedesco per 837.500 marchi-oro. Nelle isole sono ancora ben visibili le tracce lasciate dai coloni tedeschi: ad esempio ancora oggi una piccola parte della popolazione parla il tedesco. Durante la prima guerra mondiale, quest'arcipelago fu invaso dalle truppe giapponesi, in seguito al Trattato di Versailles (1919), vennero cedute al Giappone, come mandato da parte della Societ\u00e0 delle Nazioni. In seguito alla sconfitta del Giappone, nella seconda guerra mondiale, dal 1945 fanno parte degli Stati Uniti d'America come Territorio non incorporato."}
{"id": "1414916", "revid": "15756", "url": "https://it.wikipedia.org/wiki?curid=1414916", "title": "Michele Cossyro", "text": "Biografia.\nDiplomatosi con Pericle Fazzini presso l'Accademia di belle arti di Roma, dal 1978 \u00e8 titolare delle cattedre di Decorazione nelle Accademie di Belle Arti di Catania, Urbino, Venezia e dal 1987 occupa la cattedra di Decorazione dell'Accademia di belle arti dell'Aquila che dirige dal 1987 al 1995. Fino al 2011 insegna Decorazione presso l'Accademia di belle arti di Roma.\nDal 1979 direttore artistico del La Salerniana di Erice. Fa parte della commissione CIMAE per il Ministero degli affari esteri dal 1990 al 1995 ed \u00e8 consulente tecnico per il Ministero delle finanze, per l'Istituto Poligrafico e Zecca dello Stato. Le attivit\u00e0 svolte da Cossyro sono pubblicate dal 1973 ad oggi, in tutti i cataloghi di Pittura e di Scultura dell'editore Bolaffi e Arnoldo Mondadori Editore e Associati.\nIn quegli anni vengono allestite mostre in importanti gallerie come Artivisive di Roma, la Cortina di Milano, Il Martello d'oro di Bari e Il traghetto di Venezia ed Ezio Pagano artecontemporanea di Bagheria.\nHa partecipato al Premio Vasto, al Premio Prato, al LXI Premio Michetti e nel 1985 \u00e8 tra artisti premiati al XXX Premio Termoli. Dal 1975 partecipa a diverse edizioni di Arte Fiera Bologna, poi seguiranno partecipazioni anche ad Expo Bari, ad Art Basel e Art LA di Los Angeles.\nNel 1982 partecipa alla mostra \"Vent'anni con l'arte\" al Museo C\u00e0 Pesaro di Venezia. Nel 1985 \u00e8 uno dei fondatori del gruppo Narciso Arte, teorizzata da Giorgio Di Genova, presente alla prima mostra \"Narcissus\" che verr\u00e0 presentata all'Istituto Italo-Latino Americano di Roma.\nNel 1988 partecipa alla mostra \"Astratta. Secessioni Astratte in Italia dal dopoguerra al 1990\" a Palazzo Forti di Verona, curata da Filiberto Menna e Giorgio Cortenova.\n\u00c8 stato Segnalato dai critici: Carlo Munari (1975), Palma Bucarelli (1982), Emilio Villa (1985), Luciano Caramel (1989), Achille Bonito Oliva (2007), Bruno Cor\u00e0 (2014). \u00c8 incluso tra gli artisti pi\u00f9 significativi della sua generazione in \"\"Generazione anni '40\" della \"Storia dell'Arte italiana del \u2018900: per generazioni\"\" di Giorgio Di Genova.\n\u00c8 stato invitato in qualit\u00e0 di artista alla XLI Biennale di Venezia. Ha partecipato alla X Quadriennale di Roma, \"Nuova generazione\" (1975), XI Quadriennale di Roma \"Emergenze della ricerca artistica in Italia dal 1950 al 1980\"(1986) e alla XIV Quadriennale di Roma \"Fuori tema / Italian feeling\" (2005).\nNel 2009 all'Oratorio di Santa Cita, gli viene promossa e organizzata la mostra personale \"Abissi\" dalla Fondazione Orestiadi di Gibellina, poi seguiranno partecipazioni a Gibellina nelle mostra \"Intrecci\" e \"Atelier 7\", curate da Achille Bonito Oliva.\nNel 2011 alle FAM - Fabbriche Chiaramontane di Agrigento gli viene organizzata una retrospettiva \"Extr\u00e0here. Opere 1973-2011,\" curata da Gabriele Perretta con catalogo Silvana Editoriale.\nNel 2013 l'Universit\u00e0 degli Studi di Palermo, nell'ambito della \"Settimana delle Culture\", invita l'artista ad esporre le sue nuove opere all'Orto Botanico di Palermo con la mostra \"Buchi Neri,\" curata da Giancarlo Carpi.\nNel 2014 gli viene organizzata dal Museo d'Arte Contemporanea Riso di Palermo, una mostra antologica \"Universi\" al Real Albergo delle Povere e \"Universi II\" alla Mediateca Comunale di Pantelleria, curate da Bruno Cor\u00e0.\nNel 2015 all'Expo di Milano \u00e8 presente nel Cluster Bio-Mediterraneo con una scultura di bronzo \"Alberello di Zibibbo di Pantelleria (\"patrimonio dell'Unesco) e un'installazione \"di\" ceramica trattata a lustro in oro zecchino.\nGli esordi.\nNel primo e breve periodo di formazione e di ricerca, l'artista agisce nell'ambito di una personale Astrazione, che ha dei vaghi riferimenti Surreal - fantastici. Le presenze costanti nei quadri e nelle sculture di questo periodo sono la luce e i piani scoscesi in bilico, che esprimono inquietudine ed evidenziano un carattere sociale - ecologico. L'attenzione verso l'ecologia e la cultura mediterranea, da allora sempre presente nella sua ricerca, viene espressa e focalizzata nei lavori degli anni settanta. \u00c8 per lui che la critica inventa il concetto di Astrazione fenomenica, tale che possa spiegare la sua originale ricerca che si esprime spesso attraverso la Metafora.\nGli Anni Settanta.\nIn questi anni l'artista si dedica alle metafore sul mare, studia le bande verticali, gli ami, le carene, i sugheri, le piume, le opere oggettuali, le ambientazioni, le frantumazioni, le disseminazioni e le installazioni, che espone nella Galleria Cortina di Milano e nella Galleria Artivisive di Roma. Verso la fine degli anni '70, e per tutti gli anni '80, interrogandosi sempre sullo spazio ambientale, Michele Cossyro approfondisce la sua ricerca astratta partendo sempre da emozioni, suggestioni e memorie mediterranee.\nGli Anni Ottanta.\nAll'inizio degli anni ottanta \u00e8 tra i fondatori della Narciso Art, teorizzata da Giorgio Di Genova, nell'ambito della quale affronta la serie dei quadri ad angolo intitolata Narciso. In questa serie sviluppa La Follia della Pittura che, come Narciso, guarda se stessa ed impazzisce. Sono quadri speculari dipinti e quadri specchianti dove nella oggettualit\u00e0 plastica dell'opera si alternano le parti dipinte alle parti ricoperte dallo specchio, esposte alla Galleria Ezio Pagano di Bagheria. Si tratta di opere ani coniche dove l'astrazione fenomenica si arricchisce di nuove scomposizioni, frantumazioni e inganni percettivi. Procede con questa ricerca fino alla fine degli anni '80, dove la sua indagine culmina con la serie delle \"Derivazioni stellari\" esposte alla Galleria dei Banchi Nuovi di Roma.\nGli Anni Novanta.\nDal 1989 crea la serie delle Nasse, ricerca che si protrae per tutti gli anni '90. Le Nasse sono opere bidimensionali, dette \"Pitto-sculture\", che ricorrono alla Metafora della rete, della gabbia, della cattura, dell'inganno, e della globalizzazione. Sempre negli anni '90 si dedica alle committenze pubbliche ed esegue in tutta Italia numerose opere di scultura e mosaico di grandi dimensioni.\nDal Duemila ad Oggi.\nDal 2000 ad oggi la sua produzione artistica \u00e8 rivolta soprattutto alla scultura, mai dimenticata, arricchita dalla bidimensionalit\u00e0 segnica. Nell'ultimo decennio Michele Cossyro utilizza il bronzo e la ceramica, con installazioni a parete e collocazioni che rendendo la Scultura complice del segno. L'oggetto scultoreo posto a parete interagisce con il segno tracciato sul muro. Tra l'opera scultorea e la traccia si crea un colloquio nuovo: l'oggetto scultoreo e il segno progettuale, come una sinopia, fa s\u00ec che l'opera perda la sua fissit\u00e0 e diventi opera aperta, in divenire, a seconda della trasformazione del segno. Questi due elementi inscindibili, traccia e scultura, costituiscono la sua ricerca degli ultimi anni ed \u00e8 attraverso questi lavori prendono forme le Metafore del Viaggio, Echi dal fondo, Buchi neri, Abissi, e Interspazio, esposti alla Galleria Adalberto Catanzaro di Bagheria."}
{"id": "1414920", "revid": "729019", "url": "https://it.wikipedia.org/wiki?curid=1414920", "title": "Piet Cronje", "text": "Fu un comandante boero, capo dei \"commando\" della Repubblica del Transvaal durante le due Guerre boere. Fu al comando delle truppe che costrinsero alla resa gli uomini di Leander Starr Jameson, facendo fallire il cosiddetto Jameson Raid. Durante le prime fasi della seconda guerra boera ottenne alcuni successi sul fronte del fiume Orange, ma venne accerchiato con le sue truppe e costretto alla resa nella battaglia di Paardeberg. \nBiografia.\nCronje aveva un aspetto caratteristico, essendo basso di statura e avendo la barba nera, ma era ritenuto un uomo con un coraggio personale veramente considerevole. Aveva un'andatura da rude contadino, un aspetto da filibustiere, ma anche la reputazione di essere un comandante non troppo duro con i suoi, anche se una commissione dopo la guerra lo trov\u00f2 colpevole di aver torturato degli indigeni.\nCronje nacque nella Colonia del Capo, ma ben presto, ancora in fasce, fu portato dai genitori nel Transvaal, durante il \"Great Trek\". Convinto anti-britannico, nel novembre 1880 foment\u00f2 una ribellione contro il dominio inglese, difendendo un agricoltore dal sequestro dei suoi beni a causa del mancato pagamento delle tasse. Quindi fu uno dei combattenti afrikaner pi\u00f9 valorosi nella guerra che ne segu\u00ec nel 1881 e che condusse il Transvaal all'indipendenza (Prima guerra boera). In tale occasione si fece un nome, comandando a Potchefstroom una forza militare che costrinse alla resa la guarnigione britannica proprio nel momento in cui veniva disposto un generale armistizio fra le forze in campo (marzo 1881).\nNel momento in cui il Transvaal divenne, anche se in un primo momento in modo solo limitato, indipendente, Cronje entr\u00f2 nel Volksraad, dove divenne uno dei sostenitori del presidente Kruger. Il 2 gennaio 1896, a Dornkop, Cronje comand\u00f2 gli uomini che circondarono e costrinsero alla capitolazione gli invasori inglesi guidati da Leander Starr Jameson, che aveva raccolto un esercito dalla Colonia del Capo per appoggiare gli immigrati britannici del Transvaal (i cosiddetti \"Uitlanders\") nel loro tentativo di conquistare il potere nella repubblica, il cosiddetto \"Jameson Raid\".\nNel 1899, allo scoppio della seconda guerra boera, Piet Cronje con il grado di generale guidava i suoi commando nella parte occidentale del teatro di guerra, nei pressi della frontiera occidentale del Transvaal. In tale posizione inizi\u00f2 gli assedi di Kimberley e di Mafeking. Proprio a Mafeking con una forza variante fra le 2000 e 6000 unit\u00e0 cinse d'assedio 1200 fra truppe regolari e milizie inglesi sotto il comando del colonnello Robert Baden-Powell. Successivamente l'11 dicembre 1899 respinse un'offensiva britannica alle sue posizioni nella battaglia di Magersfontein, impedendo cos\u00ec i piani britannici di soccorrere le loro forze a Kimberley.\nIl suo modo di condurre le operazioni militari era opposto a quello di un altro eroe della guerra, Koos de la Rey, cosa che port\u00f2 a dure tensioni fra i due. Nella campagna militare del febbraio 1900 Cronje si contrappose sul Modder con successo al generale Paul Methuen, ma non riusc\u00ec ad impedire ai britannici di liberare Kimberley. Quest'ultimo avvenimento costrinse Cronje ad indietreggiare verso est, fino ad essere completamente circondato dalle truppe del feldmaresciallo Frederick Roberts nella battaglia di Paardeberg, dove, dal momento che le munizioni e il cibo erano esauriti, fu costretto alla resa con i suoi 4000 uomini il 27 febbraio, dopo aver inflitto pesanti perdite al nemico.\nConsiderato dai Britannici un nemico valoroso ma molto pericoloso, Cronje fu mandato come prigioniero sull'isola di Sant\u2019Elena, dove rimase fino alla conclusione dei trattati di pace nel 1902. Tornato in patria si ritir\u00f2 a vita privata a Klerksdorp, nel Transvaal. Mor\u00ec il 4 febbraio 1911 a Potchefstroom, ormai bandito e dimenticato dal suo popolo."}
{"id": "1414921", "revid": "767487", "url": "https://it.wikipedia.org/wiki?curid=1414921", "title": "Champagne from a Straw", "text": "Champagne From a Straw \u00e8 il secondo singolo estratto da Ten Feet High, l'album di debutto da solista di Andrea Corr.\nQuesto brano dalle sonorit\u00e0 allegre che richiamano i ritmi latini, \u00e8 stato scritto da Andrea che in chiave ironica parla degli eccessi e dei capricci che caratterizzano la vita di una celebrit\u00e0."}
{"id": "1414924", "revid": "1446865", "url": "https://it.wikipedia.org/wiki?curid=1414924", "title": "Quadrante Europa", "text": "Quadrante Europa \u00e8 una zona produttiva di Verona, posta all'incrocio delle autostrade del Brennero e della Serenissima, e all'incrocio delle corrispondenti linee ferroviarie (ferrovia del Brennero e ferrovia Milano-Venezia). Originariamente il nome riguardava solo l'interporto, che si estende su una superficie di forma quadrata; oggi il nome che deriva dalla posizione immediatamente a sud - ovest dell'incrocio tra le linee ferroviarie del Brennero e Torino - Trieste ed immediatamente a nord est dell'incrocio tra le autostrade Modena - Innsbruck e Milano - Venezia, che costituiscono cos\u00ec due assi cartesiani, viene utilizzato per l'intera area nodale, che oggi vede la presenza anche del mercato ortofrutticolo.\nIl Quadrante Europa \u00e8 il punto di incontro ideale per il trasporto merci sia stradale, che ferroviario ed aereo, essendo collegato anche all'aeroporto di Verona-Villafranca. Da qui vi passano traffici merci provenienti o diretti al nord Europa, attraverso il Brennero, ed i traffici da e per la Francia e la Spagna per i Paesi dell'est Europa.\nSecondo i dati della classifica 2019 redatta da Deutsche Gvz-Gesellschaft mbH, l'interporto veronese \u00e8 il pi\u00f9 importante d'Italia ed il secondo a livello europeo dopo l'interporto di Brema.\nMovimento merci.\nIn questo sistema di servizi logistici e intermodali sono insediate pi\u00f9 di cento aziende, con oltre 4.500 addetti. Dall'interporto di Verona circola nel 2006 il 30% di tutto il traffico combinato italiano e oltre il 50% del traffico combinato internazionale da e per l'Italia. Il Quadrante Europa \u00e8 l'interporto che movimenta pi\u00f9 merci nel Veneto, ha infatti movimentato 25.589.000 tonnellate di merci nel 2006, su un totate di 30.681.000 di tonnellate movimentate in tutta la regione.\nCentri logistici.\nL'area destinata ai centri logistici sono circa , di cui appartengono a \"Volkswagen Group Italia\", cio\u00e8 il distributore italiano della Volkswagen, dell'Audi, della \u0160koda, e della Seat. \"Volkswagen Group Italia\" vi ha costruito uffici, con salone per esposizioni, mensa per i dipendenti, un edificio per la formazione e un grande magazzino logistico.\nZona ferroviaria.\nNella zona ferroviaria sono presenti un terminal intermodale da 12 binari, un interterminal con 3 binari e un compact terminal con 5 binari.\nMercato ortofrutticolo.\nIl mercato ortofrutticolo sorge su un'area di circa a lato della scalo merci. Nel centro vi \u00e8 il mercato dell'ortofrutta, il settore ittico, il settore florovivaistico ed il settore agroalimentare. \u00c8 presente anche un edificio direzionale per le aziende del settore terziario."}
{"id": "1414926", "revid": "643494", "url": "https://it.wikipedia.org/wiki?curid=1414926", "title": "Brian Helgeland", "text": "Biografia.\nBrian Helgeland nasce nel 1961 da madre norvegese e padre di Brooklyn. Si diploma alla Loyola Marymount University di Los Angeles e in seguito studia alla University of Massachusetts Dartmouth. Debutta come sceneggiatore nel 1988 con l'horror \"Nightmare 4 - Il non risveglio\", nel 1997 scrive a quattro mani con Curtis Hanson la sceneggiatura di \"L.A. Confidential\", basata sull'omonimo romanzo di James Ellroy, per il quale si aggiudica un Oscar per la miglior sceneggiatura non originale. Nello stesso anno si aggiudica un Razzie Awards per \"L'uomo del giorno dopo\". Nel 1999 debutta alla regia dirigendo Mel Gibson nel film d'azione e violenza \"Payback - La rivincita di Porter\", in seguito dirige Heath Ledger in \"Il destino di un cavaliere\" del 2001 e \"La setta dei dannati\" del 2003. Inoltre collabora con Clint Eastwood per i suoi film come regista \"Debito di sangue\" e \"Mystic River\", per quest'ultimo viene nuovamente nominato all'Oscar nel 2004."}
{"id": "1414927", "revid": "1543377", "url": "https://it.wikipedia.org/wiki?curid=1414927", "title": "Civilt\u00e0 cicladica", "text": "La civilt\u00e0 cicladica \u00e8 la pi\u00f9 antica cultura dell'antica et\u00e0 del bronzo che fior\u00ec nel Mare Egeo e pi\u00f9 precisamente nelle isole Cicladi, nel periodo compreso tra il 3200 e il 2000 a.C.\nStoria.\nL'espressione \"Civilt\u00e0 cicladica\" \u00e8 stata coniata dall'archeologo greco Christos Tsountas, che nel 1898-99 esplor\u00f2 numerosi siti di sepolture in numerose isole Cicladi. La cultura cicladica del tardo neolitico e dell'antica et\u00e0 del bronzo \u00e8 nota soprattutto per i suoi idoli femminili schematici e piatti, intagliati nel puro marmo bianco delle isole secoli prima della grande ascesa della cultura minoica a Creta. Queste figure sono state rubate dalle sepolture per soddisfare il mercato delle antichit\u00e0 cicladiche a partire dall'inizio del XX secolo. Si stima che solo una parte, circa il 40%, delle 1.400 statuette ritrovate sia di origine nota, dal momento che gli scavi illegali hanno distrutto le evidenze archeologiche di molti ritrovamenti. La vita nelle Cicladi, in base ad una ricostruzione storica, doveva essere semplice e sobria rispetto alla vita cretese. \nNell'Egeo occidentale, prima del 4000 a.C., sorse una particolare cultura neolitica che amalgamava elementi anatolici e della Grecia continentale, la quale si sostentava con farro, orzo selvatico, pecore, capre e tonni che venivano infilzati da pescatori su piccole imbarcazioni. Tra i siti di scavo si hanno Saliagos e Kephala (sull'isola di Ceo), i quali hanno evidenziato segni di lavorazione del rame. Ognuna delle piccole isole cicladiche non poteva sostentare pi\u00f9 di poche migliaia di abitanti, sebbene i modelli di barca del Tardo Cicladico mostrano che potessero essere assemblati cinquanta rematori tra le comunit\u00e0 disperse. Quando ascese la ben organizzata cultura palaziale di Creta, le isole caddero nell'insignificanza, con l'eccezione di Delo, che mantenne la sua arcaica reputazione di santuario per tutto il periodo classico della Grecia (vedi lega delio-attica). \nIl ritrovamento di prodotti artigianali cicladici (soprattutto rappresentazioni di navi sulla ceramica e piccole barche di pietra) nell'Attica, nel Peloponneso e in molte altre zone della Grecia testimonia la presenza di una notevole abilit\u00e0 nella costruzione delle imbarcazioni e una predisposizione della popolazione per i commerci marittimi. \nLa cronologia della civilt\u00e0 cicladica \u00e8 divisa in tre principali periodi: Antico, Medio e Tardo Cicladico. Il periodo antico, cominciato attorno al 3000 a.C., scivol\u00f2 nell'archeologicamente pi\u00f9 oscuro Medio Cicladico attorno al 2500 a.C. Verso la fine del Tardo Cicladico (2000 a.C. circa) si ebbe una convergenza tra la civilt\u00e0 cicladica e quella minoica.\nNon c'\u00e8 unanimit\u00e0 tra i sistemi di datazione usati per la civilt\u00e0 cicladica, se ne ha uno \"culturale\" e un altro \"cronologico\". Il tentativo di collegarli porta a varie combinazioni, di cui la pi\u00f9 comune \u00e8 mostrata nella seguente tabella: \nArcheologia.\nI primi scavi archeologici del 1880 furono seguiti dal lavoro sistematico della British School di Atene e di Christos Tsountas, che indag\u00f2 sui siti di sepoltura di diverse isole nel 1898-99 e coni\u00f2 il termine \"civilt\u00e0 cicladica\". Successivamente vi fu una perdita di interesse e poi un ritorno verso la met\u00e0 del XX secolo, quando i collezionisti gareggiarono per ottenere le statuette dall'apparenza moderna che somigliavano alle sculture di Hans Arp o Constantin Br\u00e2ncu\u0219i. I siti furono razziati e sorse un vivace commercio di falsi. Il contesto di molte di queste statuette cicladiche \u00e8 stato cos\u00ec distrutto; il loro significato non potr\u00e0 mai essere compreso del tutto. Un altro argomento intrigante e misterioso \u00e8 quello delle cosiddette \"padelle\" cicladiche. Analisi archeologiche pi\u00f9 accurate hanno rivelato le grandi linee di una cultura agricola e marittima immigrata dall'Asia Minore attorno al 5000 a.C.\nLa cultura cicladica si evolse fino al 2000 a.C. circa, quando, a causa della nascita della potenza militare di Creta, perse il predominio nel mare Egeo. Gli scavi di Cnosso (a Creta) rivelano un'influenza della civilt\u00e0 cicladica sulla citt\u00e0 per il periodo che va dal 3200 a.C. al 2000 a.C., evidenziata dai ritrovamenti di ceramiche.\nLa cultura della Grecia continentale contemporanea a quella cicladica \u00e8 chiamata elladica. Colin Renfrew considera la cultura cicladica come proto-indoeuropea, mentre James Patrick Mallory la considera piuttosto pre-indoeuropea.\nArte cicladica.\nLa maggiore originalit\u00e0 artistica \u00e8 stata attribuita al periodo antico, che va dal 2600 a.C. al 2000 a.C., mentre nelle fasi successive l'arte entr\u00f2 nell'influenza minoico-micenea.\nPer quanto riguarda la produzione artistica cicladica, i prodotti pi\u00f9 pregiati sono stati realizzati in marmo. Si tratta principalmente di statuette di diversa forma e dimensione che hanno come soggetti donne nude con le mani sul ventre, musicisti, cacciatori e guerrieri. Le raffigurazioni femminili hanno evidenziato l'insistenza nella raffigurazione della dea madre, simboleggiante la fertilit\u00e0 e la fecondit\u00e0. La dea cicladica venne descritta nella posizione eretta in atteggiamento ieratico. Generalmente, dai bassorilievi al tuttotondo i Cicladici dimostrarono una notevole sensibilit\u00e0 per la forma e per la trasposizione dal reale all'immaginario.\nI celebri idoli cicladici, seppur affini agli \"uscebti\" dell'antico Egitto sono di derivazione maggiormente mesopotamica e venivano utilizzati, per lo pi\u00f9 ad usi funerari.\nLa semplicit\u00e0 delle forme artistiche cicladiche ha influenzato la produzione di molti artisti contemporanei e, allo stesso tempo, ha attirato l'attenzione di molti collezionisti senza scrupoli che hanno favorito gli scavi clandestini. \nLe ceramiche pi\u00f9 diffuse sono state le brocche e i pissidi aventi decorazioni geometriche, i \"kernoi\" in steatite ed i recipienti in pietra levigata.\nLa maggior parte dei reperti archeologici, quindi, si trova nelle collezioni private. Fortunatamente sono state ritrovate alcune statuette nelle necropoli, mentre altre, di maggiori dimensioni, provengono molto probabilmente dalle abitazioni private. Due sono le modalit\u00e0 funerarie scoperte: la prima prevedeva tombe collettive mentre la seconda concedeva seppellimenti individuali."}
{"id": "1414934", "revid": "1305772", "url": "https://it.wikipedia.org/wiki?curid=1414934", "title": "Bucephala", "text": "I quattrocchi sono piccole anatre marine appartenenti al genere \"Bucephala\" che nidificano nelle cavit\u00e0 degli alberi. Il loro piumaggio \u00e8 bianco e nero e si nutrono di pesci, crostacei e di altri animali marini.\nLe tre specie viventi sono:\nI taxa fossili conosciuti sono:"}
{"id": "1414935", "revid": "1959799", "url": "https://it.wikipedia.org/wiki?curid=1414935", "title": "Quattrocchi", "text": "Altro.\nI Quattrocchi poi si stabiliscono in Sicilia, nel XX e XXI secolo in Calabria"}
{"id": "1414940", "revid": "838137", "url": "https://it.wikipedia.org/wiki?curid=1414940", "title": "Michele Mincuzzi", "text": "Biografia.\nFu ordinato sacerdote il 25 luglio 1936.\nIl 19 luglio 1966 fu nominato vescovo titolare di Sinnipsa e ausiliare di Bari e Canosa. Ricevette l'ordinazione episcopale il 2 ottobre 1966, consacrante l'arcivescovo Enrico Nicodemo e coconsacranti i vescovi Renato Luisi e Jolando Nuzzi.\nIl 12 ottobre 1974 fu nominato vescovo di Ugento-Santa Maria di Leuca.\nAmico della famiglia di Aldo Moro, si adoper\u00f2 nel corso del drammatico rapimento affinch\u00e9, pur evitando che lo Stato scendesse a patti con le Brigate Rosse, si potesse salvare la vita dello statista. In quei frangenti si espresse in questi termini: \nIl 27 gennaio 1981 fu nominato 2\u00ba arcivescovo di Lecce.\nIl 18 giugno 1988 rinunci\u00f2 all'incarico per raggiunti limiti di et\u00e0; rinuncia che fu accolta da papa Giovanni Paolo II il 7 dicembre 1988.\nMor\u00ec il 3 giugno 1997, a 15 giorni dal suo 84\u00ba compleanno. Il 26 ottobre 1998 la salma del presule \u00e8 stata traslata nella cripta del duomo di Lecce, dove sono tumulati vescovi e arcivescovi del capoluogo salentino.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nMichele Mincuzzi \u00e8 stato consacrante principale di:\n\u00c8 stato co-consacrante principale di:"}
{"id": "1414949", "revid": "124382525", "url": "https://it.wikipedia.org/wiki?curid=1414949", "title": "Eddie Jordan (automobilismo)", "text": "Nato a Dublino, Jordan ha lavorato prima presso la Banca d'Irlanda. Ha vinto il campionato irlandese di kart nel 1971 ed \u00e8 passato alla Formula Ford nel 1974. \u00c8 stato il fondatore e proprietario del Jordan Grand Prix, un team di Formula 1 che ha operato dal 1991 al 2005. \u00c8 stato opinionista di Formula 1 sulla BBC dal 2009 al 2015 prima di entrare a far parte di Channel 4 dopo che la BBC si era ritirata nel 2016. Nel febbraio 2016 \u00e8 stato annunciato che Jordan si sarebbe unito a Top Gear come presentatore.\nBiografia.\nFiglio di Eileen e Paddy Jordan, Edmund Patrick Jordan nasce presso la Wentworth Nursing Home a Dublino il 30 marzo 1948. Ha una sorella maggiore, Helen. Suo padre era il fratello gemello di una suora anziana, Madre Rettoressa delle suore di carit\u00e0 d'Irlanda e lavorava come contabile per il consiglio dell'elettricit\u00e0. A dieci mesi, Jordan ha sviluppato una forma di acrodinia e la sua famiglia \u00e8 stata consigliata dai medici di trasferirsi da Dublino a Bray per fargli prendere \"aria fresca\". A sua madre Eileen fu consigliato di \"non fargli indossare vestiti in lana e di fargli mettere vestiti in cotone durante il mese di maggio\", consiglio a cui inizialmente si oppose. Tuttavia, ha ammesso che, con quel consiglio, le condizioni di Jordan sono migliorate gradualmente. Durante la sua infanzia, Jordan \u00e8 cresciuto tra Dartry, un sobborgo a sud di Dublino e Bray. Ha trascorso la maggior parte del suo tempo a Bray, dove ha stretto amicizia con sua zia Lilian, avendo viaggiato regolarmente per farle visita alla fine della settimana scolastica. Nella sua infanzia, Jordan era conosciuto con il soprannome di \"Flash\" poich\u00e9 il suo cognome faceva rima con il nome Gordon. \nJordan ha iniziato la sua educazione alla Saint Anne's Pre-School a Milltown, trascorrendo poi undici anni alla Synge Street Christian Brothers School, dove lui ed i suoi compagni sarebbero stati regolarmente picchiati se non avessero studiato duramente. Nonostante questa esperienza, Jordan ha riscontrato che il livello di istruzione era elevato. Mentre era a Synge Street, all'et\u00e0 di 15 anni, Jordan consider\u00f2 brevemente di diventare un prete. Dopo aver accantonato il sacerdozio e lasciato alle spalle le pressioni familiari per entrare in odontoiatria, fin\u00ec per seguire un corso di contabilit\u00e0 di sei settimane presso il College of Commerce di Dublino, e poi inizi\u00f2 a lavorare per la Bank of Ireland come impiegato presso la loro filiale a Mullingar. Dopo quattro anni, Jordan si trasfer\u00ec nella filiale di Camden Street, a Dublino. Durante uno sciopero bancario a Dublino nel 1970, trascorse l'estate nell'isola di Jersey, lavorando di giorno come contabile per una compagnia elettrica e di sera come barista. [Durante questo periodo, ha incontrato per la prima volta le corse di kart e ha disputato le sue prime gare (non ufficiali) a St Brelade's Bay.\nCarriera.\nPilota.\nNegli anni '70 \u00e8 stato un pilota: al suo ritorno a Dublino, Jordan acquist\u00f2 un kart e inizi\u00f2 a correre, ma gareggi\u00f2 soltanto nelle categorie minori, vincendo nel 1971 il campionato irlandese di kart.\nNel 1974 Jordan pass\u00f2 alla Formula Ford, al campionato irlandese di Formula Ford e nel 1975 alla Formula 3, ma nel 1976 dovette sospendere le attivit\u00e0 dopo essersi rotto la gamba sinistra in un incidente a Mallory Park. Dopo la guarigione, pass\u00f2 alla Formula Atlantic, dove vinse tre gare nel 1977 e vinse il campionato irlandese di Formula Atlantic nel 1978. Jordan e Stefan Johansson gareggiarono insieme nella Formula Tre britannica nel 1979, sotto il nome di \"Team Ireland\" e, nello stesso anno, Jordan disput\u00f2 una gara di Formula 2 e fece una piccola quantit\u00e0 di test per la McLaren.\nManager.\nA corto di soldi, nel 1979 fond\u00f2 il suo team, l'Eddie Jordan Racing. Nel 1981, con i piloti David Leslie e David Sears, il suo team partecipava ad eventi nei dintorni del Regno Unito. Nel 1982 il suo pilota principale era James Weaver; nel 1983 Weaver corse alla Formula 3 nazionale, affiancato da Martin Brundle, che concluse il campionato secondo in classifica sfiorando il titolo, battuto dal solo Ayrton Senna. Nel 1987 il team assunse Johnny Herbert, con il quale vinse il campionato britannico di Formula Tre .\nNegli anni successivi la squadra di Eddie Jordan partecip\u00f2 al Campionato Europeo di Formula 3000, in cui vinse il titolo nel 1988 grazie alla coppia Donnelly-Herbert e nel 1989 con Jean Alesi. Durante il 1989, ingaggi\u00f2 il capo progettista di Reynard, Gary Anderson, che divenne l'ingegnere di pista di Donnelly e sovrintendendo alle operazioni del team che alla fine si unirono a tempo pieno il 4 febbraio 1990.\nFormula 1.\nSuccessivamente decise il grande salto in Formula 1 nel 1991, modificando la denominazione dell'azienda in Jordan Grand Prix. Debutt\u00f2 con una vettura costruita in proprio e progettata da Gary Anderson. La squadra guadagn\u00f2 rapidamente considerazione e mostr\u00f2 le proprie qualit\u00e0 in diverse occasioni durante la stagione. Nell'anno del debutto in Formula 1, Eddie Jordan, dovendo sostituire Bertrand Gachot nel Gran Premio del Belgio, affid\u00f2 il volante di una sua monoposto all'esordiente Michael Schumacher; dopo una gara, il promettente tedesco attir\u00f2 le attenzioni della Benetton, che lo ingaggi\u00f2 immediatamente dopo la gara.\nNel 1998 la squadra ottenne il suo miglior risultato di sempre quando i piloti Damon Hill e Ralf Schumacher arrivarono primo e secondo nel Gran Premio del Belgio. Nel 1999, Jordan raggiunse il suo apice in F1 quando Heinz-Harald Frentzen, con due vittorie stagionali, lott\u00f2 per il campionato, finendo terzo, il miglior piazzamento di sempre per un pilota Jordan. Nel Gran Premio d'Europa, Frentzen era in testa, ma fu costretto al ritiro a causa di problemi elettrici. Se avesse vinto la gara, Frentzen sarebbe stato a un punto dalla testa del campionato piloti con due gran premi rimasti.\nNel 2002, dopo aver perso un accordo di partnership con il motore Honda, in favore invece del team BAR, e aver avuto numerose difficolt\u00e0 all'interno del team (tra cui una lite con Frentzen, che port\u00f2 al licenziamento del tedesco), Jordan fu costretto a passare ai costosi motori Cosworth. In seguito lo sponsor principale abbandon\u00f2 la scuderia e, con un budget inferiore a 80 milioni, si resero necessari molti tagli di spesa anche per quanto riguarda il personale tecnico, che si ridusse notevolmente: la stagione si present\u00f2 quindi difficile e impegnativa. Nonostante ci\u00f2, Jordan ottenne un'improbabile vittoria in Brasile con Giancarlo Fisichella, che sar\u00e0 l'ultima vittoria per il team Jordan. Nel 2001 Jordan cit\u00f2 in giudizio Vodafone per una presunta rottura di un accordo di sponsorizzazione triennale del valore di $ 150 milioni, ma perse la causa creando ulteriori battute d'arresto per il Team Jordan.\nLa forte caduta di Jordan dopo il terzo posto tra i costruttori nel 1999 era ormai fuori controllo. Nonostante la nuova sponsorizzazione da parte di Trust e l'ingaggi\u00f2 di Nick Heidfeld e un giovane promettente debuttante Timo Glock nel 2004, Jordan era in guai seri. Jordan mantenne la propriet\u00e0 completa della sua squadra fino al 2004 quando si ritir\u00f2, vendendo il team al gruppo Midland F1 dell'imprenditore russo-canadese Alex Shnaider. Il suo rifiuto a forniture motoristiche (in particolare da Peugeot e Honda) gli cost\u00f2 un maggiore successo alla squadra. Jordan, durante l'ultima gara della squadra, disse che in realt\u00e0 hanno vinto cinque volte: la quinta vittoria fu la loro sopravvivenza con fondi cos\u00ec piccoli.\nL'irlandese \u00e8 stato uno dei migliori talent-scout in quanto ha fatto debuttare in Formula 1 piloti del calibro di Michael Schumacher, Rubens Barrichello, Eddie Irvine, Ralf Schumacher.\nDopo la Formula 1.\nNel 2009, Jordan torn\u00f2 nel mondo della Formula 1 come opinionista della BBC Sport insieme a Jake Humphrey (poi sostituito da Suzi Perry) e David Coulthard. \nJordan scrisse un mensile chiamato \"This Much I Know\" per la rivista F1 Racing, fino a quando venne sostituto con Murray Walker. Jordan lavor\u00f2 anche a una serie TV chiamata \"Bad Boy Racers di Eddie Jordan\". Nel 2007 \u00e8 stato nominato Presidente del Rally d'Irlanda, una tappa del Campionato del mondo di rally.\nJordan raccont\u00f2 delle indiscrezioni che in seguito furono confermate; tra queste si includono il passaggio di Lewis Hamilton alla Mercedes, il ritorno di Michael Schumacher in Formula 1 nel 2010 e l'addio di Felipe Massa dalla Ferrari.\nL'11 febbraio 2016 \u00e8 stato annunciato che sarebbe stato uno dei nuovi presentatori di Top Gear. Nel marzo 2016 \u00e8 stato annunciato come opinionista principale di Channel 4 per la Formula 1.\nVita privata.\n\u00c8 sposato con Marie (nata McCarthy), ex giocatrice di pallacanestro irlandese. La coppia si \u00e8 sposata dal 1979 e ha quattro figli: Zoe, Miki, Zak e Kyle. Vive in Irlanda, dove Jordan tiene il suo elicottero personale, e ha propriet\u00e0 a Wentworth, South Kensington e Monaco, dove tiene il suo yacht. \nFu protagonista di \"This Is Your Life\", un documentario inglese, nel 2000. \nJordan \u00e8 amante del rock and roll e suona la batteria. Fino al 2007, il nome della sua band era V10. Una versione ridotta della band sta attualmente suonando in vari locali in tutto il mondo con il nome di \"Eddie &amp; The Robbers\". Jordan \u00e8 tifoso del , del e del ed \u00e8 stato accostato all'acquisto del Coventry. Jordan \u00e8 anche socio del Celtic. Gli altri interessi sportivi di Jordan includono il golf e ippica; possiede cavalli in addestramento con Mouse Morris .\nHa diverse altre societ\u00e0 di propriet\u00e0 parziale o totale, tra cui il marchio di vodka, Vodka V10, e il marchio di bevande energetiche, EJ-10, e la societ\u00e0 immobiliare bulgara Madara Capital, che ha il suo punto di sviluppo nella spiaggia di Karadere, di cui \u00e8 stato anche direttore. Jordan \u00e8 membro dell'associazione benefica CLIC Sargent. Sostenitore del Partito conservatore, \u00e8 membro sia del Royal Dublin Golf Club che del Royal Cork Yacht Club. Jordan ha pubblicato un'autobiografia, \"An Independent Man\", nel maggio 2007.\nJordan ha ricevuto due premi in Irlanda, due dottorati onorari dell'Universit\u00e0 dell'Ulster e Dublin Institute of Technology. \nHa ricevuto il James Joyce Award dalla Literary and Historical Society della University College Dublin, una delle pi\u00f9 grandi societ\u00e0 studentesche in Irlanda, per onorare il suo contributo al motorsport in Irlanda. Ha anche ricevuto la medaglia d'oro del patrocinio onorario della University Philosophical Society del Trinity College di Dublino per onorare il suo contributo alle corse automobilistiche e il suo lavoro di beneficenza nel corso degli anni. Nonostante sia irlandese, Jordan \u00e8 anche un membro del British Racing Drivers 'Club grazie ad una clausola del nonno secondo cui chiunque sia nato in Irlanda prima del 1950 sarebbe considerato idoneo per l'adesione.\nNel marzo 2012, \u00e8 stato annunciato che Jordan ha ricevuto un OBE onorario per servizi di beneficenza e corse automobilistiche."}
{"id": "1414951", "revid": "599013", "url": "https://it.wikipedia.org/wiki?curid=1414951", "title": "Eddie Jordan", "text": ""}
{"id": "1414952", "revid": "106908", "url": "https://it.wikipedia.org/wiki?curid=1414952", "title": "Ottolini", "text": "La famiglia Ottolini, originaria della Val di Ledro, cominci\u00f2 la sua ascesa nel XVII secolo, quando i suoi membri, notevolmente arricchiti, comprarono dalla Repubblica di Venezia il titolo di conti con l'investitura del feudo di Custoza. Ulteriore nobilitazione fu, nel 1780, la nomina a Patrizi Veneti con diritto al N.H. per gli uomini della famiglia e N.D. per le donne. \nGli Ottolini a Verona abitarono l'imponente palazzo che sorge in una piazzola chiamata appunto piazzetta Ottolini in memoria di questa antica famiglia. Il palazzo sorge nel centro storico della citt\u00e0, non distante dalla chiesa di Sant'Eufemia, sulle rovine di antiche costruzioni appartenenti ai marchesi Gherardini che furono abbattute per ordine dei conti Ottolini.\nGli Ottolini si estinsero nel 1844 con il N.H. conte Giulio, Patrizio Veneto, continuando per sola linea femminile con le sorelle Caterina sposata al N.H. Giorgio Giovanni Morosini e Marianna, sposata al marchese Gio.Antonio Morano di famiglia modenese, da cui i conti Pignatti Morano di Custoza che ancora posseggono la villa di Custoza. La famiglia Ottolini possedette palazzi nel centro storico di Verona e ville nella sua provincia. Nessun legame di parentela o successione con famiglie omonime di Verona o di altre citt\u00e0."}
{"id": "1414954", "revid": "106356", "url": "https://it.wikipedia.org/wiki?curid=1414954", "title": "Franklin J. Schaffner", "text": ""}
{"id": "1414957", "revid": "1543377", "url": "https://it.wikipedia.org/wiki?curid=1414957", "title": "Caf\u00e9 del Mar", "text": "Caf\u00e9 del Mar \u00e8 un caff\u00e8 situato a San Antonio, Ibiza. \u00c8 una destinazione popolare tra i turisti, affascinati dall'atmosfera del locale e dalla vista sul mare all'ora del tramonto. Un panorama suggestivo, accompagnato da musica ambient e chillout, fa da cornice al noto bar ibizenco, divenuto celebre come \"bar del tramonto\".\nAl \"Caf\u00e9 del Mar\" e alle sue vedute si ispira l'omonima serie di compilation musicali.\nStoria.\nIl \"Caf\u00e9 del Mar\" viene inaugurato a San Antonio il 20 giugno 1980, grazie all'iniziativa di Ram\u00f3n Guiral, Carlos Andrea e Jos\u00e9 Les.\nNel giro di pochi anni, il locale di Ibiza diventa punto di riferimento di intellettuali, scrittori e \"boh\u00e9mien\" che lo eleggono luogo deputato a trascorrere momenti di relax.\nAlla fine degli anni ottanta, il \"Caf\u00e9\" comincia ad ottenere consensi tra turisti ed amanti dei locali notturni, sedotti dalla musica selezionata dai dj del locale: sonorit\u00e0 del genere chillout, che ben si accompagnano alla visione panoramica di cui godono i frequentatori del \"Bar\".\nMusica.\nSul finire degli anni ottanta, in seguito a numerose richieste da parte dei frequentatori del locale, furono registrate e messe in vendita alcune \"audiocassette\", che proponevano la medesima selezione musicale diffusa nelle serate al caff\u00e8. Considerata una generale curiosit\u00e0 attorno al progetto musicale, nel 1994 ha visto la luce il primo album della nota serie di compilation intitolata Caf\u00e9 del Mar.\nAd oggi, sono state prodotte 22 compilation principali, oltre a diversi album celebrativi - come \u00e8 successo in occasione del 20\u00ba, 25\u00ba e 30\u00ba anniversario di \"Caf\u00e9 del Mar\".\nGran parte del fascino delle sonorit\u00e0 proposte al caff\u00e8 deriva dalla concomitante visione del tramonto sul mare. Il sound \u00e8 di tipo ambient, lounge e chillout, e ben si presta, per la natura stessa del genere, a regalare una sensazione di refrigerio (\"chilling\") e distensione (\"lounge\").\nI brani delle prime 6 compilation sono stati selezionati e curati da Jos\u00e9 Padilla, noto DJ spagnolo, la cui fama \u00e8 legata, in particolar modo, alle compilation e all'attivit\u00e0 al \"Caf\u00e9 del Mar\".\nIn seguito, DJ Bruno \u00e8 subentrato a \"Padilla\" nella compilazione degli album.\nNell'estate del 2005 \"Caf\u00e9 del Mar\" ha celebrato il suo 25\u00ba anniversario pubblicando un nuovo album ed organizzando un party sulla spiaggia, nei pressi del locale. Alcuni artisti come D.A.B. (Spagna), Tom Oliver (Germania - presente anche su \"25th Anniversary CD\"), Paco Fernandez (Spagna) e La Caina (Francia) sono stati invitati a suonare dal vivo per l'occasione.\nDiscografia.\nVolume 1 (uno).\n\"1994\"\nVolume 2 (due).\n\"1995\"\nVolume 3 (tre).\n\"1996\"\nVolume 4 (quattro).\n\"1997\"\nVolume 5 (cinque).\n\"1998\"\nVolume 6 (sei).\n\"1999\"\nVolume 7 (sette).\n\"2000\"\nVolume 8 (otto).\n\"2001\"\nVolume 9 (nove).\n\"2002\"\nVolume 10 (dieci).\n\"2003\"\nVolume 11 (undici).\n\"2004\"\nVolume 12 (dodici).\n\"2005\"\nVolume 13 (tredici).\n\"2006\"\nVolume 14 (quattordici).\n\"2007\"\nVolume 15 (quindici).\n\"2008\"\nVolume 16 (sedici).\n\"2009\"\nVolume 17 (diciassette).\n\"2011\"\nVolume 18 (diciotto).\n\"2012\"\nVolume 19 (diciannove).\n\"2013\"\nVolume 20 (venti).\n\"2014\"\nVolume 21 (ventuno).\n2015\nVolume 22 (ventidue).\n2016\nCompilation celebrative e serie parallele.\nLa discografia principale \u00e8 arricchita da diverse serie di compilation parallele\nCaf\u00e9 del Mar \u2013 Dreams.\nVolume 1.\nCompiled by Ram\u00f3n Guiral\nVolume 3.\nNOTE: The track listing is in a different order on later releases with an additional track \"Bliss: Sleep Will Come\" added at the beginning\nCaf\u00e9 del Mar \u2013 The Best of.\nCompiled By Jos\u00e9 Padilla\n\"2003\"\nCaf\u00e9 del Mar \u2013 Chillhouse Mix.\nCompiled by Bruno Lepretre"}
{"id": "1414960", "revid": "1982", "url": "https://it.wikipedia.org/wiki?curid=1414960", "title": "Anton Vran\u010di\u0107", "text": ""}
{"id": "1414965", "revid": "547992", "url": "https://it.wikipedia.org/wiki?curid=1414965", "title": "Giuseppe Albertini (giornalista)", "text": "Carriera.\nPer molti anni si \u00e8 occupato delle telecronache delle partite di calcio trasmesse da TSI (gare valide per le Coppe europee, finali di FA Cup e partite valide per i Mondiali di calcio), basket, sci e formula 1, ed \u00e8 stato la voce narrante di \"G'ol\u00e9!\", film-documentario sul Campionato mondiale di calcio 1982. Collabor\u00f2 con la Rai commentando alcune partite del Mondiale messicano 1970, alternandosi con Nicol\u00f2 Carosio.\nDal 1974 al 1978 ha reclamizzato, dapprima in Carosello e poi nelle rubriche di spot ad esso subentrate, un noto rasoio, presentando alcuni eventi sportivi di qualche anno prima. Nel 1981 comment\u00f2 per Canale 5 le partite del Mundialito per club, trasmesso in esclusiva dall'emittente, e nello stesso anno raccont\u00f2 la gara di ritorno dei sedicesimi di finale di Coppa dei Campioni tra Juventus e Celtic Glasgow, vinta dai bianconeri per 2-0; si tratt\u00f2 della prima partita di calcio delle Coppe europee trasmessa dall'emittente di Silvio Berlusconi, fondata l'anno prima.\nNegli anni successivi comment\u00f2 gli incontri del Mundialito per clubs del 1983, cur\u00f2 una rubrica dedicata ai gol del campionato inglese all'interno del programma \"Supersport\", e fu telecronista della finale della Coppa Intercontinentale 1985 Juventus-Argentinos Juniors insieme a Roberto Bettega."}
{"id": "1414970", "revid": "765341", "url": "https://it.wikipedia.org/wiki?curid=1414970", "title": "Selenga", "text": "Il Selenga (russo \u0421\u0435\u043b\u0435\u043d\u0433\u0430) o Selenge (mongolo \u0421\u044d\u043b\u044d\u043d\u0433\u044d \u0433\u043e\u043b, S\u0117l\u0117ng\u0117 gol) \u00e8 un fiume che scorre attraverso la Mongolia e la Russia. Nasce dalla confluenza dei fiumi Iderijn gol e D\u0117lg\u0117rm\u00f4r\u00f4n e sfocia, dopo un percorso di 1.024\u00a0km - di cui 615 in territorio mongolo - nel lago Baikal, di cui \u00e8 uno dei principali affluenti. Percorrendo invece anche l'Ideriin gol la lunghezza del fiume arriva a 1.480 chilometri. Copre un bacino di 945.480\u00a0km\u00b2 (secondo altre fonti sono invece 447.000\u00a0km\u00b2). Da novembre a met\u00e0 maggio il fiume \u00e8 ghiacciato.\nPercorso.\nIl fiume nasce circa 375 chilometri (in linea d'aria) a sud-est dell'estremit\u00e0 meridionale del Lago Bajkal e circa 150 a nord dei monti Hangaj dall'unione di due fiumi, il D\u0117lg\u0117rm\u00f6r\u00f6n e l'Iderijn gol che riceve le acque del suo affluente principale, il Chuluut, pochi chilometri prima.\nDa qui scorre in direzione nord-ovest verso la Mongolia settentrionale. Presso la cittadina di S\u0117l\u0117ng\u0117, a nord di Erdenet, da nord-ovest riceve dal fiume Eg (o \u0116gijn gol, \u042d\u0433\u0438\u0439\u043d \u0433\u043e\u043b) le acque del lago H\u00f4vsg\u00f4l Nuur. Vicino al confine russo una parte del Selenga, da S\u00f9hbaatar, va a nord, un'altra riceve da sud l'Orhon. Presso Ust-Kyachta il fiume ha una portata media di 23\u00a0m\u00b3/s in febbraio e di 601\u00a0m\u00b3/s in agosto.\nSi dirige poi verso nord, in Russia, ricevendo le acque degli affluenti Chilok (\u0425\u0438\u043b\u043e\u043a), Uda (\u0423\u0434\u0430), D\u017eida (\u0414\u0436\u0438\u0434\u0430), \u010cikoj (\u0427\u0438\u043a\u043e\u0439); volge successivamente il suo corso a nordovest e sfocia nel lago Bajkal presso Selenginsk, formando un vasto delta (546\u00a0km\u00b2).\nCitt\u00e0.\nLungo il Selenga si trovano tra le altre le seguenti citt\u00e0:"}
{"id": "1414972", "revid": "94902", "url": "https://it.wikipedia.org/wiki?curid=1414972", "title": "Selenge", "text": ""}
{"id": "1414973", "revid": "767487", "url": "https://it.wikipedia.org/wiki?curid=1414973", "title": "Assassins (film 1995)", "text": "Assassins \u00e8 un film del 1995 diretto da Richard Donner, con protagonisti Sylvester Stallone, Antonio Banderas e Julianne Moore.\nTrama.\nIl maturo sicario Robert Rath, che medita l'idea di ritirarsi, riceve l'incarico di uccidere un vecchio uomo d'affari. Il mandante \u00e8 il solito anonimo committente che lo contatta via internet. Il bersaglio sta partecipando al funerale del fratello appena morto. Al cimitero, in mezzo alla folla dei convenuti, Rath \u00e8 pronto a sparargli con una pistola munita di silenziatore nascosta in una finta ingessatura al braccio. Quando sta per farlo, il vecchio viene ucciso, colpito da un cecchino. Rath, individuato un giovane che si sta allontanando tra le lapidi, lo insegue scatenando una sparatoria con lui, alla fine della quale Rath si salva, mentre il giovane viene arrestato dopo aver colpito anche alcuni agenti nel frattempo accorsi sul luogo del delitto. L'arresto \u00e8 di breve durata perch\u00e9, liberatosi dalle manette, il giovane riesce a fuggire dopo aver ucciso altri quattro poliziotti.\nRath volendo capire come gli sia stato \"rubato il contratto\", si impadronisce di un taxi e aspetta la chiamata giusta. Ritrovato cos\u00ec il giovane killer, che richiede di andare all'aeroporto, si ferma lungo la strada per interrogarlo, accorgendosi che Miguel Bain, come dice di chiamarsi, \u00e8 esattamente com'era lui anni prima, ossia un killer che vuole diventare il numero uno nel suo campo. Quindici anni prima, infatti, Rath ha ucciso il suo vecchio collega e amico Nikolaj proprio per lo stesso motivo. Bain, pur dichiarando tutta la sua ammirazione nel trovarsi di fronte a Rath, il suo modello, quello di cui ha studiato con la massima attenzione il modus operandi, sembra assolutamente senza scrupoli nel cercare di eliminarlo. I due cercano di uccidersi a vicenda nel corso di una rocambolesca corsa in auto che coinvolge nuovamente la polizia, alla fine della quale ciascuno prende una diversa via di fuga.\nL'ultimo incarico per Rath, deciso ormai a lasciare, \u00e8 recuperare un floppy disk contenente scottanti informazioni, uccidendo sia l'hacker che le ha trafugate per venderle, sia gli interessati all'acquisto. L'operazione dovrebbe avvenire in un hotel, dove per\u00f2 qualcosa va storto. Bain ha ricevuto lo stesso incarico ed uccide alcuni agenti dell'Interpol, ovvero sia i compratori nella stanza anche loro l\u00ec per recuperare il floppy, che altri che aspettavano l'esito della trattativa. Nel frattempo Rath arriva alla camera dell'hacker e scopre che si tratta di una donna, Electra, che, pur avendo egli deciso di risparmiare, in preda al panico si d\u00e0 alla fuga abbandonando Perla, la gatta che aveva portato con s\u00e9. Rath, grazie all'animale, la rintraccia nella casa in cui abita e la salva da Bain che, giunto anch'egli sulle sue tracce, uccide gli inquilini del piano di sotto. Dopo l'esplosione dell'appartamento in seguito ad una fuga di gas provocata da Rath, Bain si allontana credendo Electra morta, e sapendo che per recuperare il dischetto dovr\u00e0 eliminare il suo avversario.\nRath ed Electra fanno intanto conoscenza e decidono di mettersi in societ\u00e0 per vendere il dischetto ritirandosi poi entrambi con il ricavato. Ma la valigetta del denaro contiene una bomba e il dischetto consegnato \u00e8 stato sostituito con uno vuoto. Si decide per un altro scambio, stavolta in una banca di Porto Rico. All'uscita di quella stessa banca, quindici anni prima, Rath aveva colpito al cuore Nikolaj, con un fucile di precisione da una finestra di un vecchio e disabitato albergo di fronte. Rath sa che Bain non sapr\u00e0 resistere e si comporter\u00e0 alla stessa maniera. Giunti a Porto Rico, Electra si avventura nei festeggiamenti per il Giorno dei morti, trovandosi quasi di fronte a Bain, il quale fortunatamente non la scopre. Il giorno dopo Rath si reca in banca per i soldi. Sa che ci vorr\u00e0 molto tempo, e rimane tranquillo nella sala d'attesa in contatto telefonico con Electra, seduta in un bar della piazza tra l'albergo e la banca. Bain attende con il fucile che Rath esca, ma l'attesa si prolunga per molte ore. Nervoso, stanco e accaldato, lascia l'arma e corre dentro l'istituto di credito, trovando Rath consapevole di tutto e tranquillo. Nel frattempo Electra si appresta a mettere in pratica l'altra parte del piano, ossia nascondere il fucile. Ma cercando di farlo cade e non riesce nel suo compito. Bain ritorna alla sua postazione senza accorgersi di nulla, ma quando ha ormai Rath sotto tiro, Electra riesce a sparargli ferendolo in modo non grave ma sufficiente a distrarlo mentre Rath sopraggiunge. Dalla sparatoria seguente Bain esce sconfitto, apparentemente morto dopo una caduta di parecchi metri.\nSembrerebbe tutto finito, ma a questo punto compare Nikolaj. Rivela di essere l'anonimo committente, di aver inscenato la sua morte proteggendosi il petto (sapeva che Rath colpiva sempre al cuore), andandogli bene di scomparire dopo la Guerra fredda, e che in quel dischetto vi sono informazioni che possono creargli problemi. Rath e Bain, ripresosi dalla caduta, riescono ad ucciderlo, e quando Rath esprime il desiderio di scomparire assieme ad Electra, lasciando quindi Bain come \"numero uno\", questi finge di accettare per poi cercare di colpirlo alle spalle, ma viene ucciso. Rath ed Electra sono cos\u00ec liberi di andarsene via con il denaro.\nProduzione.\nSceneggiatura.\nLa sceneggiatura \u00e8 stata scritta dai fratelli Wachowski, ed \u00e8 stata venduta al produttore Joel Silver. Incaricato Richard Donner di dirigere il film, egli volle farlo riscrivere da Brian Helgeland, il quale fu accreditato come co-sceneggiatore. Venne ridotta la violenza e lo sviluppo della storia d'amore tra Rath ed Electra, e nel finale fu introdotto il personaggio di Nicolai. I Wachowsky vollero allora ritirare i loro nomi dai credits, ma il sindacato scrittori non lo permise.\nLocation.\nIl film \u00e8 stato girato nell'area metropolitana tra Seattle, Everett e Tacoma, nello stato di Washington e nella Vecchia San Juan, a Porto Rico.\nIl \"Banco Caraibico de Puerto Rico\" del film in realt\u00e0 \u00e8 un casin\u00f2 di valore storico."}
{"id": "1414975", "revid": "281944", "url": "https://it.wikipedia.org/wiki?curid=1414975", "title": "Gruppo Urbanisti Romani", "text": "Il Gruppo Urbanisti Romani (GUR) era un gruppo di architetti romani attivi tra anni Venti e trenta. Il GUR, di cui facevano parte Piccinato, Cancellotti, Nicolosi, Valle cui si aggiunse come capogruppo il pi\u00f9 anziano Marcello Piacentini propose nel 1929, in occasione del Congresso della International Federation for Housing and Town Planning, un piano urbanistico per la citt\u00e0 di Roma.\nIl piano si avvaleva di un progetto a scala regionale e di piani particolareggiati a scala maggiore, cosa piuttosto nuova in quegli anni per l'Italia, si basava sull'idea di creare un nuovo asse stradale che da piazza del Popolo e dal Ponte Cavour arrivava alla Stazione Termini e proseguiva utilizzando il sedime della stazione ferroviaria che sarebbe stata spostata oltre Porta Maggiore. Il nuovo asse avrebbe separato la parte storica della citt\u00e0 da quella nuova (Salario, Nomentano, Viale della Regina).\nNel piano si prevedevano poi una serie di centri satellite in forma di borgate rurali, operaie, signorili tutte dotate dei servizi minimi necessari ad ogni quartiere (poste, scuole, spazi commerciali) oltre a quelli per lo sport e per il tempo libero, tutti collegati tra loro e con il centro di Roma con una rete stradale e ferroviaria.\nIl risultato previsto sarebbe stato quello di creare un'area metropolitana che congiungeva Roma con il mare (Ostia) ed i colli a Sud-Est (Colli Albani), e inoltre avrebbe alleggerito la zona storica dal peso della troppa popolazione, in modo da creare un centro teso all'esaltazione della Roma antica, tema caro al Fascismo.\nNel 1930 il Governatore, principe Boncompagni Ludovisi, nomin\u00f2 una Commissione per la redazione del nuovo Piano regolatore. Del Gruppo Urbanisti Romani fece parte Marcello Piacentini. Il progetto di Piano regolatore fu presentato a Mussolini ed approvato nel 1931."}
{"id": "1414977", "revid": "1516566", "url": "https://it.wikipedia.org/wiki?curid=1414977", "title": "ARV General Soublette (F-24)", "text": "La fregata venezuelana General Soublette \u00e8 la quarta di sei unit\u00e0 missilistiche della classe Mariscal Sucre tipo Lupo che il Venezuela ordin\u00f2 ai cantieri italiani nel 1975 e che costruite tra il 1976 e il 1979 entrarono in servizio tra il 1980 e il 1982.\nIl \"General Soublette\" \u00e8 stato costruito nel Cantiere navale di Riva Trigoso in Italia ed \u00e8 entrato in servizio nella marina venezuelana il 4 dicembre 1981.\nNel corso degli anni ha partecipato ad importanti esercitazioni navali internazionali ed \u00e8 stata protagonista dell'esercitazione multinazionale UNITAS.\nCol cambio di nome della forza navale venezuelana, il prefisso dell'unit\u00e0 \u00e8 diventato da ARV a AB (Armada Bolivariana)."}
{"id": "1414978", "revid": "767487", "url": "https://it.wikipedia.org/wiki?curid=1414978", "title": "Distretto di Garian", "text": "Il distretto di Garian (in arabo \u0634\u0639\u0628\u064a\u0629 \u063a\u0631\u064a\u0627\u0646) \u00e8 stato uno dei 32 distretti della Libia; con la riforma del 2007 \u00e8 entrato a far parte del distretto di al-Jabal al-Gharbi.\nSi trovava nel nord-ovest del paese, nella regione storica della Tripolitania.\nGarian confinava con i seguenti distretti:"}
{"id": "1414981", "revid": "547034", "url": "https://it.wikipedia.org/wiki?curid=1414981", "title": "Certamen Taciteum", "text": "Il Certamen Taciteum \u00e8 una competizione di traduzione dal latino e relativo breve commento in italiano di un componimento scelto tra le opere di un noto autore latino.\nSvolgimento.\nSi svolge a Terni nel mese di marzo di ogni anno e vi partecipano gli studenti del secondo, del terzo e del quarto anno del liceo classico e scientifico. Nel 2021 questa manifestazione, a cui partecipano scuole di tutta Italia, \u00e8 giunta alla ventiseiesima edizione. \nFinalit\u00e0.\nLo scopo di questo evento \u00e8 quello di onorare la memoria del grande autore latino Tacito e di rivitalizzare lo studio del latino, lingua in s\u00e9 conclusa ma non esaurita nella sua funzione di portatrice e rivelatrice delle radici linguistiche e culturali di gran parte della civilt\u00e0 europea. Oltre agli aspetti linguistici, questo evento si propone di aiutare i giovani a riscoprire le origini classiche della cultura europea."}
{"id": "1414986", "revid": "123387293", "url": "https://it.wikipedia.org/wiki?curid=1414986", "title": "ARV General Sal\u00f3m (F-25)", "text": "La fregata venezuelana General Sal\u00f3m \u00e8 la quinta di sei unit\u00e0 missilistiche della Classe Mariscal Sucre tipo Lupo che il Venezuela ordin\u00f2 ai cantieri italiani nel 1975 e che costruite tra il 1976 e il 1979 entrarono in servizio tra il 1980 e il 1982. \u00c8 intitolata a Bartolom\u00e9 Sal\u00f3m (1780-1863) che fu generale durante la guerra d'indipendenza del Venezuela.\nIl \"General Sal\u00f3m\" \u00e8 stato costruito nei Cantieri Navali Riuniti, (societ\u00e0 allora controllata dalla Fincantieri), di Ancona in Italia ed \u00e8 entrato in servizio nella marina venezuelana il 3 aprile 1982.\nServizio.\nNel corso degli anni ha partecipato ad importanti esercitazioni navali internazionali ed \u00e8 stata protagonista dell'esercitazione multinazionale UNITAS.\nCol cambio di nome della forza navale venezuelana, il prefisso dell'unit\u00e0 \u00e8 diventato da ARV a AB (Armada Bolivariana)."}
{"id": "1414987", "revid": "767487", "url": "https://it.wikipedia.org/wiki?curid=1414987", "title": "Gala\u021bii Bistri\u021bei", "text": "Gala\u021bii Bistri\u021bei \u00e8 un comune della Romania di 2.529 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 5 villaggi: Albe\u0219tii Bistri\u021bei, Dip\u0219a, Gala\u021bii Bistri\u021bei, Herina, Tonciu."}
{"id": "1414988", "revid": "287204", "url": "https://it.wikipedia.org/wiki?curid=1414988", "title": "Galatii Bistritei", "text": ""}
{"id": "1414989", "revid": "438678", "url": "https://it.wikipedia.org/wiki?curid=1414989", "title": "Nucleare Italiana Reattori Avanzati", "text": "Nira - Nucleare Italiana Reattori Avanzati (Societ\u00e0 per Reattori Convertitori Avanzati e Veloci) S.p.A. era un'azienda italiana che operava nel settore della progettazione e commercializzazione di reattori convertitori avanzati e veloci, occupandosi anche della relativa installazione e manutenzione e della ricerca scientifica nel campo nucleare.\nStoria.\nEra stata fondata il 18 dicembre 1972 da Ansaldo Meccanico Nucleare con il 57,5%, Agip Nucleare con il 17,5%, Franco Tosi e Fiat TTG al 10% e Belleli con il 5%.\nControllata dalla Finmeccanica, aveva come piano il progetto e la realizzazione in Italia dei reattori nucleari CIRENE e del PEC al Brasimone, destinato a provare gli elementi combustibili del reattore francese Ph\u00e9nix, quindi refrigerato a sodio). Entrambi i progetti furono sospesi nel 1987 a causa del primo referendum sul nucleare.\nViene raggruppata in Ansaldo Ricerche nel 1987 e fonda Ansaldo Nucleare nel 1989.\nAttivit\u00e0.\nLe attivit\u00e0 principali della Nira furono la progettazione di quelli che avrebbero dovuto essere i reattori nucleari italiani e la partecipazione alla realizzazione del Reattore Nucleare SuperPhenix in collaborazione con la Francia e la Germania.\nI reattori Italiani erano il CIRENE (CIse REattore a NEbbia) presso Foceverde-Latina ed il PEC (Prova Elementi di Combustibile) presso il Brasimone (BO).\nIl CIRENE era un reattore a tubi in pressione simile ai Reattori Canadesi (CANDU) ma con aspetti unici di progettazione italiana (Politecnico di Milano) mentre il PEC era un reattore veloce refrigerato a sodio liquido concepito per la sperimentazione del comportamento degli elementi di combustibile che avrebbe dovuto sostituire il reattore Phoenix francese ormai in via di chiusura.\nNIRA raggrupp\u00f2 negli anni dal 1975 al 1985 nel campo nucleare e costitu\u00ec la base di quella che avrebbe dovuto essere nelle intenzioni delle partecipazioni statali di allora la migliore industria energetica italiana. La collaborazione coi francesi fu una formidabile occasione di crescita tecnologica che l'industria italiana ebbe in quel periodo.\nL'incidente di Chernobyl e le successive ben note difficolt\u00e0 del nucleare comportarono una crisi del settore ed il patrimonio di know-how accumulato venne purtroppo disperso."}
{"id": "1414997", "revid": "1543377", "url": "https://it.wikipedia.org/wiki?curid=1414997", "title": "Faustina Bordoni", "text": "Biografia.\nProveniva da una distinta famiglia veneziana da cui ricevette i primi insegnamenti. In seguito studi\u00f2 con Alessandro Marcello e Benedetto Marcello, ed ebbe come compagno di classe Michelangelo Gasparini.\nDebutt\u00f2 a Venezia nel 1716 e la sua carriera si svolse inizialmente in Italia e alle corti di Vienna e Monaco. \nNel 1726 \u00e8 nella premi\u00e8re di Alessandro (opera) con Francesca Cuzzoni, Francesco Bernardi, Luigi Antinori e Giuseppe Maria Boschi nell'Her Majesty's Theatre in Haymarket di Londra. \nNel 1727 \u00e8 Ermione nella premi\u00e8re di \"Astianatte\" di Giovanni Bononcini con la Cuzzoni e Boschi nell'Her Majesty's Theatre di Londra. \nNel 1728 \u00e8 Emira nella premi\u00e8re di Siroe con la Cuzzoni, Bernardi e Boschi nell'Her Majesty's Theatre di Londra.\nNel 1730 spos\u00f2 a Venezia il compositore Johann Adolph Hasse, delle cui opere divenne l'interprete principale.\nNel 1731 \u00e8 la protagonista in \"Cleofide\" di Hasse con Domenico Annibali nella premi\u00e8re a Dresda.\nIl nome della Bordoni, legato indissolubilmente a quello della sua grande rivale, Francesca Cuzzoni, spicca all'interno della tradizione canora italiana per aver portato alla perfezione un virtuosismo alla maniera di Caffarelli. Divenne famosa per il suo prodigioso canto di coloratura, per la velocit\u00e0 e la precisione con cui eseguiva i passaggio pi\u00f9 spericolati, per il fraseggio elegante e infine per la bellezza fisica, che le guadagn\u00f2 un gran numero di ammiratori.\nCome altre grandi primedonne dell'epoca, quali Vittoria Tesi o Francesca Cuzzoni, dovette far fronte per tutta la sua carriera alla straordinaria fortuna dei castrati, come Filippo Balatri, che riusc\u00ec a sfidare sul loro terreno, quello dell'opera seria."}
{"id": "1414998", "revid": "562499", "url": "https://it.wikipedia.org/wiki?curid=1414998", "title": "Ilva (disambigua)", "text": ""}
{"id": "1415000", "revid": "92723", "url": "https://it.wikipedia.org/wiki?curid=1415000", "title": "Ilva Mare", "text": "Ilva Mare \u00e8 una citt\u00e0 della Romania di abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 2 villaggi: Ilva Mare e Iv\u0103neasa."}
{"id": "1415002", "revid": "124759442", "url": "https://it.wikipedia.org/wiki?curid=1415002", "title": "Big Muff", "text": "Il Big Muff \u00e8 un pedale di distorsione prodotto dalle fabbriche Electro-Harmonix (New York, Stati Uniti) e dalla Sovtek (Saratov, Russia). Viene principalmente usato come effetto per chitarra ma, specialmente per quanto riguarda la versione russa, pu\u00f2 essere usato anche per il basso.\nStoria.\nIl Big Muff fu inventato dall'ingegnere statunitense Mike Matthews a cavallo tra la fine degli anni sessanta e l'inizio dei settanta. Una parte importante nella creazione di questo effetto \u00e8 rappresentata dalla cooperazione tra Matthews e Jimi Hendrix: prima della morte, avvenuta nel 1970, Hendrix speriment\u00f2 alcuni prototipi del Big Muff, contribuendone allo sviluppo; lo stesso Matthews successivamente ammetter\u00e0 che il suono della chitarra di Hendrix fu una forte ispirazione per la creazione di questo effetto.\nDalla met\u00e0 degli anni '70 le vendite del Big Muff aumentarono sensibilmente, per diversi fattori: la grande affidabilit\u00e0, il suono particolare, il prezzo contenuto e il fatto che tra gli utilizzatori ci fossero anche celebri chitarristi come Carlos Santana e David Gilmour.\nTra gli anni ottanta e i novanta il Big Muff divenne parte del suono caratteristico di molte band famose, come Smashing Pumpkins, Dinosaur Jr., Sonic Youth, White Stripes. I Mudhoney addirittura, come \"omaggio\" a questo effetto, intitolarono un loro album Superfuzz Bigmuff. \nTecnologia e varianti prodotte.\nLa maggior parte delle versioni del Big Muff utilizza quattro stadi a transistor. Il primo stadio \u00e8 un boost pulito, che pilota i successivi due stadi di clipping che creano la distorsione grazie a coppie di diodi. La fase finale \u00e8 un ulteriore stadio di boost che recupera la perdita di volume dopo il tono, che essendo passivo comporta grande perdita di segnale. Per un breve periodo alla fine degli anni '70, il Big Muff us\u00f2 amplificatori operazionali, o integrati, che all'epoca non furono cos\u00ec apprezzati come le precedenti versioni a transistor. Solo recentemente trovano interesse tra i collezionisti e i musicisti. Il Big Muff a integrati ha una leggera variazione nel suono rispetto alla versione a transistor, non \u00e8 cos\u00ec scavato e sembra tagliare di pi\u00f9 in una situazione di insieme, il che \u00e8 desiderabile per alcuni. Electro-Harmonix ha anche rilasciato una versione maggiorata del Big Muff conosciuta come Deluxe Big Muff Pi. Questa versione includeva un compressore integrato in aggiunta al Big Muff standard. Era disponibile in 2 versioni: una con interruttore BLEND e un'altra con interruttore SERIES/PARALLEL. Per la band dei Mogwai la Electro-Harmonix ha prodotto una versione specifica dell'effetto chiamata proprio \"Mogwai Big Muff\". Caratterizzati da un suono piu' estremo, ne vennero fatti solo 100 esemplari."}
{"id": "1415004", "revid": "767487", "url": "https://it.wikipedia.org/wiki?curid=1415004", "title": "Amore e altri disastri", "text": "Amore e altri disastri (\"Love and Other Disasters\") \u00e8 un film del 2006 scritto e diretto da Alek Keshishian.\nLa pellicola, una commedia dai risvolti romantici, ha per protagonisti Brittany Murphy e Matthew Rhys. In un cameo appaiono Gwyneth Paltrow e Orlando Bloom. Il film \u00e8 stato presentato al Toronto International Film Festival e al 22\u00ba London Gay and Lesbian Film Festival.\nTrama.\nLondra. Emily \"Jacks\" Jackson lavora per \"Vogue\", vive con il miglior amico, l'omosessuale Peter Simon, sceneggiatore in cerca del grande amore, e s'incontra con James, ex ragazzo con cui rifiuta una relazione stabile, ma vuole solo continuare ad andarci a letto. Jacks conosce Paulo, assistente fotografo argentino, e pensa di presentarlo a Peter, ma questi \u00e8 preso alla ricerca di tal David Williams, per il quale ha avuto un colpo di fulmine."}
{"id": "1415005", "revid": "1516566", "url": "https://it.wikipedia.org/wiki?curid=1415005", "title": "ARV Almirante Garc\u00eda (F-26)", "text": "La fregata venezuelana Almirante Garc\u00eda \u00e8 l'ultima di sei unit\u00e0 missilistiche della Classe Mariscal Sucre tipo Lupo che il Venezuela ordin\u00f2 ai cantieri italiani nel 1975 e che costruite tra il 1976 e il 1979 entrarono in servizio tra il 1980 e il 1982. \u00c8 intitolata a Jos\u00e9 Mar\u00eda Garc\u00eda (1789\u20131860) che combatt\u00e9 nella guerra d'indipendenza del Venezuela, raggiungendo il grado di ammiraglio. \nLa fregata \"Almirante Garc\u00eda\" \u00e8 stata costruita nel Cantiere navale di Riva Trigoso in Italia ed \u00e8 entrata in servizio nella Armada Republica de Venezuela il 30 luglio 1982.\nServizio.\nNel corso degli anni ha partecipato ad importanti esercitazioni navali internazionali ed \u00e8 stata protagonista dell'esercitazione multinazionale UNITAS.\nCol cambio di nome della forza navale venezuelana, il prefisso dell'unit\u00e0 \u00e8 diventato da ARV a AB (Armada Bolivariana)."}
{"id": "1415007", "revid": "1776051", "url": "https://it.wikipedia.org/wiki?curid=1415007", "title": "Ilva Mic\u0103", "text": "Ilva Mic\u0103 \u00e8 un comune della Romania di 3.448 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania."}
{"id": "1415008", "revid": "36426", "url": "https://it.wikipedia.org/wiki?curid=1415008", "title": "Pavone", "text": ""}
{"id": "1415009", "revid": "287204", "url": "https://it.wikipedia.org/wiki?curid=1415009", "title": "Ilva Mica", "text": ""}
{"id": "1415014", "revid": "6923", "url": "https://it.wikipedia.org/wiki?curid=1415014", "title": "Associazione Calcio Femminile Trento", "text": "L'Associazione Calcio Femminile Trento, meglio nota come Trento, \u00e8 stata una societ\u00e0 calcistica italiana con sede nella citt\u00e0 di Trento, attiva nella promozione del calcio femminile. Ha militato in Serie A, la massima serie del campionato italiano di calcio femminile, nella stagione 2007-2008. Ha interrotto l'attivit\u00e0 nel 2010.\nStoria.\nNata nel 1985 come A.C.F. Trento Endas, ha raggiunto la prima promozione in Serie A al termine della stagione 2006-2007.\nLa stagione 2009-2010 \u00e8 terminata con il piazzamento all'ultimo posto della classifica del girone A della Serie A2, di conseguenza la squadra \u00e8 stata retrocessa in Serie B. In seguito, ha rinunciato a continuare l'attivit\u00e0 ufficiale non iscrivendosi neanche al campionato regionale di Serie C Trentino-Alto Adige.\nColori.\nI colori della maglia dell'A.C.F. Trento sono sempre stati il giallo e il blu, i colori della citt\u00e0."}
{"id": "1415018", "revid": "767487", "url": "https://it.wikipedia.org/wiki?curid=1415018", "title": "Josenii B\u00e2rg\u0103ului", "text": "Josenii B\u00e2rg\u0103ului \u00e8 un comune della Romania di 5.214 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 4 villaggi: Josenii B\u00e2rg\u0103ului, Mijlocenii B\u00e2rg\u0103ului, Rusu B\u00e2rg\u0103ului, Str\u00e2mba."}
{"id": "1415019", "revid": "73537", "url": "https://it.wikipedia.org/wiki?curid=1415019", "title": "Esquimese", "text": ""}
{"id": "1415020", "revid": "287204", "url": "https://it.wikipedia.org/wiki?curid=1415020", "title": "Josenii Bargaului", "text": ""}
{"id": "1415024", "revid": "152819", "url": "https://it.wikipedia.org/wiki?curid=1415024", "title": "Stazioni di energia", "text": ""}
{"id": "1415026", "revid": "287204", "url": "https://it.wikipedia.org/wiki?curid=1415026", "title": "Liquidatori", "text": "I liquidatori (in russo \u043b\u0438\u043a\u0432\u0438\u0434\u0430\u0442\u043e\u0440\u044b \"likvidatory\", in ucraino \u043b\u0438\u043a\u0432\u0456\u0434\u0430\u0301\u0442\u043e\u0440\u0438 \"lykvid\u00e1tory\", in bielorusso \u043b\u0456\u043a\u0432\u0456\u0434\u0430\u0442\u0430\u0440\u044b \"likvidatary\"), da non confondersi con i \"soccorritori\", sono i lavoratori che operarono al recupero della zona del disastro di \u010cernobyl' soprattutto negli anni 1986-1987, con un prosieguo delle attivit\u00e0 fino al 1990; i loro compiti furono la decontaminazione dell'edificio e del sito del reattore, delle strade, la costruzione del sarcofago per contenere il reattore e altre mansioni collegate. Lo status di liquidatore \u00e8 stato attribuito con leggi e certificati speciali a circa 600.000 persone.\nSecondo il bilancio ufficiale del Chernobyl Forum su dati di organizzazioni delle nazioni unite come l'OMS, l'UNSCEAR e la IAEA, a tutto il 2002 non \u00e8 stata epidemiologicamente rilevata fra i liquidatori mortalit\u00e0 in eccesso per tumori o leucemie. Nondimeno lo stesso rapporto fornisce la stima che, fra i circa 200\u00a0000 liquidatori che assorbirono intorno a 100 millisievert, nel periodo 1986-2018, vi potrebbero essere fino a 2200 decessi in eccesso per tumori o leucemie, che tuttavia non sar\u00e0 possibile rilevare epidemiologicamente, distinguere statisticamente rispetto ai 40\u00a0000 ~ 50\u00a0000 che comunque moriranno per malattie oncologiche per cause non legate all'incidente. Tumori e leucemie incidono infatti in media per un 20~25% dei decessi naturali nella popolazione umana.\nQuanti e chi erano.\nIn base a leggi promulgate in Bielorussia, Russia e Ucraina, circa 600\u00a0000 persone, fra militari e civili, ricevettero speciali certificati che confermavano il loro status di \"liquidatori\". Altre stime basate su registri nazionali parlano di 400\u00a0000 e altre ancora 800\u00a0000. In ogni caso, fra il totale dei liquidatori, la popolazione costituita dai 226\u00a0000 ~ 240\u00a0000 che operarono nella zona in un raggio di 30 km e negli anni 1986 e 1987 \u00e8 quella che ricevette la dose di radiazioni pi\u00f9 critica; questa popolazione di liquidatori ricevette una dose media di 62 millisievert e fino a 100-110 millisievert (fra i militari). Il resto entr\u00f2 nella zona per residue operazioni di bonifica due anni dopo l'incidente in presenza di un livello di radiazioni molto pi\u00f9 basso, o lavorarono in zone oltre i 30\u00a0km.\nI liquidatori non devono essere confusi con i soccorritori, esattamente nel numero di 1057, che si fecero carico delle operazioni di emergenza per il contenimento del disastro nelle prime ore successive all'incidente. I soccorritori erano lavoratori della centrale e del centro medico locale, forze dell'ordine e pompieri non adeguatamente equipaggiati e preparati a una tale evenienza. Ad essi fu affidato il compito di spegnere l'incendio operando in condizioni al limite della sopravvivenza e ricevendo altissime dosi di radiazioni, al di l\u00e0 del fondo scala dei dosimetri di cui erano equipaggiati ma che fu possibile stimare per mezzo degli effetti biologici patiti. Questi ricevettero da 2 a 20 gray (ovvero pi\u00f9 di 2 - 20 sievert). Furono dunque i soccorritori che si distinsero per notevoli atti di eroismo. In particolare sono da considerarsi veri e propri eroi i 28 che morirono nei giorni successivi al disastro per le forti dosi di radiazioni assorbite e che si sacrificarono in piena coscienza, come peraltro i 19 che morirono nel periodo 1987-2004.\nI liquidatori invece facevano parte del personale tecnico specializzato in operazioni di bonifica nucleare ma soprattutto molti militari dell'ex-Unione Sovietica.\nLe operazioni.\nIl compito dei primi liquidatori fu quello di uscire armati di badile o delle proprie braccia sul tetto semi esploso del reattore e di raccogliere le macerie e i pezzi di grafite altamente radioattiva dal peso di 40/60 chilogrammi, per gettarle dal bordo del tetto nella voragine sottostante. Le macerie sarebbero state poi sigillate dentro ad un sarcofago di cemento e acciaio.\nIl tempo previsto per il completamento di ogni manovra si aggirava attorno ai 120 secondi, nonostante il tempo massimo possibile per non ricevere una dose letale di radiazioni fosse di 40 secondi.\nSeguirono le operazioni per la costruzione del sarcofago.\nGli altri incarichi prevedevano il trattamento del territorio, le docce necessarie sulle strade e sui palazzi, lo smaltimento di scorie. Circa 300 furono incaricati dell'interramento di materiale radioattivo in tutta la zona oggi interdetta.\nGli elicotteristi avevano il compito di sganciare sul reattore incandescente, tonnellate di boro, dolomia e silicati per spegnere l'incendio nel cuore della struttura, dove la grafite continu\u00f2 a bruciare per mesi. L'esposizione diretta sopra la centrale ha sottoposto questi ultimi a livelli mortali di radiazioni che ne hanno causato il decesso entro breve tempo. Si ricordano i piloti Volodymyr Kostyantynovyc Vorobyov, Oleksandr Yevhenovich Yunhkind, Leonid Ivanonovych Khrystych e Mykola Oleksandrovich Hanzhuk in azione sulla centrale il 2 ottobre 1986 che, nello svolgere il loro compito, urtarono il cavo di una gru che spezz\u00f2 le pale precipitando sotto gli occhi impotenti di coloro che li stavano filmando.\nAnche gli operatori della centrale rimasero nei pressi del reattore cercando di tamponare il danno. Uno di loro, Valeriy Illich Khodemchuk, tecnico presso l'unit\u00e0 numero 4, \u00e8 rimasto sepolto nel blocco nell'intento di aprire le valvole per cercare di refrigerare l'ormai irrecuperabile reattore.\nAlcuni sono stati tumulati a Mytynky, nei pressi di Mosca altri hanno fatto ritorno ai loro paesi di origine.\nIn molti morirono a distanza di pochi giorni, soprattutto pompieri, i primi arrivati sul luogo del disastro. La prima squadra, capitanata dal tenente Vladimir Pravik, non era stata avvisata dei rischi e lui, come altri suoi uomini, per\u00ec solo 13 giorni dopo l'incidente per intossicazione acuta da radiazioni. Giunsero tempestivamente con le autopompe, credendo di dover estinguere un incendio causato da un corto circuito e quindi non equipaggiati con maschere antigas e tute protettive che non sarebbero servite comunque a nulla, visto l'altissimo livello di radiazioni (fino 20\u00a0000 R\u00f6ntgen) sprigionate dal reattore in fiamme.\nIl compenso.\nFurono promessi loro, in cambio di un prestabilito numero di ore di servizio, la possibilit\u00e0 di un pensionamento anticipato e un salario durante il servizio. Alcuni, provenienti dalle campagne, si fecero avanti o per sostenere economicamente la famiglia o mossi dalla povert\u00e0 tipica dei contadini russi.\nI giovani, in particolar modo, erano entusiasti di ricevere uno stipendio vero e guadagnarsi la pensione servendo il proprio paese. Purtroppo molti di loro non arrivarono a maturarla.\nNel 1991 furono assicurati ai liquidatori diversi diritti, tra cui l'assistenza sanitaria gratuita e la possibilit\u00e0 di viaggiare gratuitamente sui mezzi pubblici. Nel 2004, tuttavia, 10 di questi 25 privilegi furono soppressi. Ora versano in condizioni di estrema povert\u00e0 senza avere nemmeno pi\u00f9 la possibilit\u00e0 di curarsi.\nRecentemente hanno organizzato un raduno a Kiev per far valere il loro diritto all'assistenza medica e fare presente che il compenso pattuito \u00e8 stato rispettato dal governo. Molti percepiscono un equivalente di appena 70 euro al mese e, a causa della povert\u00e0 e della depressione conseguente, hanno sviluppato alcolismo.\nI liquidatori provenienti dall'Estonia hanno richiesto il riconoscimento dei loro diritti. N\u00e9 il governo estone, n\u00e9 quello ucraino hanno ancora raggiunto un accordo per andare incontro ai liquidatori estoni.\nGli ex militari residenti a Khabarovsk, una localit\u00e0 a 30 chilometri dal confine cinese, richiedono una pensione di tipo militare e non civile. Anche loro si trovarono a prestare servizio con gli altri liquidatori nel 1986.\nNel giugno del 2019, il liquidatore Nagashibay Zhusupov di 61 anni si suicida. I motivi che hanno portato a questo gesto sembrano essere legati all'aver rivissuto, tramite la serie TV Chernobyl, la delusione e l'umiliazione di non aver mai ricevuto quello che il governo aveva promesso.\nLe conseguenze sul loro fisico.\nAltissimo \u00e8 il numero degli invalidi, fra coloro che portarono il loro aiuto, a causa di svariate patologie di natura oncologica o per malattie legate all'immunodeficienza. Numerosi fra loro hanno subito l'amputazione degli arti per tumori o per le ustioni riportate dall'esposizione acuta da radiazione.\nSecondo Georgy Lepnin, un fisico bielorusso, salgono a 100\u00a0000 i liquidatori che hanno perso la vita mentre secondo Vyacheslav Grishin, della Chernobyl Union (organizzazione principale dei \"bio-robots\"), 25\u00a0000 dei liquidatori russi sono morti e 70\u00a0000 sono rimasti gravemente disabili e lo stesso discorso vale per l'Ucraina. In Bielorussia sono 10\u00a0000 i morti e 25\u00a0000 coloro che soffre di un handicap per un totale di 60\u00a0000 persone, il 10% di coloro che prestarono servizio a \u010cernobyl'.\nIl 15% dei figli nati dai 4500 liquidatori del Kirghizistan soffrono di malformazioni e patologie di origine genetica.\nSecondo il governo bielorusso il cancro alla tiroide ha subito un incremento del 4000% e sono aumentati del 700% i casi di diabete, dell'840% i problemi legati a fegato, pancreas e reni.\nIl Ministero Ucraino della Sanit\u00e0 in accordo con gli esperti, ha dichiarato che il 60% dei liquidatori morti nel solo 1993 e il 74% nel solo 1994, sono deceduti in conseguenza agli effetti dell'incidente di \u010cernobyl'.\n10\u00a0000 di questi morirono entro breve tempo e altri 400\u00a0000 si ammalarono gravemente. Ancora oggi risentono degli effetti delle radiazioni e continuano a perire divorati dal cancro o da patologie conseguenti l'intossicazione da radiazioni. Un'\u00e9quipe britannica ha riscontrato anomalie nei cromosomi di svariati campioni.\nSu 32\u00a0000 liquidatori del Kazakistan ne sono rimasti soltanto 6\u00a0000 ed ogni anno muoiono 4\u00a0000 uomini nei paesi un tempo appartenenti all'URSS.\n\"Uno studio congiunto israelo-ucraino, pubblicato dalla Royal Society of Medicine di Londra nel 2001, ha provato che i figli dei liquidatori di \u010cernobyl' nati dopo il disastro del 1986 hanno una incidenza di danni cromosomici maggiore di sette volte rispetto ai fratelli nati prima dell'incidente nucleare.\".\nGreenpeace scrive nel Rapporto del 2006:\n\"Oggi \u00e8 chiaro che \u010cernobyl' ha causato un incremento considerevole dei casi di tumore, in particolare nelle aree fortemente contaminate e tra i 'liquidatori'. I \u2018liquidatori\u2019 della Bielorussia, ad esempio, mostrano un'elevata incidenza di tumori ai reni, alla vescica e alla tiroide nel periodo 1993 \u20132003. La leucemia \u00e8 considerevolmente alta nei 'liquidatori' ucraini, negli adulti bielorussi e nei bambini delle aree pi\u00f9 contaminate della Russia e Ucraina.\"\nRiconoscimenti.\nI governi dei paesi dell'ex Unione Sovietica non hanno mostrato negli anni successivi particolare e necessaria gratitudine ai liquidatori e tuttora, nel mondo intero, rimangono a molti sconosciute le loro coraggiose imprese.\nL'ex URSS ha dedicato loro una medaglia che riporta lo stemma raffigurante una goccia di sangue, le particelle alfa (\u03b1), beta (\u03b2) ed il simbolo dei raggi gamma (\u03b3).\nA Mosca, dove alcuni dei primi liquidatori sono stati sepolti, si erge un importante monumento in loro memoria, e anche a Pryp\"jat' nei pressi della centrale, esistono diverse installazioni commemorative.\nNonostante la scarsa riconoscenza dei governi dell'ex URSS, sono stati eretti monumenti e affisse targhe in diversi paesi del pianeta in memoria di coloro che portandosi addosso il peso delle radiazioni, hanno contribuito a salvare il mondo.\nTributi.\nMoltissimi artisti hanno dedicato canzoni e versi al disastro di \u010cernobyl' e ai liquidatori, come Paola Turci (\"Chernobyl\"), Claudio Baglioni (che in \"Naso di falco\" chiede senza ricevere risposta \"Chi ha insozzato il vento a Chernobyl?\"), Adriano Celentano (\"Sognando Chernobyl\"), il gruppo italiano Miraspinosa (\"Rito\"), il duo statunitense Huns &amp; Dr.Beeker (\"Ghost Town\").\nSono moltissime anche le opere d'arte, come quadri e sculture, che fanno riferimento al disastro e alle migliaia di operatori. Fotografi, registi, musicisti e scrittori di tutto il mondo hanno reso omaggio alle vittime del disastro di \u010cernobyl' spesso associando le loro creazioni a raccolte fondi per aiutare soprattutto i bambini, vittime pi\u00f9 colpite della tragedia.\nCollegamenti esterni.\n "}
{"id": "1415029", "revid": "2180194", "url": "https://it.wikipedia.org/wiki?curid=1415029", "title": "Selezione sessuale", "text": "La selezione sessuale \u00e8 un meccanismo evolutivo introdotto da Charles Darwin. Tale modalit\u00e0 di selezione \u00e8 un elemento importante della teoria sulla selezione naturale. Il paradigma esplicativo formulato da Darwin nel suo libro del 1859 L'origine delle specie recita:\nNel 1871, con l'opera \"L'origine dell'uomo e la selezione sessuale\", Darwin amplia notevolmente il trattamento della selezione sessuale. Questa opera di 900 pagine, suddivisa in due volumi, comprende: 70 pagine di descrizione dell'operato della selezione sessuale nell'evoluzione umana e 500 pagine di azione della selezione sessuale in altri animali, la selezione sessuale emerge dalla fatica nel riprodursi.\nIl paradigma esplicativo pertanto \u00e8:\nConcetti della Selezione sessuale.\nIl meccanismo di selezione sessuale si innesca a partire dalla constatazione che molti animali sviluppano caratteristiche la cui funzione non \u00e8 quella di favorirne la sopravvivenza, ma aiutarli a massimizzare il loro successo riproduttivo. Ci\u00f2 pu\u00f2 essere realizzato tramite due modalit\u00e0 differenti:\nSelezione intersessuale.\nLo sviluppo di caratteri fenotipici i quali risultano attraenti per il sesso opposto, tale modalit\u00e0 di competizione avviene fra i due sessi, ci\u00f2 porta alla scelta intersessuale, o scelta di partner. Gli individui di un sesso (generalmente le femmine) sono particolarmente esigenti nella scelta del compagno.\nSelezione intrasessuale.\nLa selezione intrasessuale riguarda individui dello stesso sesso che competono tra loro; i vincitori avranno accesso alla riproduzione con individui del sesso opposto. Spesso, associati a questa competizione, le specie sviluppano tratti sessuali secondari (chiamati armamenti) volti ad intimidire, scoraggiare o sconfiggere i rivali dello stesso sesso.\nScelta intersessuale o intrasessuale.\nLa selezione sessuale si attua su una base di scelta. La decisione pu\u00f2 essere presa da un sesso sull'altro (intersessuale), ovvero la \"scelta del compagno\" o la \"scelta della femmina\"; oppure essere presa all'interno di uno stesso sesso, per esempio tramite competizione \"maschio-maschio\" o \"femmina-femmina\". In questo caso l'individuo vincitore della competizione si arroga il diritto a riprodursi.\nSesso limitante.\nIl sesso limitante \u00e8 il sesso che ha il maggiore investimento nelle cure della prole, generalmente coincide con il sesso femminile, su tale sesso viene esercitata la maggior pressione per prendere una buona decisione riguardo al compagno.\nIl sesso limitante pertanto, nei casi di selezione intersessuale \u00e8 direttamente chiamato a scegliere con quale individuo del sesso opposto riprodursi, nei casi di selezione intrasessuali sceglie indirettamente, in quanto la capacit\u00e0 di sopraffare tutti i rivali da parte dell'individuo dell'altro sesso \u00e8 segnale di un buon assetto genico e quindi di buone caratteristiche ereditabili dai figli.\nFashion fad.\nIl fenomeno del \"Fashion fad\" si verifica nei casi in cui opera la selezione intersessuale, a seguito della variabilit\u00e0 all'interno di ogni specie, in un individuo pu\u00f2 comparire una caratteristica allettante per il sesso opposto, tale caratteristica porta ad una direzione arbitraria in quanto i portatori di tale variante si riprodurranno maggiormente tramandando tale nuova caratteristica ai loro discendenti ed in tempi relativamente rapidi tutti gli individui della popolazione risulteranno portatori di tale carattere, per questo motivo viene anche denominato effetto \"moda\". Un fenomeno simile pu\u00f2 verificarsi anche indirettamente nei casi in cui opera la selezione intrasessuale, in quanto la normale selezione naturale pu\u00f2 favorire gli individui portatori di caratteristiche migliori: atte a sviluppare modi pi\u00f9 efficienti di uccisione, di fuga da altre specie, artigli pi\u00f9 forti o corni particolarmente affilati, se tali attributi, oltre ad essere vantaggiosi per procurarsi il cibo e per sopravvivere donano anche un vantaggio al sesso non-limitante che gli consenta di dominare il partner e sottomettere pi\u00f9 facilmente eventuali competitori sessuali, tali individui si riprodurranno maggiormente e sotto il duplice effetto della selezione naturale e della selezione sessuale intrasessuale, propagheranno i nuovi caratteri alla progenie.\nRelazioni con altri meccanismi selettivi.\nLa selezione sessuale crea a volte caratteristiche mostruosamente assurde che, nei casi in cui la selezione naturale confligga con questi caratteri, potrebbero aiutare a causare l'estinzione di una specie, come \u00e8 stato suggerito per le corna giganti del \"Megaloceros giganteus\", che si estinse nel Pleistocene. Tuttavia, la selezione sessuale pu\u00f2 anche agire nella stessa direzione della Selezione naturale portando a fenomeni speciativi pi\u00f9 rapidi.\nIl collo della Giraffa.\nLe indagini sulle origini evolutive del collo delle specie appartenenti al genere \"Giraffa\", hanno ampiamente dimostrato che le forze di selezione naturale hanno favorito gli esemplari in grado di foraggiarsi assumendo cibo ad altezze pi\u00f9 elevate. Milioni di anni fa, i progenitori delle attuali giraffe non avevano colli lunghi ma presentavano una certa variabilit\u00e0. A causa della forte concorrenza tra la giraffa e raccoglitori rivali (altri erbivori), gli esemplari con il collo pi\u00f9 corto subirono una forte pressione negativa, vista la scarsit\u00e0 di cibo dovuta alla concorrenza con gli altri erbivori, mentre le giraffe con il collo un po' pi\u00f9 lungo ebbero una pi\u00f9 ampia gamma di scelta alimentare (sulla base dell'altezza) e quindi sono stati favoriti gli esemplari con il collo pi\u00f9 lungo.\nTuttavia \u00e8 stato osservato che se anche l'altezza complessiva della giraffa \u00e8 di circa 6 metri, essa si nutre ancora di fogliame mediamente presente a 2 metri dal suolo. Inoltre i concorrenti: kudu, impala, e raficero non si nutrono ad altezze superiori ai 2 metri, la giraffa preferisce alimentarsi all'altezza delle spalle, circa due metri. Questo \u00e8 peculiare in quanto il suo collo le permetterebbe di alimentarsi ad altezze molto maggiori e non dover competere con kudu ed impala.\nLa lunghezza del collo nella giraffa per\u00f2 \u00e8 favorita anche dalla selezione sessuale. \u00c8 noto che i maschi spesso lottano a colpi di collo con altri maschi al fine di assumere una posizione dominante, pertanto sia la selezione naturale che la selezione sessuale intrasessuale sembrano agire sulla giraffa al fine di favorire gli individui con il collo pi\u00f9 lungo, nonostante le abitudini alimentari degli individui stessi apparentemente non spingano oltre una certa lunghezza, nella selezione per un allungamento del collo.\nVi \u00e8 anche da osservare che il lungo collo rende complesso per le giraffe l'atto di abbeverarsi alle pozze, rendendole maggiormente esposte ad agguati da parte di predatori."}
{"id": "1415036", "revid": "767487", "url": "https://it.wikipedia.org/wiki?curid=1415036", "title": "KISS Alive! 1975-2000", "text": "Kiss Alive! 1975-2000 \u00e8 una raccolta di CD del gruppo hard rock/glam rock statunitense dei Kiss, pubblicato il 21 novembre del 2006 per l'etichetta discografica Universal Music.\nLa raccolta \u00e8 costituita da un cofanetto contenente i quattro album live pubblicati dal gruppo, eccetto \"KISS Symphony: Alive IV\", che \u00e8 stato sostituito per l'occasione da un album inedito intitolato \"Alive! The Millennium Concert\", registrato durante un concerto organizzato in occasione dell'ultimo dell'anno del 1999 Inoltre il nome e importante farvi notare che nel concerto Alive III i KISS si sono esibiti senza pittura facciale, cosa che non \u00e8 avvenuta nell'Alive seguente.\nFormazione.\nLe formazioni sono quelle dei corrispondenti album inclusi all'interno del cofanetto. Per l'album inedito Alive! The Millennium Concert la formazione \u00e8 la seguente:"}
{"id": "1415038", "revid": "767487", "url": "https://it.wikipedia.org/wiki?curid=1415038", "title": "Birdy - Le ali della libert\u00e0", "text": "Birdy - Le ali della libert\u00e0 (\"Birdy\") \u00e8 un film del 1984 diretto da Alan Parker.\nLa pellicola ha ricevuto il Grand Prix Speciale della Giuria al Festival di Cannes 1985.\nTrama.\nAl Columbato \u00e8 un reduce della guerra del Vietnam, durante la quale ha riportato numerose ferite tra cui varie ustioni al viso. Durante la convalescenza gli viene richiesto di presenziare in un ospedale psichiatrico militare dove da tempo \u00e8 ricoverato il suo amico di infanzia Birdy, anch'egli militare in Vietnam, chiamato cos\u00ec per la sua passione per il volo e i volatili. Birdy \u00e8 ridotto ad uno stato schizofrenico e chiuso in un silenzio catatonico a causa degli orrori della guerra. Cos\u00ec il dottor Weiss, lo psichiatra militare che lo ha in cura, spera che la vicinanza di Al possa in qualche modo giovargli.\nI due erano diventati amici nei primi anni sessanta nei sobborghi poveri di Filadelfia; proprio in quel periodo iniziarono i tentativi di Birdy di volare, una passione che lo distoglieva da ogni altro interesse, ragazze comprese, e lo allontanava gradualmente dalla realt\u00e0. In due fasi Birdy riesce ad illudersi di essere un uccello e di poter vedere il mondo dall'alto, dapprima a Filadelfia, motivo per il quale Al decide di troncare l'amicizia, e poi anche in Vietnam. Birdy continua a restare chiuso nel suo silenzio, ad ignorare il suo amico. Il dottor Weiss considera la presenza di Al oramai inutile e forse persino dannosa, ma il giovane non \u00e8 intenzionato a demordere."}
{"id": "1415039", "revid": "767487", "url": "https://it.wikipedia.org/wiki?curid=1415039", "title": "Le\u0219u", "text": "Le\u0219u \u00e8 un comune della Romania di 3.019 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 2 villaggi: Le\u0219u e Lunca Le\u0219ului."}
{"id": "1415040", "revid": "287204", "url": "https://it.wikipedia.org/wiki?curid=1415040", "title": "Lesu", "text": ""}
{"id": "1415045", "revid": "1573940", "url": "https://it.wikipedia.org/wiki?curid=1415045", "title": "Castello di Krasiczyn", "text": "Il castello di Krasiczyn si trova nel piccolo comune di Krasiczyn nel sud della Polonia.\nIl castello, costruito nella seconda met\u00e0 del Cinquecento e successivamente modificato, circondato da un vasto parco inglese, fu residenza di alcune famiglie aristocratiche, tra cui Krasicki e Sapieha.\nNel 1867 vi nacque Adam Stefan Sapieha, arcivescovo di Cracovia e cardinale della Chiesa cattolica.\nOggi il castello ospita un centro congressi."}
{"id": "1415046", "revid": "767487", "url": "https://it.wikipedia.org/wiki?curid=1415046", "title": "\u1e6c\u0101\u02be", "text": " ( ) \u00e8 la sedicesima lettera dell'alfabeto arabo. Nella numerazione abjad essa assume il valore 9.\nOrigine.\nQuesta lettera deriva secondo alcuni da dell'alfabeto nabateo, secondo altri da \u071b dell'alfabeto siriaco. In ogni caso deriva da \"teth\" dell'alfabeto aramaico (), che nacque dalla \"teth\" dell'alfabeto fenicio ().\nFonetica.\nSi tratta di una delle quattro consonanti (\u0638, \u0637, \u0636, \u0635) dette \"enfatiche\" dall'arabistica tradizionale; la linguistica utilizza invece il termine \"faringalizzate\", perch\u00e9 la radice della lingua comprime la faringe durante la pronuncia della consonante. Foneticamente corrisponde alla occlusiva alveolare sorda faringalizzata ().\nLa presenza delle quattro consonanti enfatiche comporta inoltre uno scurimento della vocale cui sono associate a causa di un fenomento di assimilazione. Molto evidente \u00e8 l'assimilazione della vocale di timbro \"a\" che viene attratta nella pronuncia posteriore fino a diventare o .\nScrittura e traslitterazione.\n viene scritta in varie forme in funzione della sua posizione all'interno di una parola:\nNella traslitterazione dall'arabo \u00e8 comunemente associata a \"\u1e6d\".\nSintassi.\n \u00e8 una lettera solare. Ci\u00f2 significa che quando ad una parola che inizia con questa lettera bisogna anteporre l'articolo determinativo (\u0627\u0644 \"alif l\u0101m\", \"al\"), \u00e8 necessario pronunciarlo come se al posto della lettera l\u0101m ci fosse una seconda ."}
{"id": "1415047", "revid": "1315817", "url": "https://it.wikipedia.org/wiki?curid=1415047", "title": "Johann Elert Bode", "text": "\u00c8 anche accreditato per la scoperta della Galassia di Bode (M81).\nBiografia.\nBode nacque ad Amburgo. Da giovane soffr\u00ec di una malattia agli occhi che gliene danneggi\u00f2 uno, e per tutto il resto della vita continu\u00f2 ad avere problemi agli occhi.\nNel 1772 pubblic\u00f2 \"Anleitung zur Kenntnis des Gestirnten Himmels\", il pi\u00f9 famoso dei suoi lavori, dove annunci\u00f2 per la prima volta la \"legge di Bode\", senza fare nessuna attribuzione a Titius.\nNel 1786 divenne direttore dell'osservatorio di Berlino dove, nel 1801, pubblic\u00f2 \"Uranographia\", un atlante celeste che puntava sia ad una accuratezza scientifica nel mostrare la posizione delle stelle e altri oggetti astronomici, sia all'interpretazione artistica delle figure che formano le costellazioni. Uranographia segn\u00f2 l'apice delle rappresentazioni artistiche delle costellazioni. Gli atlanti successivi mostrano figure sempre meno elaborate, fino alla loro totale scomparsa.\nPubblic\u00f2 anche un annuario astronomico, un altro piccolo atlante astronomico (\"Vorstellung der Gestirne\") indirizzato all'astronomia amatoriale e un libro introduttivo alle costellazioni e alle loro leggende, che ebbe pi\u00f9 di dieci ristampe.\nBode mor\u00ec a Berlino il 23 novembre 1826, a 79 anni."}
{"id": "1415050", "revid": "155634", "url": "https://it.wikipedia.org/wiki?curid=1415050", "title": "Tennistavolo agli XI Giochi dei piccoli stati d'Europa", "text": "Le gare di tennistavolo si sono svolte al palazzetto dello sport di Encamp. Si sono svolte competizioni individuali, in doppio e a squadre.\nIndividuale.\nMaschile.\nI partecipanti al torneo maschile sono stati suddivisi in due gruppi da otto atleti. Ogni vittoria assegnava due punti, ogni sconfitta uno. I due primi classificati di ogni gruppo poterono accedere alle semifinali.\nL'islandese Stephensen si aggiudica la medaglia di bronzo come migliore tra i perdenti delle semifinali.\nSquadre.\nPer tutte le competizioni del torneo a squadre venne stabilita la vittoria al meglio dei cinque incontri. La tipologia dell'incontro venne definita in questo ordine:\nMaschile.\nLe squadre maschili sono state inizialmente divise in due gruppi. Solo le prime due classificate i ogni gruppo hanno avuto accesso alle semifinali.\nFemminile.\nIl torneo a squadre femminile \u00e8 stato giocato come un torneo a girone unico da cinque squadre. Due punti assegnati per ogni vittoria, un punto per ogni sconfitta."}
{"id": "1415053", "revid": "36426", "url": "https://it.wikipedia.org/wiki?curid=1415053", "title": "Su tavola", "text": ""}
{"id": "1415059", "revid": "228587", "url": "https://it.wikipedia.org/wiki?curid=1415059", "title": "\u1e92\u0101\u02be", "text": " ( ) \u00e8 la diciassettesima lettera dell'alfabeto arabo. Nella numerazione abjad essa assume il valore 900 secondo la variante orientale, il valore 800 in quella occidentale (nelle regioni del Maghreb).\nOrigine.\n \u00e8 una delle sei lettere dell'alfabeto arabo che rappresentano delle versioni diverse di altre lettere. Questo fu dovuto al fatto che le 22 lettere originarie (derivanti dagli alfabeti nabateo o siriaco, a seconda delle interpretazioni) non erano sufficienti a rappresentare tutti i fonemi della parlata araba.\nEssa rappresenta una diversa versione della lettera \u1e6d\u0101\u02be.\nFonetica.\nSi tratta di una delle quattro consonanti (\u0638, \u0637, \u0636, \u0635) dette \"enfatiche\" dall'arabistica tradizionale; la linguistica utilizza invece il termine \"faringalizzate\", perch\u00e9 la radice della lingua comprime la faringe durante la pronuncia della consonante. Foneticamente corrisponde alla fricativa dentale sonora () o alla fricativa alveolare sonora () faringalizzata. Questi due foni sono allofoni nella lingua araba.\nLa presenza delle quattro consonanti enfatiche comporta inoltre uno scurimento della vocale cui sono associate a causa di un fenomento di assimilazione. Molto evidente \u00e8 l'assimilazione della vocale di timbro \"a\" che viene attratta nella pronuncia posteriore fino a diventare o .\nScrittura e traslitterazione.\nGraficamente si differenzia da esclusivamente per il punto posto al di sopra del grafo.\n viene scritta in varie forme in funzione della sua posizione all'interno di una parola:\nNella traslitterazione dall'arabo si usa comunemente una \"\u1e93\".\nSintassi.\n \u00e8 una lettera solare. Ci\u00f2 significa che quando ad una parola che inizia con questa lettera bisogna anteporre l'articolo determinativo (\u0627\u0644 \"alif l\u0101m\", \"al\"), \u00e8 necessario pronunciarlo come se al posto della lettera l\u0101m ci fosse una seconda ."}
{"id": "1415063", "revid": "73125", "url": "https://it.wikipedia.org/wiki?curid=1415063", "title": "9P/Tempel 1", "text": ""}
{"id": "1415065", "revid": "287204", "url": "https://it.wikipedia.org/wiki?curid=1415065", "title": "Serie A1 1994-1995 (pallavolo maschile)", "text": "La Serie A1 maschile FIPAV 1994-95 fu la 50\u00aa edizione della manifestazione organizzata dalla FIPAV. La \"regular season\" si svolse tra il 16 ottobre 1994 e il 26 marzo 1995.\nRegolamento.\nLe 12 squadre partecipanti disputarono un girone unico con partite di andata e ritorno, cui fecero seguito i play-off scudetto, ai quali presero parte le prime otto classificate al termine della \"regular season\". Le squadre classificate all'11\u00ba e al 12\u00ba posto retrocessero in Serie A2.\nAvvenimenti.\nL'inizio del campionato italiano maschile di pallavolo fu fissato per il 16 ottobre, con la prima giornata. Il girone d'andata termin\u00f2 poi il 6 gennaio.\nIl girone di ritorno inizi\u00f2 l'8 gennaio e il 3 e il 4 febbraio, durante la sosta tra la 15\u00aa e la 16\u00aa giornata, fu disputata a Roma la fase finale di Coppa Italia. La \"regular season\" termin\u00f2 poi domenica 26 marzo.\nIl 29 marzo presero il via i play-off per l'assegnazione dello scudetto, che si conclusero il 29 aprile a Treviso, con l'affermazione della Daytona Las Modena sui padroni di casa. Retrocessero la Banca di Sassari F.O.S. Sant'Antioco e la Ignis Padova.\nSquadre partecipanti.\nLe squadre partecipanti passarono da 14 a 12: la Sisley Treviso era campione uscente, mentre la Capurso Gioia del Colle e la Banca di Sassari F.O.S. Sant'Antioco erano le neopromosse dalla Serie A2.\nTorneo.\nRegular season.\nClassifica.\nLegenda:"}
{"id": "1415066", "revid": "1318658", "url": "https://it.wikipedia.org/wiki?curid=1415066", "title": "Palazzo Maurogordato", "text": "Il Palazzo Maurogordato \u00e8 un grande edificio ubicato lungo il Fosso Reale di Livorno. Danneggiato nel corso della seconda guerra mondiale, rappresenta una delle costruzioni pi\u00f9 significative poste lungo le sponde della suddetta via d'acqua.\nPer diversi anni, fino al 2010, \u00e8 stato sede del distaccamento locale dell'Enel; da allora \u00e8 caduto in un inesorabile degrado ed \u00e8 rimasto disabitato, fino a quando, nel 2015, non \u00e8 stato in parte occupato abusivamente da alcune famiglie di sfrattati.\nStoria.\nIntorno agli anni quaranta del XIX secolo la citt\u00e0 di Livorno fu interessata da un vasto programma di riassetto urbanistico con la demolizione dei baluardi medicei che circondavano l'antico abitato a pianta pentagonale.\nI lavori, promossi da Luigi Bettarini, portarono alla realizzazione di una vasta piazza sul Fosso Reale (l'odierna piazza della Repubblica) e alla formazione di nuove aree edificabili lungo il percorso del medesimo fossato.\nSuccessivamente, il mercante di origine greca Giorgio Maurogordato divenne proprietario di uno di questi lotti e, nel 1856, diede incarico a Giuseppe Cappellini di progettarvi la propria residenza.\nI lavori, affidati al capomastro Giovanni Mazzanti, furono conclusi solo nel 1864.\nDescrizione.\nGiuseppe Cappellini, gi\u00e0 autore a Livorno del Teatro Goldoni e dei Casini d'Ardenza, realizz\u00f2 un palazzo in stile neorinascimentale, ispirandosi ai palazzi fiorentini del XVI secolo, con un massiccio basamento a bugnato sormontato da una serie di grandi aperture regolari. Un vasto balcone sottolinea l'ingresso al palazzo, mentre numerosi timpani (attualmente molto deteriorati) ornano le finestre del primo piano.\nRiconducibili alla formazione neoclassica dell'architetto sono invece gli interni, dove spiccano la galleria d'ingresso, lo scalone d'onore e il salone della musica, tutti ambienti caratterizzati da sobrie decorazioni e da eleganti dipinti."}
{"id": "1415068", "revid": "599013", "url": "https://it.wikipedia.org/wiki?curid=1415068", "title": "Leon Haslam", "text": "Figlio d'arte (il padre, Ron, aveva corso per Honda e Cagiva in 500 negli anni ottanta), dopo una parentesi nel motomondiale si \u00e8 dedicato alle corse nella categoria Superbike.\nCarriera.\nPer quel che concerne il motomondiale, fa il suo esordio nel 1998, correndo come wild card il GP di Gran Bretagna. La stessa wild card riesce ad ottenerla, per lo stesso GP, anche nel 1999. Nel 2000 corre la sua prima stagione da pilota titolare nel motomondiale su una Italjet nella classe 125. L'anno successivo si sposta nella classe 500, correndo le prime gare con una Honda NSR 500 V2 per poi portare a termine la stagione con una Honda NSR 500, sempre rimanendo nel team Shell Advance Honda. Riesce ad ottenere 13 punti validi per la classifica iridata, con un undicesimo posto al GP del Brasile quale miglior piazzamento in gara. Nel 2002 scende di cilindrata, andando a gareggiare nella classe 250 per il team Cibertel Honda BQR, ottenendo il diciottesimo posto nella classifica finale.\nDopo l'esperienza nel motomondiale, nel 2003 partecipa al campionato Britannico Supersport con una Ducati del team Renegade, fino a quando lo stesso team lo chiama per sostituire Sean Emmett nel campionato British Superbike nella parte conclusiva della stagione. Nello stesso anno partecip\u00f2 anche a 6 gare del campionato mondiale Superbike. Nel 2004 corre l'intera stagione nel mondiale Superbike, sempre con il team Renegade, con Noriyuki Haga come compagno di squadra, su una Ducati 999, conquistando l'ottavo posto finale, con un terzo posto come miglior risultato in gara.\nDal 2005 al 2008 ha corso nuovamente nella British Superbike, prima con la Ducati poi con la Honda.\nNel 2009, dopo 2 apparizioni nell'anno precedente (a Donington Park e a Portim\u00e3o, dove giunge terzo in gara 2) come wild card, torna in pianta stabile nel mondiale Superbike, alla guida di una Honda CBR 1000RR del team Stiggy Racing, con cui si piazza sesto a fine anno. Il 12 ottobre 2009 viene annunciata la sua partecipazione nel 2010 al campionato mondiale Superbike con una Suzuki GSX-R1000 del team Suzuki Alstare. Nel gran premio d'esordio a Phillip Island, in Australia, ottiene la superpole, una vittoria in gara 1 (la prima della sua carriera nel mondiale Superbike) ed un secondo posto in gara 2, uscendo cos\u00ec dal primo week-end del mondiale Superbike del 2010 in testa alla classifica. Da notare che in gara 1 ha preceduto la Ducati dell'italiano Michel Fabrizio di soli quattro millesimi, distacco minimo nella storia del mondiale Superbike.\nProsegue La stagione con un doppio secondo posto a Portim\u00e3o dietro Max Biaggi (principale avversario per il titolo) e altri podi (5 su 8 gare) di cui due vittorie (Valencia gara 1 e Kyalami gara 2), risultati che lo piazzano provvisoriamente in testa alla graduatoria mondiale con 15 punti di vantaggio rispetto al pilota romano. Il 31 maggio, nella tappa americana di Salt Lake City, dopo una rimonta in gara 1 che lo piazza secondo dietro al diretto rivale Max Biaggi, cade per la prima volta in stagione in gara 2 mentre era quarto e, complice la vittoria del romano, si ritrova secondo dietro proprio quest'ultimo con 15 punti di svantaggio ma con 92 punti di vantaggio sul primo degli inseguitori. Prosegue l'annata con altri quattro piazzamenti a podio, realizzando in totale 14 podi e 3 vittorie in stagione, che gli valgono il secondo posto nel classifica piloti staccato di 75 punti dal campione del mondo Biaggi.\nVista l'impossibilit\u00e0 del team Alstare di reperire le risorse finanziarie per rinnovargli il contratto, gi\u00e0 a fine stagione 2010 trova l'accordo per correre nel 2011 per il team BMW Motorrad Motorsport con la BMW S1000 RR. L'annata non ricalca quella precedente, Haslam subisce il cambio di moto, totalizzando solo tre podi in campionato, riuscendo comunque a realizzare sempre punti nelle gare portate a termine, ritirandosi solo in tre occasioni. Nella graduatoria piloti \u00e8 quinto con 224 punti, risultando il miglior pilota della casa tedesca. \nPer le stagioni 2013 e 2014 si trasferisce al team Ten Kate Honda, con compagno di squadra Jonathan Rea. Dopo una prima stagione ricca di incidenti e ritiri, il pilota britannico riesce a mettersi in mostra la stagione successiva arrivando settimo in campionato, grazie anche a prestazioni costanti (tranne la gara inaugurale a Phillip Island porta a termine tutte le gare). Per la stagione 2015 viene ingaggiato dal team Aprilia Racing Team - Red Devils per guidare l'Aprilia RSV4 RF, il compagno di squadra \u00e8 Jordi Torres. Haslam inizia l'annata trovandosi in lotta per il titolo con Jonathan Rea. Durante la stagione scivola indietro in classifica fino ad assestarsi al quarto posto, che mantiene fino alla fine del campionato. In questa stagione ottiene comunque due vittorie, in gara 2 in Australia e ancora gara 2 in Qatar, nove piazzamenti a podio, due Superpole e due giri veloci.\nNel 2016 lascia il mondiale Superbike per passare al British Superbike, dove guida una Kawasaki ZX-10R gestita dal team JG Speedfit. Termina il campionato al secondo posto, staccato di 29 punti dal campione Shane Byrne e con nove vittorie all'attivo. Chiude la stagione partecipando al mondiale Superbike in sella ad una Kawasaki ZX-10R del team Pedercini Racing nel GP finale in Qatar, dove ottiene un undicesimo ed un quinto posto, che gli permettono di chiudere al ventesimo posto in classifica piloti.\nNel 2017 partecipa in qualit\u00e0 di wild card al Gran Premio di Gran Bretagna del mondiale Superbike in sella ad una Kawasaki del team Puccetti Racing. Ottiene un podio in gara 1 e con questi venti punti chiude la stagione al ventiduesimo posto in classifica piloti. Nel 2018 partecipa, nuovamente in qualit\u00e0 di wild card, ad alcune gare del mondiale Superbike, con la stessa moto e lo stesso team della stagione precedente. In questo frangente, prende parte anche al Trofeo Indipendenti, classifica a parte riservata ai piloti di team privati. Il 26 luglio 2018 viene ufficializzato dal team ufficiale Kawasaki che sar\u00e0 lui a prendere il posto di Tom Sykes sulla seconda Kawasaki ufficiale Superbike per il 2019. In occasione del Gran Premio di Brands Hatch si laurea campione britannico di Superbike. I punti ottenuti nelle partecipazioni al mondiale Superbike gli consentono di chiudere al ventesimo posto in classifica piloti. Termina la stagione 2019 al settimo posto in classifica piloti ottenendo duecentoottantuno punti e il terzo posto in gara in sei diverse occasioni.\nNel 2020 passa al team HRC, che schiera in griglia le Honda CBR1000RR-R. Il compagno di squadra \u00e8 \u00c1lvaro Bautista. Termina la stagione con gli stessi punti del compagno di squadra ed \u00e8 decimo in classifica mondiale. Nel 2021 continua con lo stesso team e lo stesso compagno di squadra della stagione precedente. Totalizza centotrentaquattro punti e chiude la stagione al tredicesimo posto."}
{"id": "1415069", "revid": "767487", "url": "https://it.wikipedia.org/wiki?curid=1415069", "title": "\u02bfayn", "text": " ( ) \u00e8 la diciottesima lettera dell'alfabeto arabo. Nella numerazione abjad essa assume il valore 70.\nOrigine.\nQuesta lettera deriva secondo alcuni da dell'alfabeto nabateo, secondo altri da \u0725 dell'alfabeto siriaco. In ogni caso deriva da \"\u2018ayin\" dell'alfabeto aramaico (), che nacque dalla \"\u2018ayin\" dell'alfabeto fenicio (), generata dalla \"\u2018en\" dell'alfabeto proto-cananeo (). Esiste anche nell'alfabeto dell'ebraico moderno come \u05e2, nonostante ormai abbia perso il suo suono originario.\nFonetica.\nFoneticamente corrisponde alla fricativa faringale sonora () o alla occlusiva glottidale sorda faringalizzata (). Questi due foni sono allofoni nella lingua araba.\nScrittura e traslitterazione.\n viene scritta in varie forme in funzione della sua posizione all'interno di una parola:\nNella traslitterazione dall'arabo \u00e8 comunemente associata a \"\". In somalo, una lingua afro-asiatica proprio come l'arabo, il fono di \u2018ayn \u00e8 traslitterato con \"c\", grafema dall'aspetto quasi identico alla forma iniziale di tale lettera in arabo ( \ufecb ). Questa traslitterazione \u00e8 inequivocabile, in quanto evita facili frantendimenti con la traslitterazione del colpo di glottide (lettera hamza) in arabo, in quanto sia \u2018ayn che hamza vengono traslitterati con un apostrofo (aperto a sinistra per hamza e aperto a destra per \u2018ayn), pur rappresentando foni diversi e non allofoni. Nonostante ci\u00f2, \u2018ayn viene molto raramente traslitterata come \"c\" nella lingua araba.\nSintassi.\n \u00e8 una lettera lunare. Ci\u00f2 significa che quando ad una parola che inizia con questa lettera bisogna anteporre l'articolo determinativo (\ufe8d\ufedd, \"al-\"), esso non subir\u00e0 alcuna modifica.\nAd esempio \u0639\u064a\u0646 (\"\u02bfayn\", \"occhio\", ma anche \"fonte\") diventa \u0627\u0644\u0639\u064a\u0646 (\"al-\u02bfayn\", \"l'occhio\" o \"la fonte\"), che si pronuncia ."}
{"id": "1415070", "revid": "119982", "url": "https://it.wikipedia.org/wiki?curid=1415070", "title": "Torneo AVRO", "text": "Il torneo AVRO \u00e8 stato torneo internazionale di scacchi disputato nei Paesi Bassi nel 1938, cui parteciparono i pi\u00f9 forti giocatori dell'epoca. \nStoria.\nIl torneo fu sponsorizzato dalla compagnia radiofonica olandese \"Algemene Vereniging Radio Omroep\" (AVRO), prendendone il nome. I quattordici turni del torneo furono disputati in dieci citt\u00e0 diverse: Amsterdam, L'Aia, Rotterdam, Groninga, Zwolle, Haarlem, Utrecht, Arnhem, Breda e Leida. L'arbitro principale era Salo Landau. \nI partecipanti furono il campione del mondo in carica Aleksandr Alechin, gli ex campioni Jos\u00e9 Ra\u00fal Capablanca e Max Euwe, Michail Botvinnik, Paul Keres, Reuben Fine, Samuel Reshevsky e Salo Flohr. Keres e Fine terminarono il torneo a pari punti, ma Keres vinse l'evento per il miglior risultato (1,5 a 0,5) negli scontri diretti con l'americano.\nNelle intenzioni degli organizzatori il torneo avrebbe dovuto determinare lo sfidante di Alechin per il titolo mondiale; tale proposito non fu tuttavia realizzato a causa dell'inizio della seconda guerra mondiale. Nel 1948, dopo la guerra, quando la FIDE organizz\u00f2 un torneo per decidere il nuovo campione del mondo (Alechin era infatti morto due anni prima), questo torneo fu usato come base per stabilire la lista dei partecipanti: le differenze furono l'assenza di Capablanca e Alechin (nel frattempo scomparsi) e la sostituzione di Flohr con Vasilij Smyslov."}
{"id": "1415071", "revid": "132266", "url": "https://it.wikipedia.org/wiki?curid=1415071", "title": "Antonio Barberini, Jr.", "text": ""}
{"id": "1415075", "revid": "768068", "url": "https://it.wikipedia.org/wiki?curid=1415075", "title": "\u0120ayn", "text": "\u0120ayn ( ) \u00e8 la diciannovesima lettera dell'alfabeto arabo. Nella numerazione abjad essa assume il valore 1000 nella variante orientale e 900 in quella occidentale, propria delle regioni del Maghreb.\nOrigine.\n\u0120ayn \u00e8 una delle sei lettere dell'alfabeto arabo che rappresentano delle versioni diverse di altre lettere. Questo fu dovuto al fatto che le 22 lettere originarie (derivanti dagli alfabeti nabateo o siriaco, a seconda delle interpretazioni) non erano sufficienti a rappresentare tutti i fonemi della parlata araba.\nEssa rappresenta una diversa versione della lettera \u02bfayn.\nFonetica.\nFoneticamente corrisponde alla fricativa uvulare sonora () o alla fricativa velare sonora (). Questi due foni sono allofoni nella lingua araba.\nScrittura e traslitterazione.\nGraficamente si distingue dalla lettera \u02bfayn esclusivamente per il punto che la sovrasta.\n\u0120ayn viene scritta in varie forme in funzione della sua posizione all'interno di una parola:\nNella traslitterazione dall'arabo scientifica \u00e8 comunemente associata a \"\u0121\", ma \u00e8 comune trovarla anche come \"gh\". A volte, soprattutto in ambito delle varianti dialettali di arabo, oppure per lo stesso suono in lingue diverse ma parlate in paesi arabi (come il tamazight) viene usata \"\u0263\", che \u00e8 anche il simbolo (IPA) di tale fonema.\nSintassi.\n\u0120ayn \u00e8 una lettera lunare. Ci\u00f2 significa che quando ad una parola che inizia con questa lettera bisogna anteporre l'articolo determinativo (\u0627\u0644 alif-l\u0101m \"al\"), esso non subir\u00e0 alcuna modifica."}
{"id": "1415076", "revid": "1573940", "url": "https://it.wikipedia.org/wiki?curid=1415076", "title": "Gammaridea", "text": "I gammaridei (Gammaridea ) sono un sottordine di crostacei anfipodi.\nDistribuzione e habitat.\nNel 1956 il sottordine comprendeva 3200 specie in 672 generi e 57 famiglie. La maggior parte delle specie \u00e8 marina ma pi\u00f9 di 500 specie sono d'acqua dolce, si incontrano fino ad un'altitudine di 4000 metri e molte sono legate alle grotte; 80 specie sono terrestri (famiglia Talitridae). Le specie terrestri sono confinate principalmente sulle spiagge ma nelle regioni insulari dell'Indo-Pacifico salgono fino ad altitudini di 3000 m s.l.m. in ambienti umidi.\nDescrizione.\nI gammaridei sono di solito compressi lateralmente e non sono dei buoni corridori, al contrario degli Isopodi, i quali possiedono corpi schiacciati. La testa e i segmenti sono liberi poich\u00e9 manca il carapace. Il capo porta gli occhi, due paia di antenne e sei parti boccali, alcune delle quali appaiate. Le mandibole usualmente hanno superfici taglienti e trituranti per masticare ma alcune specie non hanno questi meccanismo o hanno le parti boccali modificate per succhiare i tessuti degli animali, come le ascidie. La parte anteriore del corpo (\"pereion\") ha 7 paia di appendici (\"pereiopodi\") di cui le prime due di solito portano una chela (\"gnatopodi\"). La parte posteriore del corpo (\"pleon\") ha sei paia di appendici, i tre anteriori sono noti come \"pleopodi\" ed i tre pi\u00f9 posteriori come \"uropodi\". Infine il corpo termina con un telson, molto piccolo in tutti gli anfipodi.\nBiologia.\nI gammaridei sono in larga misura saprofagi; si nutrono di avanzi organici o detriti che precipitano nelle profondit\u00e0 oceaniche. Le specie delle famiglia Ampeliscidae costruiscono dei rifugi a forma di tubi, a partire da materiali solidi della fascia intertidale o che giacciono sui fondali marini. I tubi vengono costruiti attraverso ghiandole secretrici dalle prime due paia di pereiopodi (o toracopodi) o da ghiandole cuticolari del corpo. Questi animali usano le loro antenne ben sviluppate per catturare le particelle di cibo. Le specie delle Phoxocephalidae e delle Haustoriidae hanno appendici fortemente spinose per scavare nei sedimenti. Alcune di queste ingeriscono fango mentre altre si nutrono selettivamente di depositi. Specie semiparassite o commensali con parti boccali succhiatrici sono note nelle famiglie Stenothoidae, Leucothoidae, e Dexaminidae. Esse convivono con celenterati, ascidie, spugne, aragoste e pesci.\nTassonomia.\nQuesto elenco comprende le famiglie che sono stante mantenute all'interno del sottordine Gammaridea dopo la creazione del sottordine Senticaudata, come elencato nel World Register of Marine Species (Aprile 2014):\nGammaridea sensu lato.\nQuesto elenco alternativo di famiglie (raggruppate in superfamiglie) riflette la composizione del sottordine Gammaridea prima della revisione del 2013, quando molte delle famiglie ad esso appartenenti sono state incluse nel nuovo sottordine\nSenticaudata.\nSuperfamiglia Ampeliscoidea\nSuperfamiglia Crangonyctoidea\nSuperfamiglia Dexaminoidea\nSuperfamiglia Eusiroidea\nSuperfamiglia Gammaroidea\nSuperfamiglia Hadzioidea\nSuperfamiglia Iphimedioidea\nSuperfamiglia Kurioidea\nSuperfamiglia Leucothoidea\nSuperfamiglia Liljborgioidea\nSuperfamiglia Lysianassoidea\nSuperfamiglia Melphidippoidea\nSuperfamiglia Oedicerotoidea\nSuperfamiglia Pardaliscoidea\nSuperfamiglia Phoxocephaloidea\nSuperfamiglia Stegocephaloidea\nSuperfamiglia Stenothoidea\nSuperfamiglia Synopioidea\nSuperfamiglia Talitroidea (includes Phliantoidea)\nSuperfamiglia Thurstonelloidea (formerly Clarencioidea)\nIncertae sedis"}
{"id": "1415081", "revid": "1573940", "url": "https://it.wikipedia.org/wiki?curid=1415081", "title": "Corophiidea", "text": "I Corophiidea (), in passato denominati Caprellidea, sono un sottordine di anfipodi.\nVivono in ambienti marini e di estuario. Le femmine hanno una sacca ventrale e le uova si sviluppano in modo diretto. Essi hanno la seconda e la terza appendice toracica modificata in gnatopodi. L'addome e le appendici addominali sono ridotte; essi infatti sono adesi o strisciano lentamente. Quasi tutte le specie usano altri organismi come ospiti. Le distinzioni all'interno delle famiglie dei Corophiidea sono state riviste ma le classiche divisioni sono la famiglia Caprellidae e Cyamidae (pidocchio delle balene). L'ecologia di entrambe le famiglie \u00e8 poco conosciuta."}
{"id": "1415084", "revid": "287204", "url": "https://it.wikipedia.org/wiki?curid=1415084", "title": "Hyperiidea", "text": "Gli Hyperiidea (iperidi) sono un ordine di anfipodi. Al contrario di altri ordini dello stesso gruppo, sono esclusivamente marini e non esistono in acque dolci.\nGli iperidi sono distinguibili attraverso la presenza dei loro larghi occhi e poich\u00e9 vivono in habitat planctonico.\nMolte specie sono parassite o predatrici di salpe e meduse nel plancton, sebbene \"Themisto gaudichaudii\" e qualche specie affine sia predatore di copepodi e altri piccoli animali planctonici. Secondo Vinogradov et al., ci sono 233 species di Hyperiidea.\nC'\u00e8 qualche controversia riguardo al numero di famiglie di Hyperiidea, ma il loro numero \u00e8 compreso tra 20 e 23. Gli Hyperiidea sono presenti in molti oceani del mondo, 69 specie dell'Oceano Pacifico."}
{"id": "1415086", "revid": "1442080", "url": "https://it.wikipedia.org/wiki?curid=1415086", "title": "Ingolfiellidea", "text": "Gli Ingolfiellidea sono un piccolo sottordine di anfipodi.\nTassonomia.\nComprende due sole famiglie:"}
{"id": "1415092", "revid": "767487", "url": "https://it.wikipedia.org/wiki?curid=1415092", "title": "F\u0101\u02be", "text": "F\u0101\u02be ( ) \u00e8 la ventesima lettera dell'alfabeto arabo. Nella numerazione abjad essa assume il valore di 80.\nOrigine.\nQuesta lettera deriva secondo alcuni da dell'alfabeto nabateo, secondo altri da \u0726 dell'alfabeto siriaco. In ogni caso deriva da \"pe\" dell'alfabeto aramaico (), che nacque dalla \"pe\" dell'alfabeto fenicio (), generata dalla \"pit\" dell'alfabeto proto-cananeo ().\nFonetica.\nFoneticamente corrisponde alla fricativa labiodentale sorda (), per cui \u00e8 assimilabile alla lettera f dell'alfabeto latino.\nScrittura e traslitterazione.\nF\u0101\u02be viene scritta in varie forme in funzione della sua posizione all'interno di una parola:\nNella traslitterazione dall'arabo \u00e8 comunemente associata a \"f\".\nSintassi.\nF\u0101\u02be \u00e8 una lettera lunare. Ci\u00f2 significa che quando ad una parola che inizia con questa lettera bisogna anteporre l'articolo determinativo (\u0627\u0644 alif-l\u0101m \"al\"), esso non subir\u00e0 alcuna modifica."}
{"id": "1415101", "revid": "100249809", "url": "https://it.wikipedia.org/wiki?curid=1415101", "title": "Prestvannet", "text": "Il Prestvannet \u00e8 una zona panoramica nei pressi di Troms\u00f8 in Norvegia. Insieme allo stagno e alla zona boschiva circostante rappresenta un importante spazio naturale, e inoltre un fondamentale luogo di nidificazione per diversi tipi di uccelli. La zona rappresenta inoltre un importante spazio culturale, ricreativo e didattico, presentando diversi sentieri con cartelli informativi sulla fauna e la flora locale. Durante il periodo invernale le rigide temperature locali trasformano l'area dello stagno in un luogo per il pattinaggio sul ghiaccio."}
{"id": "1415110", "revid": "2023455", "url": "https://it.wikipedia.org/wiki?curid=1415110", "title": "Pizzo Zerna", "text": "Il Pizzo Zerna (2.572\u00a0) \u00e8 una montagna situata sulle Alpi Orobie lungo lo spartiacque che divide l'alta Val Brembana dalla Valle del Livrio, tributaria della Valtellina. Seguendo il crinale ad est si incontra il Corno Stella, mentre ad ovest vi \u00e8 il Monte Masoni.\nAccessi.\nDalla provincia di Bergamo lo si raggiunge per la via pi\u00f9 breve partendo da Carona, in alta Val Brembana, da dove si prende il sentiero per il Rifugio Fratelli Calvi (strada carrabile parzialmente cementata in alcuni tratti).\nSi attraversa l'abitato di Pagliari e si prosegue lungo la carrabile. Si passa una cascata e poco pi\u00f9 avanti, passato un doppio tornante, si lascia la carrabile e, in prossimit\u00e0 della fontanella, si prende il sentiero a sinistra in direzione Val Sambuzza / Passo di Publino. Si prosegue lungo il sentiero attraverso un bosco e si passano diverse baite fino a superare definitivamente l'ultimo tratto di bosco in prossimit\u00e0 del \"Baitone\". Il sentiero prosegue su per la Val Sambuzza fino a raggiungere un primo pianoro. Attraversato il prato si prosegue sul sentiero che continua in salita fino al Lago di Valle Sambuzza.\nSi attraversa il torrente emissario del lago sul ponticello di legno e si prosegue per il sentiero che costeggia il lago a ovest e che, poco pi\u00f9 avanti, raggiunge il Bivacco Pedrinelli, in prossimit\u00e0 del Passo di Publino. Qui si prende a nord fino a raggiungere la cresta a destra dove un sentiero, in direzione est, porta alla vetta del Pizzo Zerna. \nIn condizioni di tempo ottimali il sentiero \u00e8 facilmente percorribile e ben segnato fino al raggiungimento del Passo di Publino. La vetta offre una panoramica sui rilievi della Valtellina dal Gruppo del Bernina al Monte Disgrazia oltre che su Monte Masoni, Corno Stella, Monte Chierico, Passo di Publino e Val Sambuzza.\nLa croce di ferro in vetta al pizzo \u00e8 stata posta dal Gruppo Escursionistico Alpini di Verdello il 10 settembre 1994."}
{"id": "1415120", "revid": "29478", "url": "https://it.wikipedia.org/wiki?curid=1415120", "title": "Marco Ant\u00f4nio de Oliveira Maciel", "text": ""}
{"id": "1415124", "revid": "123499939", "url": "https://it.wikipedia.org/wiki?curid=1415124", "title": "Guadagno meccanico", "text": "Il guadagno meccanico, in una macchina semplice, viene definito il rapporto fra forza resistente e forza motrice.\nformula_1\nSe \u03b5 &lt; 1 si ha una macchina svantaggiosa, se \u03b5 &gt; 1 la macchina \u00e8 vantaggiosa, se \u03b5 = 1 la macchina \u00e8 indifferente.\nUn esempio di macchina indifferente \u00e8 la carrucola fissa, invece il sistema a carrucola singola mobile ha un guadagno pari a 2.\nUn esempio di macchina svantaggiosa (\u03b5 &lt;1) \u00e8 la pinzetta per sopracciglia, un esempio di macchina vantaggiosa (\u03b5 &gt;1) \u00e8 lo schiaccianoci"}
{"id": "1415127", "revid": "123010654", "url": "https://it.wikipedia.org/wiki?curid=1415127", "title": "Pierluigi de Mas", "text": "Biografia.\n\u00c8 nato a Padova il 18 aprile 1934. Vent'anni dopo la sua nascita, nel 1954 inizia la sua carriera nello Studio Tris; nel 1957 fonda con altri la Cartoons film che lavorer\u00e0 soprattutto per Carosello. Nel 1972 crea a Milano la Audiovisivi De Mas S.r.l. che diversifica i propri prodotti, realizzando anche filmati dal vero. Nel 1999 l'azienda si evolve e diviene la de Mas &amp; Partners, di cui Pierluigi de Mas \u00e8 responsabile artistico e amministratore unico fino al momento della prematura scomparsa il 7 maggio 2005.\nNella edizione 2008 della manifestazione Cartoons on the Bay, il premio \"Pitch Me!\" \u00e8 stato dedicato alla memoria dell'autore, definito come il \"grande maestro dell'animazione italiana\".\nPremi, successi, incarichi.\nI premi pi\u00f9 significativi:\nalcuni tra i caroselli di maggior successo:\nincarichi:"}
{"id": "1415128", "revid": "122956134", "url": "https://it.wikipedia.org/wiki?curid=1415128", "title": "Antioco VII", "text": "Biografia.\nOrigini.\nAntioco era figlio del re di Siria Demetrio I Sotere e apparteneva alla stirpe dei Seleucidi. Il suo antenato, Seleuco I, era stato un generale di Alessandro Magno e, dopo la morte di quest'ultimo, i suoi eredi avevano imposto il proprio dominio sulla gran parte dell'impero macedone, creando un regno che si estendeva dall'Asia Minore all'odierno Afghanistan. La data di nascita di Antioco viene solitamente fissata al 164 a.C. sulla base di un'indicazione di Eusebio di Cesarea, che, citando un testo di Porfirio, riporta che Antioco aveva 35 anni nell'anno della sua morte (il 129 a.C.). Alcuni storici, come Edwyn Robert Bevan, per\u00f2 la posticipano di qualche anno, obiettando che il re Demetrio probabilmente spos\u00f2 sua sorella Laodice solo dopo la sua salita al potere (nel 162 a.C.); ma in effetti nei testi non si riporta esplicitamente che la madre di Antioco fosse questa Laodice, egli potrebbe invece essere stato il frutto di un rapporto extraconiugale. Anche il fatto che Antioco fosse il secondo figlio di Demetrio, quindi fratello minore di Demetrio II Nicatore, \u00e8 stato messo in dubbio: per Kay Ehling, basandosi sull'analisi di antiche monete, il maggiore era invece Antioco.\nQuando Antioco venne al mondo l'impero seleucide si trovava in una situazione molto precaria: nel 152 a.C. Alessandro Bala, un presunto figlio del defunto re Antioco IV, sostenuto da svariati Stati stranieri interessati ad indebolire il regno seleucide, aveva rivendicato il trono, in opposizione all'impopolare re Demetrio I Sotere, ne era stata originata una guerra civile, che era proseguita anche dopo l'uccisione di Demetrio e Alessandro, tra i rispettivi eredi; di ci\u00f2 avevano approfittato i Parti per impadronirsi delle regioni orientali del regno e alcuni popoli sottomessi per ribellarsi. Lo storico Giustino scrive che, in questa convulsa situazione, nel 152 a.C. Demetrio Sotere aveva decise di mettere i propri figli al sicuro: mand\u00f2 il primogenito Demetrio II Nicatore a Cnido con parte del tesoro reale, mentre Antioco fu mandato a Side, in Asia Minore (da qui gli venne l'epiteto non ufficiale \"Sidete\"). Antioco si tenne a lungo fuori dalle turbolente vicende della politica seleucide. Invece suo fratello Demetrio ottenne il sostegno del re d'Egitto, Tolomeo VI Filometore, e, assunta una armata di mercenari, congiunse le proprie forze con quelle di Tolomeo e vendic\u00f2 il padre: inizi\u00f2 una seconda guerra civile e nella battaglia di Enoparo (145 a.C.) sia Bala che Tolomeo Filometore furono uccisi.\nSalita al potere.\nDemetrio non tenne la Siria a lungo: gi\u00e0 nel 144 a.C. la popolazione di Antiochia si ribell\u00f2 e Demetrio si salv\u00f2 solo grazie all'aiuto dei mercenari ebraici a prezzo di un terribile massacro. Nel 143 a.C. un generale di nome Diodoto sfrutt\u00f2 l'impopolarit\u00e0 di Demetrio per imporre sul trono di Antiochia Antioco VI, giovanissimo figlio di Alessandro Bala, esercitando per\u00f2 il governo di fatto, tanto che nel 140 a.C. si sbarazz\u00f2 di lui e si incoron\u00f2 lui stesso re, col nome di Trifone. Demetrio II, che intanto continuava a governare in Celesiria, in Cilicia e Babilonide, nel 139 a.C. fu catturato dai Parti in battaglia. Quando gli giunse questa notizia, Antioco si trovava a Rodi e decise quindi di reclamare il trono, in opposizione all'usurpatore Trifone. Per ottenere alleati nella lotta, Antioco invi\u00f2 lettere in svariate parti dell'impero seleucide, facendo varie promesse alle citt\u00e0 e ai popoli che lo avessero sostenuto. Il libro biblico 1 Maccabei ne cita una indirizzata a Simone, sommo sacerdote di Gerusalemme, che da tempo era in guerra contro i Seleucidi per conquistare l'indipendenza degli Ebrei. A garantire ad Antioco il vantaggio decisivo fu per\u00f2 l'accordo con la regina Cleopatra Tea, figlia del re d'Egitto Tolomeo VI Filometore, moglie di Demetrio II (e prima di lui sposata con Alessandro Bala, al quale aveva partorito Antioco VI), che gli permise di sbarcare con le sue truppe a Seleucia di Pieria. Lo storico Appiano riporta che Cleoparta Tea ag\u00ec cos\u00ec per gelosia verso Rhodogune, la principessa partica che Demetrio II, dopo essere stato fatto prigioniero, aveva dovuto sposare; Giuseppe Flavio sostiene invece che ella, attraverso l'unione con Antioco VII, che poi spos\u00f2, era interessata fondamentalmente a mantenere la sua posizione di potere.\nTrifone fu sconfitto una prima volta in battaglia dalle forze di Antioco e costretto a rifugiarsi a Dora, in Fenicia, dove fu assediato fino al 137 a.C.. Trifone riusc\u00ec ad evadere con uno stratagemma: durante la fuga semin\u00f2 dietro di s\u00e9 delle monete d'oro, che i soldati di Antioco si fermarono a raccogliere rallentando l'inseguimento. Fugg\u00ec ad Apamea, dove fu nuovamente assediato e mor\u00ec ancora nel corso del 137 a.C. (non \u00e8 chiaro se si suicid\u00f2 o fu ucciso). Cos\u00ec, dopo dieci anni di guerre civili, l'impero seleucide era unito sotto un solo re.\nIl regno.\nPoco si sa dei circa nove anni di regno di Antioco VII. Si impegn\u00f2 in una serie di guerre, per rinsaldare la sua posizione sul trono e riaffermare la supremazia seleucide nel Vicino Oriente. Ma solo la guerra con i ribelli ebrei e l'invasione della Partia sono stati riportati con dettaglio dagli storici. Lo storico Giustino dichiara che l'esercito di Antioco, al momento di marciare contro i Parti, fosse \"multis finitimorum bellis induraverat\", cio\u00e8 \"temprato da molti conflitti di confine\". Poich\u00e9 per\u00f2 non sono per quel periodo note guerre contro i tradizionali nemici dei Seleucidi, i regni d'Egitto e di Pergamo, probabilmente si tratt\u00f2 di campagne per riannettersi quelle regioni dell'impero, come la Giudea, la Mesopotamia e la Commagene, che si erano rese autonome approfittando delle guerre civili che indebolivano il potere centrale. Tranquille paiono essere rimaste anche le relazioni con Roma, che considerava Trifone, il predecessore spodestato da Antioco, un usurpatore. \nDalla sua unione con la cognata Cleopatra Tea, ad Antioco VII nacquero cinque figli: due figlie entrambe chiamate Laodice e tre figli di nome Seleuco (che segu\u00ec il padre nella campagna in Oriente e fu fatto prigioniero dai Parti), Antioco (morto di malattia poco dopo il padre) e un secondo Antioco, che poi divenne re col nome di Antioco IX. \nNei \"Moralia\" Plutarco racconta un aneddoto che mostra quanto il nuovo re di Siria fosse di buon carattere e disposto anche ad accettare critiche su di s\u00e9. \"\"Mentre cacciava, Antioco perse di vista i propri amici e i propri servi e arriv\u00f2 in una casetta di campagna, i cui proprietari non lo riconobbero. Durante la cena Antioco gli chiese cosa ne pensassero del re: essi risposero che era fondamentalmente un buon sovrano ma che spesso lasciava molti affari in mano a cortigiani debosciati e a causa della sua passione per la caccia trascurava faccende importanti; poi si fermarono. Il giorno seguente la sua scorta raggiunse la casa, e il re fu riconosciuto quando gli fu portata la corona e le vesti di porpora. Egli disse \"Dal giorno in cui ricevetti questi oggetti, non seppi mai la verit\u00e0 su di me: fino a ieri.\"\"A fianco del suo talento di condottiero, Antioco diede prova di essere un sovrano generoso. Divenne famoso per le feste che organizzava, dove venivano distribuite cibarie di ogni genere, veniva consumate grandi quantit\u00e0 di incenso e altre essenze profumate e vi erano persino distribuzioni di pregiati tessuti broccati d'oro. Antioco era anche famoso per essere un grande appassionato di caccia e un fortissimo bevitore. Questa vena edonistica non lo distolse tuttavia dal gestire lo stato con abilit\u00e0 e seriet\u00e0. Cos\u00ec almeno lo descrive lo storico Posidonio. Invero, a favore di questa descrizione del sovrano potrebbero testimoniare i suoi epiteti, in particolare \"Euergetes\" (\"benefattore\"), \"Eusebes\" (\"pio\") e \"Soter\" (\"salvatore\"), oltre a quello non ufficiale \"Sidetes\" (\"di Side\"). Va naturalmente tenuto in considerazione che l'assegnazione di questi nomi aveva a monte ragioni celebrative e propagandistiche, ma sembrano al contempo indicare una volont\u00e0 riconciliatrice di Antioco verso i suoi nemici (furono, ad esempio, i Giudei a chiamarlo \"Eusebes\", a seguito del suo comportamento tenuto durante l'assedio di Gerusalemme). Antioco VII poi si fece chiamare \"Megas\" (\"grande\"), come il suo antenato Antioco III, che intendeva richiamarsi ai Gran Re, cio\u00e8 gli imperatori persiani che in passato avevano dominato l'Asia e dei quali anche Alessandro Magno, che li aveva assoggettati, si era proclamato legittimo erede. \nGuerra contro gli Ebrei.\nGli Ebrei erano caduti sotto il dominio seleucida sotto il re Antioco III, ma, insofferenti verso la volont\u00e0 di Antioco IV di imporgli i costumi ellenistici, avevano dato inizio ad una sanguinosa rivolta a partire dal 160 a.C., in ci\u00f2 favoriti dai conflitti dinastici scoppiati in seno al regno di Siria. Simone Maccabeo, capo dei rivoltosi e poi Sommo sacerdote del Tempio di Gerusalemme, aveva ottenuto diverse promesse e concessioni sia da Demetrio II sia da Antioco VII, per averlo come alleato contro Trifone. Nel primo libro dei Maccabei addirittura \u00e8 riferito che Simone ottenne il diritto di battere una propria moneta e di portare il titolo di \u00abamico del re\u00bb, ma che poi Antioco VII cambi\u00f2 repentinamente parere, rifiut\u00f2 gli aiuti offertigli dagli Ebrei contro Trifone e gli dichiar\u00f2 guerra. Sebbene l'autore del testo probabilmente confonde la cronologia dei singoli eventi, essi nella sostanza sono confermati dallo storico Giuseppe Flavio: Antioco VII aveva cercato di tenere tranquilli gli Ebrei mentre combatteva contro Trifone, indi si volse contro quelli che riteneva a tutti gli effetti dei ribelli.\nStando al primo libro dei Maccabei, in un primo momento le sorti della guerra arrisero agli Ebrei. Antioco, impegnato ad inseguire Trifone in rotta, invi\u00f2 in Palestina il suo legato Atenobio a pretendere la restituzione di diverse citt\u00e0 occupate dagli Ebrei, l'insediamento di una guarnigione sira nell'Acra (la fortezza nella parte alta di Gerusalemme) oppure, in alternativa, il pagamento di 1000 talenti d'argento; al rifiuto di Simone Maccabeo, il re mand\u00f2 un esercito al comando di Cendebeo a piegare gli Ebrei con la forza, ma quello fu pesantemente sconfitto nei pressi di Modin. Ma nel 135 a.C. Tolomeo, genero di Simone, trad\u00ec il sommo sacerdote e lo assassin\u00f2 assieme a due dei suoi figli, cercando di impossessarsi di Gerusalemme con l'aiuto dei filo-ellenisti. Bench\u00e9 al terzo figlio di Simone, Giovanni Ircano, riusc\u00ec di riprendere in mano la situazione, Antioco VII approfitt\u00f2 di quella situazione di debolezza per raggiungere Gerusalemme e porla sotto assedio. I tentativi di penetrare in citt\u00e0, cos\u00ec come quelli dei difensori di rompere l'accerchiamento furono infruttuosi, ma il progressivo venir meno delle scorte di cibo costrinse Giovanni ad un certo punto ad espellere da Gerusalemme la popolazione incapace di combattere, che, impedita dagli assedianti ad andarsene, rimase intrappolata a morire di fame tra i due fronti. Solo in occasione della festa delle capanne (settembre-ottobre 134 a.C.) il sommo sacerdote riammise in citt\u00e0 i fuoriusciti, allorch\u00e9 Antioco gli concesse una settimana di tregua per celebrare la festivit\u00e0 e offr\u00ec lui stesso spezie pregiate, incenso e buoi per celebrare degni sacrifici. Per tale comportamento, il re seleucide si guadagn\u00f2 l'epiteto di \"Eusebes\" (\"pio\"). Giovanni Ircano allora si risolse a chiedere la pace e Antioco avvi\u00f2 i negoziati, in ci\u00f2, stando allo storico greco Diodoro, ignorando i suoi consiglieri, che invece premevano per lo sterminio degli Ebrei perch\u00e9 inconciliabili con la cultura ellenica. Gli Ebrei cedettero tutte le armi, garantirono sostegno militare per le successive campagne del re e pagarono un tributo per ogni loro possedimento al di fuori della Giudea, in pi\u00f9 evitarono l'insediamento di una guarnigione in Gerusalemme in cambio della cessione di ostaggi e del pagamento di 500 talenti, che, secondo Giuseppe Flavio, Giovanni Ircano riusc\u00ec a mettere assieme depredando la tomba del re Davide. Altre fonti antiche, giudicate dai pi\u00f9 non attendibili, riportano che Antioco VII avrebbe imposto in quell'occasione anche l'uccisione del sommo sacerdote e dell'intera nobilt\u00e0 gerosolimitana.\nLa spedizione contro Gerusalemme si risolse certamente in un successo per il regno di Siria, tuttavia ci si \u00e8 pi\u00f9 volte interrogati sulle ragioni della clemenza mostrata da Antioco VII, in netto contrasto con la politica tenuta dai suoi predecessori, da Antioco IV in poi, fino a Trifone. Giuseppe Flavio la ascrive genericamente al buon carattere e al senso religioso del re. La storica Tessa Rajak ha invece ipotizzato che Antioco VII non volesse inimicarsi i Romani, che avevano stretto legami di amicizia con gli Ebrei e non erano interessati a che i Seleucidi recuperassero il loro potere d'un tempo, mettendo in pericolo la loro preminenza nell'area mediterranea; se tuttavia il re abbia subito pressioni da parte di inviati di Roma non \u00e8 riferito da fonti dell'epoca. I pi\u00f9 sono dell'idea che Antioco VII abbia semplicemente effettuato un calcolo di costi e benefici e concluso che sarebbe stato svantaggioso prolungare la guerra per sottomettere definitivamente gli Ebrei, quando poteva nell'immediato ricavare il pagamento di tributi e la fornitura di truppe in cambio di una certa autonomia. La sua successiva impresa, la spedizione per riannettersi la Mesopotamia e la Persia, avrebbe richiesto infatti fondi molto ingenti.\nLa spedizione in Oriente.\nI Parti erano nemici del regno di Siria da molto tempo, avendone occupato la parte orientale e mirando ad estendere i loro domini ancora verso ovest. Nel 139 a.C. avevano fatto prigioniero Demetrio II, il fratello di Antioco e legittimo re, e attendevano il momento opportuno per utilizzarlo ai danni di Antioco stesso, per influenzare la politica dell'impero seleucide a proprio vantaggio. Oltre a neutralizzare questa minaccia perenne al suo trono, Antioco probabilmente voleva restaurare la potenza seleucide in Oriente, approfittando della momentanea debolezza dell'impero partico, che subiva le incursioni dei nomadi della steppa.\nLe fonti dell'epoca riportano che Antioco VII radun\u00f2 per la sua campagna in Oriente un'armata che contava tra le 80.000 e le 100.000 unit\u00e0, la pi\u00f9 grande che i Seleucidi avessero assemblato dai tempi di Antioco il Grande. Fra essi militavano anche 10.000 soldati ebrei comandati da Giovanni Ircano. In pi\u00f9 \u00e8 riportata che con essi part\u00ec un seguito che contava tra 200.000 e 300.000 civili, fra cuochi, panettieri, attori, prostitute, attendenti, servitori e altri. I soldati portavano decorazioni d'oro e d'argento persino sulle scarpe, e addirittura le pentole e gli strumenti di cucina erano in metalli pregiati: sembrava che l'esercito stesse andando a un banchetto pi\u00f9 che in battaglia (cos\u00ec Giustino e Orosio). Nell'esercito seleucide vi era effettivamente un tenore di vita alto ed era consueto che i soldati portassero splendide decorazioni per intimorire il nemico. In pi\u00f9 Antioco intendeva verosimilmente dare del suo regno una manifestazione di rinnovata potenza e splendore, per ricollegarsi ai fasti che esso aveva avuto in passato. Ma se il numero di soldati \u00e8 possibilmente vicino a quello reale, le altre cifre e i dettagli sulle stravaganze sono probabilmente esagerazioni, atte a dipingere i Siri come tipicamente decadenti e debosciati. Ad ogni modo, questa fu l'ultima grande campagna militare organizzata dai Seleucidi.\nLa spedizione ebbe inizio nel 130 a.C. (per Thomas Fischer gi\u00e0 nel 131 a.C.). L'esercito guidato da Antioco attravers\u00f2 l'Eufrate e affront\u00f2 con successo i Parti in tre battaglie campali. Una di queste si consum\u00f2 sul Lykos, un affluente del Tigri, ove venne battuto il generale Indate e i Siri eressero quindi un \"tropaion\", un monumento celebrativo della vittoria. Molti potentati asiatici, che solo da poco erano caduti sotto l'egida partica, si ribellarono ai dominatori e passarono dalla parte dei Seleucidi. Raggiunta Babilonia, Antioco si assegn\u00f2 l'epiteto \"il Grande\". Vista la rapidit\u00e0 di questi successi, quando il re dei Parti, Fraate II, gli chiese la pace, Antioco VII pose delle condizioni estremamente dure: la restituzione di Demetrio II e di tutti i territori che in passato erano stati sotto il dominio seleucide e inoltre il pagamento di un tributo. L'impero partico si sarebbe in questo modo ridotto ad un semplice Stato satellite di Antiochia, per cui Fraate ruppe i negoziati e nella primavera del 130 a.C. la guerra riprese. Claudio Eliano e Giulio Ossequente riportano l'aneddoto, che al momento di rimettersi in marcia ci si accorse che una rondine aveva nidificato nella tenda del re, un presagio infausto, che per\u00f2 Antioco ignor\u00f2. L'esercito siro arrivo fino a Susa ed Ecbatana, nel cuore dell'impero partico, senza incontrare significative resistenze, mentre Fraate, ormai a corto di mezzi, fu costretto a chiedere l'aiuto militare dei suoi nemici Saka (che nelle fonti sono chiamati genericamente \"Sciti\"). Nell'inverno del 130 a.C. rimanevano ad opporsi ai Siri solo alcune citt\u00e0 iraniche. Ma la grandezza dell'armata seleucide costituiva ora un grave problema, perch\u00e9, per mantenersi, i soldati si abbandonarono a pesanti saccheggi ai danni degli indigeni, che peraltro si trovavano sotto il dominio partico da molto pi\u00f9 tempo e consideravano quindi Antioco un invasore straniero. Isolati dalle retrovie e smarriti in una regione ostile, i singoli reparti dell'armata seleucide cominciarono a cadere vittima di agguati organizzati dai Parti con l'aiuto della popolazione locale. In pi\u00f9 Fraate risped\u00ec ad Antiochia il suo prigioniero Demetrio II, fratello di Antioco, per destabilizzare ulteriormente la posizione dei Seleucidi. In questa situazione caotica, Antioco, che al comando di un battaglione cercava di riunire le sue forze e organizzare la controffensiva, fu intercettato in una vallata da un esercito partico, che le fonti antiche dicono contasse 120.000 uomini; i suoi strateghi gli consigliarono di ritirarsi sulle montagne, dove sarebbe stato semplice respingere la micidiale cavalleria partica, ma il re rifiut\u00f2 e dette battaglia ai nemici; sopraffatti dalla superiorit\u00e0 del nemico, il comandante Ateneo e parte delle truppe sire si dettero alla fuga e Antioco, abbandonato indietro, cadde (Appiano e Claudio Eliano riportano che si suicid\u00f2 per non venire fatto prigioniero, gli altri storici antichi scrivono che fu ucciso). Lo storico Ateneo, citando l'opera di Posidonio, riferisce che Fraate offr\u00ec uno splendido funerale alle esequie di Antioco e lo celebr\u00f2 con un discorso ironico ma non privo di rispetto. \"La tua audacia e la tua passione per l'alcol ti hanno rovinato, o Antioco: speravi che con le tue grandi coppe saresti stati in grado di bere il regno di Arsace.\"\nEpilogo.\nDopo il disastroso esito della campagna in Oriente, il regno di Siria non si riprese pi\u00f9: i popoli sottomessi si ribellarono, i regni vicini ridussero i suoi confini e il trono venne insanguinato da una serie ininterrotta di conflitti dinastici. Alla morte di Antioco VII gli sarebbe dovuto succedere il suo figlio di cinque anni Seleuco, che per\u00f2 fu fatto prigioniero dai Parti (secondo Giovanni di Antiochia invece si rifugi\u00f2 spontaneamente presso di loro, perch\u00e9 temeva che suo zio Demetrio lo avrebbe ucciso per eliminare un rivale al trono). Il re Fraate stesso prese in moglie una figlia di Antioco VII (che quello aveva portato con s\u00e9, forse per farle sposare un satrapo alleato) e ne fece sposare una sua al giovane Seleuco. Recuper\u00f2 anche velocemente la Babilonide e si vendic\u00f2 crudelmente contro gli abitanti di Seleucia, mentre il suo satrapo Imero distruggeva per punizione molte delle pi\u00f9 splendide zone di Babilonia. Molti dei soldati che erano stati catturati durante il disastro furono arruolati a forza dai Parti in una sorta di \"legione ellenica\", ma quando pi\u00f9 tardi il re guid\u00f2 il suo esercito in battaglia contro i Saka, il reparto ellenico lo abbandon\u00f2 sul campo ed egli perci\u00f2 cadde. Anche Giovanni Ircano, tornato con i suoi dall'Oriente, approfitt\u00f2 della caduta di Antioco, conquistando la piena indipendenza della Giudea.\nNel 129 a.C. Demetrio II, fratello di Antioco VII, liberato da Fraate, raggiunse Antiochia e si insedi\u00f2 come re per la seconda volta. Ma subito scoppi\u00f2 un nuovo conflitto dinastico, in cui a Demetrio si oppose un certo Zabina, il quale si present\u00f2 come figlio adottivo di Antioco VII, avendo ricevuto da Fraate le spoglie del defunto re in un sarcofago d'argento. Nel 116 a.C. poi fece ritorno in Siria uno dei figli di Antioco VII, Antioco Ciziceno, a reclamare a sua volta il trono contro il cugino Antioco VIII Gripo. I due contendenti e i rispettivi discendenti guerreggiarono fra loro fino a quando, nel 64 a.C., il generale romano Pompeo ridusse la Siria a provincia romana."}
{"id": "1415133", "revid": "2166030", "url": "https://it.wikipedia.org/wiki?curid=1415133", "title": "Luisa di Svezia", "text": "Biografia.\nInfanzia ed educazione.\nLuisa nacque al Palazzo Reale di Stoccolma e fu l'unica figlia sopravvissuta di re Carlo XV/IV di Svezia e di Norvegia e della sua consorte, la regina Luisa dei Paesi Bassi. I suoi nonni paterni erano re Oscar I di Svezia e di Norvegia e la regina Giuseppina di Leuchtenberg; quelli materni il principe Federico dei Paesi Bassi e la principessa Luisa di Prussia.\nDopo la morte di suo fratello, Luisa venne trattata dal padre come un figlio. Una volta suo padre disse di lei: \"\u00c8 un brutto diavolo, ma \u00e8 divertente!\". Questo preoccup\u00f2 la madre, che voleva venisse educata secondo l'ideale femminile del tempo. Luisa viene descritta come una figlia unica, amata e viziata, i cui genitori stravedevano per lei: si dice che assomigliasse a sua madre nelle fattezze, ma che assomigliava a suo padre nel comportamento, energico e felice .\nDopo la nascita del fratello nel 1852, sua madre aveva subito un infortunio che le aveva impedito di avere altri figli e ci\u00f2 implicava un problema di successione: sebbene la Svezia in passato avesse gi\u00e0 avuto sovrani donne, e l'approvazione della successione femminile fosse stata dichiarata gi\u00e0 nel 1604, tale disposizione non era stata accolta dalla nuova costituzione del 1809, perci\u00f2 Luisa non fu riconosciuta come erede al trono. La sua successione, quindi, avrebbe richiesto una modifica della legge, come sarebbe stata anche necessario per quanto riguardava il trono di Norvegia, che non l'approvava. Essendo l'unica figlia superstite dei suoi genitori, suo padre, re Carlo XV/IV, fece ripetuti tentativi di modificare la Costituzione per far accettare Luisa come sua erede. Tuttavia, quando il fratello di suo padre, ebbe il primo figlio nel 1858, seguito da molti altri negli anni successivi, re Carlo non riusc\u00ec nel suo intento di modifica costituzionale e la questione non venne risolta.\nDella formazione accademica di Luisa si occup\u00f2 la sua governante Hilda Elfving. Nel 1862, lei e sua madre divennero allieve di Nancy Edberg, la pioniere del nuoto per le donne. L'arte del nuoto non era, inizialmente, considerata del tutto adeguata per le donne, ma quando la Regina e sua figlia presero le lezioni, essa venne rapidamente di moda e fu accettata anche per le donne.\nMatrimonio.\nLuisa divenne oggetto di progetti matrimoniali molto presto. Il candidato pi\u00f9 plausibile era il principe ereditario Federico di Danimarca. Luisa e Federico si conobbero nel 1862. Il matrimonio fu considerato auspicabile per diversi motivi. La situazione tra le case reali era molto tesa in quel momento. Dopo la morte di re Federico VII di Danimarca, senza figli, nel 1863, erano stati proposti come possibili candidati Carlo o suo fratello, il principe Oscar, per il trono danese, invece di Cristiano IX. In Danimarca, c'era delusione per il fatto che la Svezia, nonostante l'attuale Scandinavismo, non l'avesse sostenuta contro la Prussia durante la guerra danese-prussiana nel 1864. Dopo il 1864, sia in Svezia-Norvegia che in Danimarca si inizi\u00f2 a discutere sui piani per la creazione di una forma di pace simbolica tra le due nazioni, organizzando un matrimonio tra Luisa e il principe ereditario Federico. Carlo XV voleva che sua figlia diventasse regina di Danimarca, e in questo regno questo matrimonio sarebbe stato preferito ad uno con una principessa tedesca, che sarebbe stata l'alternativa dopo la recente guerra con la Germania. Tuttavia, Carlo XV non voleva forzare la figlia ad un matrimonio combinato e quindi lasci\u00f2 la decisione finale a lei. \nIl 14 aprile 1868 fu organizzato un incontro tra Luisa e Federico nel castello di B\u00e4ckaskog, in Scania. Poich\u00e9 la questione dipendeva dalla volont\u00e0 di Luisa di sposare o meno Federico, non venne informato nessuno. Alla fine dell'incontro, tuttavia, entrambi erano apparentemente soddisfatti e Luisa accett\u00f2 di sposarlo. Il fidanzamento venne annunciato durante il pranzo del giorno successivo.\nDurante l'inverno 1868-1869, Luisa studi\u00f2 la lingua, la letteratura, la cultura e la storia danese sotto la guida di Lorentz Dietrichson. \nLe nozze vennero celebrate nella cappella del Palazzo Reale di Stoccolma il 28 luglio 1869 con grande sfarzo e splendore, nel momento in cui la Svezia era in uno stato di carestia, e la dote della principessa consistette in oggetti prodotti in Svezia, a beneficio dell'economia svedese. Luisa era la prima principessa svedese a sposarsi nella casa reale danese fin dal Medioevo.\nPrincipessa della Corona di Danimarca.\nIl matrimonio non fu felice, n\u00e9 ebbe alcun effetto sul rapporto tra i due paesi. Durante il suo lungo periodo come \"Principessa Ereditaria di Danimarca\", Luisa divenne molto popolare tra il popolo ma non aveva un buon rapporto con la famiglia reale, soprattutto con la suocera e le cognate, e non ricevette alcun sostegno da parte del marito.\nLa famiglia visse una vita discreta a Palazzo di Amalienborg durante l'inverno e nel palazzo di Charlottenlund durante l'estate. Durante i primi anni di matrimonio, Luisa visit\u00f2 spesso la Svezia. Era presente alla morte della madre nel marzo 1871. All'epoca, ricevette conforto da parte di Sofia di Nassau, che divenne sua confidente e amica personale. Lo stile di vita di Federico e la sua infedelt\u00e0 danneggiarono la sua popolarit\u00e0 e la resero infelice. La regina chiese dei consigli a sua zia, che la present\u00f2 ai predicatori Lord Radstock e Gustaf Emanuel Beskow. Da quel momento, Luisa trov\u00f2 conforto nella religione. Studi\u00f2 il greco, fece studi biblici e incontr\u00f2 Lord Radstock a Copenaghen nel 1884. Fece anche amicizia con la dama di compagnia Wanda Oxholm. Luisa, peraltro, era interessata anche all'artigianato danese, come le opere in cuoio e la pittura. \nI contemporanei ci descrivono Luisa come una donna devota e austera, che ha dato ai suoi figli un'infanzia dominata dalla religione e dal dovere. Non amava frequentare la societ\u00e0 di Copenaghen, da lei considerata frivola. Era noto che voleva vedere una delle sue figlie sposata con un membro della casa reale svedese, cosa che avvenne quando la figlia Ingeborg spos\u00f2 il principe Carlo di Svezia nel 1897. \nNel corso della sua vita contribu\u00ec a numerose opere di beneficenza, sia in Danimarca che in Svezia. Nel suo paese natale patrocin\u00f2 diverse istituzioni, la pi\u00f9 famosa delle quali \u00e8 la \"Fondazione Principessa Luisa\", in favore dei bambini poveri.\nRegina di Danimarca.\nLuisa divenne regina di Danimarca nel 1906. Come regina era conosciuta soprattutto per le sue opere di beneficenza, un interesse che ha condiviso con il marito. Poco avvezza ai doveri cerimoniali e alle manifestazioni pubbliche, visse una vita appartata, dedicandosi ai suoi figli e ai suoi interessi nel campo dell'arte, della letteratura e della carit\u00e0.\nMorte.\nNel 1912 rimase vedova. Dal 1915 al 1917 venne costruito il Castello di Egelund, dove visse per il resto della sua vita. \nMor\u00ec a Palazzo di Amalienborg a Copenaghen nel 1926 ed \u00e8 sepolta accanto a suo marito nella Cattedrale di Roskilde.\nDiscendenza.\nDal matrimonio tra Luisa e Federico VIII di Danimarca nacquero otto figli:"}
{"id": "1415136", "revid": "125890181", "url": "https://it.wikipedia.org/wiki?curid=1415136", "title": "ITAR-TASS", "text": "La ITAR-TASS, acronimo di Informacionnoe Telegrafnoe Agentstvo Rossii - Telegrafnoe agentstvo svjazi i soob\u0161enija () \u00e8 l'agenzia di stampa ufficiale russa, erede della sovietica TASS attiva fino al 1992, il cui acronimo \u00e8 stato conservato nella nuova dizione, anche se durante il periodo dell'URSS esso significava Telegrafnoe Agentstvo Sovetskogo Sojuza ().\nStoria.\nNata nel 1925 a Mosca come fusione di diverse agenzie russe e di altri Paesi un tempo parte dell'impero zarista, essa fu per tutta la sua esistenza la voce ufficiale all'estero dell'Unione Sovietica."}
{"id": "1415141", "revid": "123877299", "url": "https://it.wikipedia.org/wiki?curid=1415141", "title": "Maybyner Rodney Hil\u00e1rio", "text": "Carriera.\nCome la maggior parte dei bambini brasiliani, inizi\u00f2 a giocare a calcio ed era abbastanza bravo da ricevere le attenzioni di club professionistici. Gioc\u00f2 a basket per la prima volta all'et\u00e0 di 14 anni.\nAttir\u00f2 l'attenzione internazionale partecipando ai Goodwill Games nel 2001, come membro della nazionale brasiliana. Ha giocato anche nel club brasiliano del Vasco da Gama. In seguito eccelse al predraft NBA svoltosi a Chicago nel 2002; al termine del quale venne scelto nel Draft NBA del 2002 dai New York Knicks che lo scambiarono immediatamente con i Denver Nuggets.\nInizi\u00f2 la stagione 2002-03 dalla panchina, ma la termin\u00f2 da titolare, con una media di 10,5 punti, 6,1 rimbalzi e 1,6 palle rubate per partita; e fin\u00ec nella top ten per la percentuale di tiro (51,6). Al termine della stagione venne selezionato come membro del team NBA All-Rookie. Nel 2008 gli \u00e8 stato rimosso un tumore ai testicoli. Il 15 marzo 2012 \u00e8 stato ceduto agli Washington Wizards."}
{"id": "1415143", "revid": "106986265", "url": "https://it.wikipedia.org/wiki?curid=1415143", "title": "Launegildo", "text": "Il launegildo (in lingua longobarda Launechild o Launegild) era un istituto del diritto longobardo che aveva luogo quando una persona decideva di donare un bene ad un'altra persona. Dato che nel mondo longobardo l'atto del dono era visto di cattivo occhio con l'istituzione del launegildo il donatario offriva al donatore un bene di piccolo valore per far s\u00ec che tecnicamente non avvenisse un dono, bens\u00ec uno scambio di beni.\nCome tutti i popoli germanici, i Longobardi non concepivano la concessione a titolo gratuito di beni o diritti n\u00e9 la donazione \"sic et simpliciter\", in quanto erano atti dispositivi che \"diminuivano il patrimonio\". Il launegildo, istituto di diritto consuetudinario, ristabiliva una certa bilateralit\u00e0 nello spostamento di ricchezze, cui dava anche una certa stabilit\u00e0, e consisteva nella dazione di un oggetto come controprestazione, anche simbolica, di una donazione.\nL'usanza si ritrova anche a distanza di molti secoli dall'Editto di Rotari (643) in alcuni documenti datati intorno al 1095, dove, a fronte di un atto di liberalit\u00e0, oltre ad un oggetto (generalmente un capo di vestiario), era data anche una controprestazione in denaro. Col tempo, il launegildo divent\u00f2 una forma di pagamento finalizzata a convalidare una donazione tra vivi, ma non era previsto per le donazioni nei confronti di monasteri e abbazie. Nelle leggi di Liutprando (728) vi \u00e8 anche un elenco di oggetti che possono essere dati come launegildo: \u00ab\"cavallus vel boves, aurum vel argentum, vestimenta, aeramenta, ferramenta aut animalia minuta\"\u00bb."}
{"id": "1415147", "revid": "1910402", "url": "https://it.wikipedia.org/wiki?curid=1415147", "title": "Big Brother and the Holding Company (album)", "text": "Big Brother and the Holding Company \u00e8 l'album di debutto del gruppo musicale omonimo, con alla voce la cantante Janis Joplin (anch'ella al debutto in studio), pubblicato nell'agosto del 1967."}
{"id": "1415155", "revid": "838137", "url": "https://it.wikipedia.org/wiki?curid=1415155", "title": "Mathew Cheriankunnel", "text": "Biografia.\nOrdinato sacerdote del PIME il 28 aprile 1962, il 3 maggio 1977 fu consacrato primo vescovo di Nalgonda dal cardinale Duraisamy Simon Lourdusamy.\nPromosso vescovo coadiutore di Kurnool nel 1986, ne divenne vescovo il 18 gennaio 1988.\nSi \u00e8 dimesso il 16 luglio 1991 per motivi di salute.\nGenealogia episcopale.\nLa genealogia episcopale \u00e8:"}
{"id": "1415160", "revid": "112440244", "url": "https://it.wikipedia.org/wiki?curid=1415160", "title": "Cheap Thrills (Big Brother and the Holding Company)", "text": "Cheap Thrills \u00e8 il secondo album della Big Brother and the Holding Company registrato in studio con Janis Joplin alla voce e pubblicato il 12 agosto 1968.\nDescrizione.\nL'album raggiunse la vetta nelle classifiche Billboard, mantenendo tale posizione per otto settimane, vendendo pi\u00f9 di un milione di copie.\nLa rivista Rolling Stone l'ha inserito al 338\u00ba posto della sua lista dei 500 migliori album.\nLa celebre copertina dell'album \u00e8 stata disegnata da Robert Crumb."}
{"id": "1415163", "revid": "552999", "url": "https://it.wikipedia.org/wiki?curid=1415163", "title": "I Got Dem Ol' Kozmic Blues Again Mama!", "text": "I Got Dem Ol' Kozmic Blues Again Mama! \u00e8 il primo album di Janis Joplin, pubblicato nel settembre del 1969. Si tratta del primo lavoro solista della cantante, dopo i due registrati come membro dei Big Brother and the Holding Company."}
{"id": "1415167", "revid": "1494169", "url": "https://it.wikipedia.org/wiki?curid=1415167", "title": "Echinacea", "text": ""}
{"id": "1415171", "revid": "78273", "url": "https://it.wikipedia.org/wiki?curid=1415171", "title": "Riti misterici", "text": ""}
{"id": "1415172", "revid": "1543377", "url": "https://it.wikipedia.org/wiki?curid=1415172", "title": "Pearl (album)", "text": "Pearl \u00e8 il secondo e ultimo album in studio di Janis Joplin, pubblicato postumo nel gennaio del 1971. Il disco era pronto per essere dato alle stampe quando la Joplin muore per overdose di eroina, il 4 ottobre, e viene pubblicato tre mesi dopo la scomparsa della cantante.\nL'album raggiunge la prima posizione nella Billboard 200, dove rimane per nove settimane, e si posiziona in vetta anche nelle classifiche di Australia, Canada, Paesi Bassi e Norvegia.\nPer la rivista \"Rolling Stone\", l'album \u00e8 alla posizione n.\u00b0 125 della lista dei migliori 500 album nella storia della musica.\nTracce.\nCD 1 (Pearl)\nCD 2 (Live from The Festival Express Tour, Canada - Recorded June 28 - July 4, 1970)"}
{"id": "1415174", "revid": "7", "url": "https://it.wikipedia.org/wiki?curid=1415174", "title": "Memory stick", "text": ""}
{"id": "1415175", "revid": "78273", "url": "https://it.wikipedia.org/wiki?curid=1415175", "title": "Culto misterico", "text": ""}
{"id": "1415177", "revid": "767487", "url": "https://it.wikipedia.org/wiki?curid=1415177", "title": "Von Thronstahl", "text": "Von Thronstahl sono una band tedesca di musica elettronica, Marziale, Neoclassica, Industrial rock fondata nel 1995 da due fratelli cattolici, Josef Maria Klumb e Bernhard.\nDiscografia.\nCompilation.\nI Von Thronstahl hanno contribuito a scrivere e comporre album tributo per Leni Riefenstahl, Julius Evola, Josef Thorak, Corneliu Zelea Codreanu, Hermann Hendrich, Arno Breker, e Filippo Tommaso Marinetti\nControversie.\nIl gruppo \u00e8 stato accusato molte volte di propaganda politica neo-fascista a causa dell'immagine del gruppo ed \u00e8 stato criticato per l'uso di emblemi Nazional Socialisti e fascisti combinata con elementi tratti dal mondo dell'Alta moda soprattutto nelle cover degli album e durante le performance live.\nIn realt\u00e0 la maniera 'distaccata' con cui tali simbologie sono evocate, apparentemente con la volont\u00e0 di creare un'estetica raffinata ed essenziale, ispirata in egual misura dall'architettura razionalista, dal 'dandysmo' anni '20 e '30 e dall'haute couture alla Coco Chanel; nonch\u00e9 l'assenza di messaggi di odio e violenza tipici delle espressioni musicali di estrema destra (NSBM, RAC, etc...) suggerisce che tale scelta derivi pi\u00f9 da una volont\u00e0 dissacratoria e provocatoria che da una reale convinzione politica."}
{"id": "1415179", "revid": "287204", "url": "https://it.wikipedia.org/wiki?curid=1415179", "title": "Arturo Chini Luduena", "text": ""}
{"id": "1415182", "revid": "599013", "url": "https://it.wikipedia.org/wiki?curid=1415182", "title": "Sini\u0161a Mihajlovic", "text": ""}
{"id": "1415184", "revid": "287204", "url": "https://it.wikipedia.org/wiki?curid=1415184", "title": "Sinisa Mihajlovi\u0107", "text": ""}
{"id": "1415188", "revid": "111380845", "url": "https://it.wikipedia.org/wiki?curid=1415188", "title": "Promotore musicale", "text": "Il promotore musicale, o promoter musicale, \u00e8 una figura professionale nel campo dello spettacolo musicale dal vivo.\n\u00c8 colui che professionalmente e imprenditorialmente organizza concerti di musica leggera, rock, pop e di ogni altro genere, in luoghi idonei ad ospitarli (teatri, palasport, stadi, locali, piazze, ecc.). \u00c8 la figura che si interfaccia con l'artista e/o il suo manager e/o l'agenzia di distribuzione del concerto, assumendosi ogni onere organizzativo locale ed in parte, o totalmente, la copertura finanziaria dei costi. Rientrano tra i compiti del promoter: rispettare la burocrazia, forniture necessarie, distribuzione dei biglietti e promozione locale, ecc. \"Promoter musicale\" \u00e8 un modo per definire l'organizzatore di spettacoli musicali dal vivo. Il promotore pu\u00f2 essere anche il medesimo produttore dell'artista e/o dello spettacolo. Spesso \u00e8 anche direttore artistico di rassegne, festival o altri eventi da lui ideati e/o organizzati.\nIn Italia i principali promotori musicali si sono associati nel 1996 a Firenze, costituendo Assomusica, l'associazione italiana degli organizzatori e produttori di spettacoli musicali dal vivo, che ha sede a Roma. Assomusica ha un proprio Statuto ed ha elaborato un \"Documento Regole e Ruoli per lo Spettacolo dal Vivo in Italia\".\nQuella del promoter musicale \u00e8 una figura professionale nata intorno agli anni '70 a cui si deve la promozione della musica dal vivo in Italia e nel mondo, attraverso l'organizzazione dei concerti delle pi\u00f9 acclamate stelle musicali nazionali ed internazionali, ma anche la valorizzazione dei giovani talenti e la promozione degli artisti emergenti. Il lavoro del promoter consente che la produzione musicale venga portata direttamente al pubblico attraverso l'esecuzione dal vivo."}
{"id": "1415193", "revid": "1573940", "url": "https://it.wikipedia.org/wiki?curid=1415193", "title": "Chiesa di Santa Maria della Piet\u00e0 (Palermo)", "text": "La chiesa di Santa Maria della Piet\u00e0 \u00e8 un luogo di culto cattolico barocco di Palermo, situato in via Torremuzza nel quartiere Kalsa, poco distante dalla gemella chiesa di Santa Teresa alla Kalsa, entrambe opera dell'architetto Giacomo Amato.\nStoria.\nLa chiesa, arretrata rispetto al filo della strada e fronteggiata dal settecentesco Palazzo Petrulla, d\u00e0 luogo all'omonima piazzetta che, nonostante le ridotte dimensioni, lascia trasparire il gusto per la teatralit\u00e0 tipicamente barocco. Il cantiere della chiesa, voluto dalle monache domenicane di clausura dell'annesso monastero, si apre nel 1678 e si chiude gi\u00e0 nel 1684. La facciata, vero capolavoro seicentesco, \u00e8 composta da due ordini di colonne completamente libere intramezzate da diverse statue, rappresentanti Santi o Beati domenicani secondo uno schema compositivo certamente influenzato dagli edifici religiosi di stile barocco a Roma e dalle chiese del Ges\u00f9 e di San Domenico.\nLa volta della chiesa fu decorata con stucchi di Giacomo, Giuseppe e Procopio Serpotta, arricchiti dall'alternanza di bianco e oro, raffiguranti ghirlande di fiori e frutta, putti ed angeli festanti, e dal notevole affresco raffigurante \"Il trionfo dell'Ordine Domenicano\", diviso in 32 scomparti e realizzato tra il 1708 ed il 1712 dal pittore Antonio Grano su disegno di Giacomo Amato.\nFacciata.\nProgettista delle ristrutturazioni del prospetto e anche dei rifacimenti interni \u00e8 il religioso dell'Ordine dei Crociferi Giacomo Amato, autore del capolavoro in barocco fiorito, che collabor\u00f2 anche con artisti, scultori ed architetti come Gaetano Lazzara, Antonio Grano, Gioacchino Vitagliano, Giacomo Serpotta ed i suoi familiari e Pietro Aquila.\nL'elegante facciata, perfetta mescolanza tra il primo barocco palermitano ed il barocco romano, prende slancio e movimento nel doppio ordine sovrapposto di sei simmetriche colonne di marmo bianco con ricchi capitelli corinzi. Le colonne binate centrali disposte avanzate, esaltano il senso di dinamicit\u00e0 dell'articolato prospetto in conci di tufo. L'alternanza di nicchie con statue, raffiguranti santi e beati domenicani. Anche qui la felice sovrapposizione alla facciata in pietra progettata dagli architetti del Senato Andrea Cirrincione e Gaspare Guercio, della doppia elevazione e decorazione in marmo di Billiemi ripresa dall'Amato.\nIl sobrio ed elegante portale centrale \u00e8 sormontato da un timpano ad arco intero che include lo stemma dell'Ordine Domenicano con una ricca decorazione comprendente volute, riccioli, palme, due piume e una conchiglia (capasanta). Al centro della facciata, sopra il portale, la vittoriosa statua marmorea di \"San Domenico\" posta sul \"globo\" fasciato dai segni zodiacali, opera di Gioacchino Vitagliano, o, secondo altri, di Giacomo Vitagliano. La statua \u00e8 datata al febbraio del 1702, cos\u00ec come le altre statue della facciata, e raffigura S. Domenico che sorregge con la mano sinistra il libro dei Vangeli ed il giglio, (suoi attributi iconografici), e con la mano destra il bastone recante lo stendardo col simbolo dell'Ordine; quest'ultimo, purtroppo, \u00e8 oggi perduto, cos\u00ec come le mani del santo ed il cane che si trovava vicino a quest'ultimo. Fanno ala una prima teoria di statue in stucco dello stesso autore (Gioacchino Vitagliano) raffiguranti santi e beati domenicani (da sinistra verso destra San Tommaso d'Aquino, Santa Caterina da Siena, Sant'Agnese da Montepulciano e San Vincenzo Ferrer) sormontate da oculi e ghirlande fitoformi.\nUn grande rosone festonato con angeli e animali allegorici, probabilmente cani (altro simbolo dell'Ordine Domenicano), sormonta la lapide sul cornicione che reca inciso il motto: \"QUASI STELLA MATUTINA IN MEDIO NEBULAE ET QUASI SOL REFULGENS SIC ISTE REFULSIT IN TEMPLO DEI\". Ai lati, in edicole con timpani a triangoli, altre due statue in stucco raffiguranti la beata Margherita di Savoia (a sinistra) e la beata Giovanna d'Aviz (a destra) arricchiscono il prospetto insieme a finestre con grate.\nChiude la prospettiva un doppio frontone sovrapposto, spezzato nella parte aggettante che delimita il belvedere con grate per le monache di clausura. Gli acroteri (sei in tutto) del doppio frontone del secondo (ed ultimo) ordine della facciata hanno la forma di vasotti fiammanti.\nInterno.\nL'interno della chiesa \u00e8 a navata unica, con tre cappelle per lato, senza fondo, arricchite da quattro tele di pregio, realizzate da due dei quattro fratelli Manno, e da pregevoli altari in marmi policromi mischi e tramischi, separate da quattro cantorie lignee dorate (due di stile barocco, due di stile rococ\u00f2). Le due cantorie rococ\u00f2, progettate dal pittore e architetto Pietro Aquila (in collaborazione con Giacomo Amato), sono sorrette da due fauni e dal mezzo busto di un grosso leone. Le pareti della navata sono decorate da angeli di scuola serpottiana in stucco recanti simboli/oggetti/strumenti della passione di Ges\u00f9, e da pregevoli gelosie in ferro battuto e di forma quadrilobata di notevole fattura, su disegno di Giacomo Amato, con la collaborazione di Pietro Aquila.\nAll'ingresso, il meraviglioso vestibolo, con uno splendido sottocoro, sorretto da 12 colonne di marmo di Billiemi (8 di esse in forma di lesene, le restanti 4 a tutto tondo), recante splendidi affreschi del 1722 realizzati dal pittore Guglielmo Borremans, raffiguranti \"Scene di vita e di miracoli di Santa Caterina da Siena e di San Domenico\" ed \"Effigi di Santi/e e Beati/e domenicani/e\", contornati da stucchi bianchi e dorati realizzati nel 1722 da Procopio Serpotta e da Nicol\u00f2 Sanseverino su disegno dall'architetto Gaetano Lazzara; nel vestibolo, inoltre, si aprono quattro vani. \nParete destra.\nNella parete di destra vi \u00e8 un'elegantissima acquasantiera seicentesca sormontata dalla statua di San Giovanni Battista e rivestita da marmi policromi e vi si succedono tre cappelle:\nParete sinistra.\nIn Santa Maria della Piet\u00e0 sono conservate le statue lignee della patrona di Palermo, \"Santa Rosalia\", realizzata dallo scultore di Ortisei Vincenzo Moroder nel 1958, e del \"Cuore Immacolato di Maria\", quest'ultima, realizzata nel 1954, veniva condotta tutti gli anni in processione dall'omonima congregazione per le vie e per le parrocchie del quartiere Kalsa.\nAltare Maggiore.\nRealizzato in pietre dure e marmi vari. La mensa \u00e8 sostenuta da quattro angeli lignei dorati genuflessi, due dei quali indicano l'urna delle reliquie che si trova al centro dell'altare stesso. Sopra l'altare sono presenti, inoltre, sei preziosi candelieri in legno dorato ed il prezioso tabernacolo sovrastato da un tronetto con colonnine marmoree di stile corinzio e putti in bronzo dorato che sostengono la culminazione a corona; il tronetto ospita un piccolo crocefisso policromo ligneo settecentesco. Il tabernacolo, in legno dipinto a motivi marmorei, lapislazzuli, marmo giallo di Castronovo e bronzo dorato, \u00e8 uno dei pi\u00f9 preziosi che esistano in Sicilia. La porticina \u00e8 costituita da uno sfondo in lapislazzuli su cui \u00e8 posto un cuore di diaspro sanguigno avvolto da fiamme d'oro e attraversato da una corona di spine d'oro, sormontato da una croce di diaspro costellata da varie perline e da rubini. Il tabernacolo \u00e8 inoltre decorato nella parte sottostante da una figura dorata raffigurante il pellicano che si immola per i suoi piccoli, simbolo di Cristo che muore per salvare il mondo dal peccato, e nella parte soprastante da un cartiglio rosso su cui vi \u00e8 l'iscrizione latina a caratteri d'oro: \"Hic est Filius meus Dilectus\" indicata dalla soprastante figura in bronzo dorato del Padre Eterno, che, attorniato da nubi e da visi di putti (anch'essi in bronzo dorato), con la mano sinistra sorregge il globo, con la destra indica il tabernacolo stesso.\nSono inoltre conservati nella chiesa:\nInoltre \u00e8 conservato in sagrestia una pregevole tela raffigurante \"San Nicol\u00f2 di Bari\", proveniente dalla distrutta e secolare chiesa di San Nicol\u00f2 alla Kalsa, che sorgeva dove oggi si trova la scultura di Ignazio Marabitti, la \"Fontana del Cavallo Marino\".\nMonastero domenicano di Santa Maria della Piet\u00e0.\nIl monastero della Piet\u00e0, tanto grande da ospitare almeno 80 suore professe e tante altre converse, comprendeva nel suo complesso anche il Palazzo Abatellis, adibito, insieme alla cappella della Piet\u00e0, a parlatorio, oggi entrambi sede della Galleria Regionale della Sicilia.\nIl luogo possedeva un tempo giardini fioriti con frutteti di nespole e limoni, viali pensili, nei quali le religiose facevano correre delle carrozzine, fontane e laghetti sull'acqua dei quali le monache, durante il tempo libero, facevano ondeggiare delle barchette da loro costruite.\nOspedale di San Bartolomeo.\nNel 1431 l'ospedale \u00e8 accorpato all'Ospedale Grande e Nuovo."}
{"id": "1415194", "revid": "287204", "url": "https://it.wikipedia.org/wiki?curid=1415194", "title": "The Grateful Dead (album)", "text": "The Grateful Dead \u00e8 il primo album dei Grateful Dead, pubblicato nel 1967 per la Warner Bros.\nDescrizione.\nRegistrato in soli 3 giorni, l'album si caratterizza per un sound grezzo, ancora legato agli stilemi del garage rock e del blues, e incapace di riproporre la tipica potenza dal vivo del gruppo.\nSono soltanto tre le canzoni scritte dalla band, il resto sono brani di altri artisti riarrangiati: il disco ripropone i brani suonati dal gruppo nei concerti, seppur entro le logiche limitazioni delle facciate del disco, non a caso nell'edizione originale i brani vennero tagliati per rientrare nella durata standard dei long playing e solo con la riedizione in compact disc si \u00e8 potuta avere una versione integrale.\nDi tutte le tracce proposte, soltanto \"Viola Lee Blues\", con i suoi 10 minuti, riesce a rendere, almeno in parte, l'idea delle loro esibizioni dal vivo e del loro carattere lisergico.\nInteressante notare come il disco riporti Garcia come \"Captain Trip\", in memoria degli storici Acid Test. L'enigmatica scritta che compare sulla copertina dell'album riporta la scritta, criptata, dal libro dei morti egizio: \"In the Land of the dark, the ship of the sun is drawn by the grateful dead\"."}
{"id": "1415195", "revid": "439868", "url": "https://it.wikipedia.org/wiki?curid=1415195", "title": "Chiesa parrocchiale", "text": "La chiesa parrocchiale \u00e8 un edificio specificamente dedicato al culto religioso cristiano. \nDescrizione.\nLa chiesa parrocchiale \u00e8 il luogo di riferimento di una parrocchia, che \u00e8 parte di una diocesi ed \u00e8 retta da un parroco.\nNella denominazione gerarchica la parrocchiale si trova in vari casi ad avere alla sue dirette dipendenze una o pi\u00f9 chiese sussidiarie o suffraganee."}
{"id": "1415197", "revid": "121658", "url": "https://it.wikipedia.org/wiki?curid=1415197", "title": "Martial industrial", "text": ""}
{"id": "1415198", "revid": "767487", "url": "https://it.wikipedia.org/wiki?curid=1415198", "title": "Anthem of the Sun", "text": "Anthem of the Sun \u00e8 il secondo album di studio dei Grateful Dead, pubblicato nel giugno del 1968.\nDescrizione.\nL'album \u00e8 importante per la storia del gruppo per diverse motivazioni. Innanzitutto ai componenti iniziali si aggiunge nel corso del 1967 il batterista e percussionista Mickey Hart, che apporta importanti novit\u00e0 nelle sonorit\u00e0 della band. Inoltre la band si impegna nel realizzare l'album: a differenza del primo disco, realizzato in soli 3 giorni, per produrre il loro secondo lavoro impiegano oltre 6 mesi in studio. Con questo disco i Grateful Dead cercano infatti di riprodurre l'intensit\u00e0 creativa e sperimentale dei loro concerti dal vivo, utilizzando una tecnica inusuale: fondono a delle parti registrate in studio moltissimi estratti live, creando un disco ibrido, anche per colmare le lacune nelle canzoni. Comunque rimane il disco, in studio, pi\u00f9 legato alle esperienze psichedeliche; le canzoni sono come non mai lunghe, multiformi, caotiche: ne fuoriesce, a conti fatti, un disco diviso in due lunghi medley, suddivisi ognuno per facciata. Nonostante tutto l'impegno e la cura l'esperimento sembra riuscito a met\u00e0 anche ai componenti del gruppo che si ritrovano delusi del prodotto dopo il suo completamento: ancora una volta il disco non riesce a trasmettere l'energia dei live. Da notare poi anche il primo testo scritto dal paroliere Robert Hunter per la band, scrive infatti le parole per \"Alligator\", e inizia cos\u00ec la trentennale collaborazione con il gruppo e specialmente con Garcia. Infine si aggiunge al complesso anche il tastierista Tom Constanten, che partecipa a due brani: \"We Leave the Castle\", tema facente parte della suite \"That's It for the Other One\", prendendo in prestito il \"prepared piano\" di John Cage e in \"Alligator\", al pianoforte.\nIl disco venne in seguito rimasterizzato dalla band per le edizioni successive, cosa che accadde anche per \"Aoxomoxoa\": nel 1972, Phil Lesh si occup\u00f2 di intervenire sui master originali per correggere il primo mix, ritenuto troppo caotico. La versione in cd, uscita nel boxset \"The Golden Road\" nel 2003, ha mantenuto per\u00f2 il mix originale, a differenza di quanto successo con \"Aoxomoxoa\", che nella ristampa ha adottato il remix degli anni '70."}
{"id": "1415205", "revid": "1305772", "url": "https://it.wikipedia.org/wiki?curid=1415205", "title": "History of the Grateful Dead, Volume One (Bear's Choice)", "text": "History of the Grateful Dead, Volume One (Bear's Choice) \u00e8 un album dal vivo dei Grateful Dead, pubblicato nel 1973. Contiene estratti dai concerti del gruppo al Fillmore East del 13 e 14 febbraio 1970.\nIl disco \u00e8 dedicato alla memoria di Ron McKernan, in arte \"Pigpen\", scomparso nel marzo del 1973, per le conseguenze di una cirrosi epatica, principalmente dovuta al suo alcoolismo.\nIl \"Bear\" del titolo altri non \u00e8 che Owsley Stanley, noto \"guru\" e fornitore di LSD dell'epoca e tecnico del suono della band a tempo perso: sue le scelte dei brani e del concerto.\nA questo doveva seguire un \"Volume Two\", cosa che non avvenne per\u00f2 mai a causa della fine del contratto con la Warner Bros. poco dopo l'uscita dell'album."}
{"id": "1415208", "revid": "17654", "url": "https://it.wikipedia.org/wiki?curid=1415208", "title": "Anfipodi", "text": ""}
{"id": "1415220", "revid": "167080", "url": "https://it.wikipedia.org/wiki?curid=1415220", "title": "Museo di Villa Giulia", "text": ""}
{"id": "1415223", "revid": "17654", "url": "https://it.wikipedia.org/wiki?curid=1415223", "title": "Iperidi", "text": ""}
{"id": "1415230", "revid": "13261", "url": "https://it.wikipedia.org/wiki?curid=1415230", "title": "Corte di giustizia europea", "text": ""}
{"id": "1415231", "revid": "17654", "url": "https://it.wikipedia.org/wiki?curid=1415231", "title": "Caprellidea", "text": ""}
{"id": "1415236", "revid": "182193", "url": "https://it.wikipedia.org/wiki?curid=1415236", "title": "Marco Brunelli", "text": "Biografia.\nBrunelli \u00e8 stato cofondatore delle catene di supermercati Esselunga (in societ\u00e0 con Bernardo e Guido Caprotti), Supermercati GS (in societ\u00e0 con Guido Caprotti); \u00e8 altres\u00ec fondatore e proprietario dei gruppi Finiper (operante col marchio \"Iper la grande i\" tramite la controllata Iper Montebello) e Unes. Inoltre, ha ricoperto la carica di presidente di Carrefour Italia. Ci\u00f2 fa di lui uno dei maggiori imprenditori del settore GDO in Italia."}
{"id": "1415241", "revid": "709565", "url": "https://it.wikipedia.org/wiki?curid=1415241", "title": "Barbarossa (fumetto)", "text": "Barbarossa (\"Barbe Rouge\") \u00e8 un fumetto belga, pubblicato originariamente in Francia dal 29 settembre 1959 nel settimanale francese \"Pilote\", creato dallo scrittore Jean-Michel Charlier e dal disegnatore Victor Hubinon. Dal fumetto \u00e8 stata tratta una serie televisiva a cartoni animati prodotta nel 1997 da Carrere Group, Rai Cinema Fiction, tf1, Medver, Victory e Canal+, composta da 26 episodi.\nIn Italia la serie animata \u00e8 andata in onda su Rai 1 dal 1998.\nTrama.\nLa storia non si basa direttamente sullo storico corsaro Barbarossa, ma \u00e8 piuttosto una visione fumettistica originale della coppia di autori ambientata nel Mar delle Antille del 1600.\nParodia in Asterix.\nDall'albo numero quattro della serie a fumetti \"Asterix\", \"Asterix gladiatore\" (\"Ast\u00e9rix gladiateur\"), fanno la loro comparsa una banda di feroci pirati, che finiscono sempre per colare a picco dopo l'intervento degli irriducibili galli; il pirata rosso, il nubiano di vedetta balbuziente, e tutti gli altri personaggi sono delle caricature dei fumetti di Barbarossa."}
{"id": "1415244", "revid": "1442080", "url": "https://it.wikipedia.org/wiki?curid=1415244", "title": "Q\u0101f", "text": "Q\u0101f ( ) \u00e8 la ventunesima lettera dell'alfabeto arabo. Nella numerazione abjad essa assume il valore 100.\nOrigine.\nQuesta lettera deriva secondo alcuni da dell'alfabeto nabateo, secondo altri da \u0729 dell'alfabeto siriaco. In ogni caso deriva da \"qoph\" dell'alfabeto aramaico (), che nacque dalla \"qof\" dell'alfabeto fenicio (), generata dalla \"qup\" dell'alfabeto proto-cananeo ().\nFonetica.\nFoneticamente corrisponde alla occlusiva uvulare sorda (). La presenza della \"q\u0101f\" comporta uno scurimento della vocale cui \u00e8 associata a causa di un fenomento di assimilazione. Molto evidente \u00e8 l'assimilazione della vocale di timbro \"a\" che viene attratta nella pronuncia posteriore fino a diventare o .\nScrittura e traslitterazione.\nQ\u0101f viene scritta in varie forme in funzione della sua posizione all'interno di una parola:\nNella traslitterazione dall'arabo \u00e8 comunemente associata a \"q\".\nSintassi.\nQ\u0101f \u00e8 una lettera lunare. Ci\u00f2 significa che quando ad una parola che inizia con questa lettera bisogna anteporre l'articolo determinativo (\u0627\u0644 alif-l\u0101m \"al\"), esso non subir\u00e0 alcuna modifica.\nAd esempio \u0642\u0645\u0631 (\"qamar\", luna) diventa \u0627\u0644\u0642\u0645\u0631 (\"al-qamar\", la luna), che si pronuncia ."}
{"id": "1415245", "revid": "124123", "url": "https://it.wikipedia.org/wiki?curid=1415245", "title": "Congal C\u00e1ech", "text": "Era figlio di Scandal Sciathlethan e nipote di Fiachnae mac B\u00e1et\u00e1in (Fiachnae Lurgan). Il \"Fled D\u00fain na nG\u00e9d\" fa di Congal il nipote di Eochaid Buide, re di D\u00e1l Riata, notizia che non viene per\u00f2 confermata da altre fonti ma che \u00e8 comunque possibile da un punto di vista cronologico. Ci\u00f2 farebbe di Congal il nipote del suo alleato Domnall Brecc.\nCongal sarebbe salito sul trono dei D\u00e1l nAraidi dopo il nonno Fiachnae, ma \u00e8 improbabile che si sia imposto come re degli Ulaid fino a dopo la morte di Fiachnae mac Demm\u00e1in (627). Fa la sua comparsa per la prima volta nei documenti nell'anno 628, quando uccise Suibne Menddei Cen\u00e9l nE\u00f3gain, forse re supremo d'Irlanda a Taerr Br\u00e9ni. Potrebbe essere stato proprio questo episodio ad aprire la strada a Congal al trono degli Ulaid, ma port\u00f2 anche Domnall mac \u00c1edo dei Cen\u00e9l Conaill alla guida degli U\u00ed N\u00e9ill del nord. Nel 629, Congal avrebbe sconfitto le truppe di D\u00e1l Riata a Fid E\u00f3in, uccidendo Connad Cerr, sebbene sia considerato vincitore Ma\u00e9l Ca\u00edch, forse uno sconosciuto fratello di Congal. D\u00e1l Riata soffr\u00ec anche la perdita di due nipoti di \u00c1ed\u00e1n mac Gabr\u00e1in e fu ucciso anche l'esiliato Osric di Bernicia (forse figlio di \u00c6thelfrith). Poco dopo Congal fu ucciso da Domnall mac \u00c1edo a D\u00fan Ceithirn e fugg\u00ec dal campo di battaglia. Domnall mac \u00c1edo domin\u00f2 la situazione fino al 637, quando Congal, insieme a Domnall Brecc di D\u00e1l Riata, lo affront\u00f2 nella battaglia di Mag Rath (Moira). Domnall mac \u00c1edo sconfisse Congal che fu ucciso. Lo scontro viene menzionato dal \"Buile Shuibhne\" e dal \"Cath Maige Rath\".\n\u00c8 incerto se egli sia stato o meno re supremo d'Irlanda. "}
{"id": "1415248", "revid": "339392", "url": "https://it.wikipedia.org/wiki?curid=1415248", "title": "Industrial marziale", "text": ""}
{"id": "1415249", "revid": "201394", "url": "https://it.wikipedia.org/wiki?curid=1415249", "title": "Martial Industrial", "text": ""}
{"id": "1415250", "revid": "228587", "url": "https://it.wikipedia.org/wiki?curid=1415250", "title": "K\u0101f", "text": "K\u0101f ( ) \u00e8 la ventiduesima lettera dell'alfabeto arabo. Nella numerazione abjad essa assume il valore 20 (questa numerazione si basa infatti sull'antico ordine delle lettere nell'alfabeto semitico nordoccidentale, dove \"k\u0101ph\" era la undicesima lettera e assumeva quindi il valore della seconda decina, dopo la decima, \"yod\", che valeva 10).\nOrigine.\nQuesta lettera deriva secondo alcuni da dell'alfabeto nabateo, secondo altri da \u071f\u071f dell'alfabeto siriaco. In ogni caso deriva da \"kaph\" dell'alfabeto aramaico (), che nacque dalla \"kaph\" dell'alfabeto fenicio (), generata dalla \"kap\" dell'alfabeto proto-cananeo ().\nFonetica.\nFoneticamente corrisponde alla occlusiva velare sorda (). Per questo motivo \u00e8 assimilabile alla c dura dell'alfabeto latino (ad esempio la \"c\" in cane).\nScrittura e traslitterazione.\nK\u0101f viene scritta in varie forme in funzione della sua posizione all'interno di una parola:\nNella traslitterazione dall'arabo \u00e8 comunemente associata a \"k\".\nSintassi.\nK\u0101f \u00e8 una lettera lunare. Ci\u00f2 significa che quando ad una parola che inizia con questa lettera bisogna anteporre l'articolo determinativo (\u0627\u0644 alif-l\u0101m \"al\"), esso non subir\u00e0 alcuna modifica.\nAd esempio: \u0643\u062a\u0627\u0628 kit\u0101b \"libro\", diventa \ufe8d\ufedf\ufedc\u062a\u0627\u0628, al-kit\u0101b \"il libro\", che si pronuncia ."}
{"id": "1415255", "revid": "33689", "url": "https://it.wikipedia.org/wiki?curid=1415255", "title": "Drupacea", "text": ""}
{"id": "1415258", "revid": "1711941", "url": "https://it.wikipedia.org/wiki?curid=1415258", "title": "Rudraige mac Dela", "text": "Rudraige, figlio di Dela dei Fir Bolg fu il secondo leggendario re supremo d'Irlanda che successe al fratello Sl\u00e1ine.\nQuando i Fir Bolg invasero l'Irlanda i cinque figli di Dela si spartirono l'isola: Rudraige giunse a Tracht Rudraige (Dundrum) e prese l'Ulster.\nLui e suo fratello Genann comandarono su quella parte dei Fir Bolg conosciuta come Fir Domnann, un popolo realmente esistito che potrebbe essere correlato coi Dumnoni della Britannia e della Gallia.\nSpos\u00f2 Liber.\nDopo la morte del fratello Sl\u00e1ine, Rudraige divenne re supremo, regando per due anni, dopodich\u00e9 mor\u00ec a Br\u00fa na B\u00f3inne (Newgrange) nel 1511 a.C..\nGli successero i fratelli Gann and Genann."}
{"id": "1415260", "revid": "111319", "url": "https://it.wikipedia.org/wiki?curid=1415260", "title": "Kallaste", "text": "Kallaste \u00e8 una citt\u00e0 dell'Estonia meridionale, nella contea di Tartumaa. Si affaccia sulla sponda estone del Lago Peipsi, al confine con la Russia."}
{"id": "1415262", "revid": "122783692", "url": "https://it.wikipedia.org/wiki?curid=1415262", "title": "Radivoj Kora\u0107", "text": "Carriera.\nKora\u0107 \u00e8 nato a Sombor nella provincia serba della Voivodina, e ha cominciato a giocare nello OKK Belgrado a sedici anni. Mancino, ricopriva il ruolo di ala grande. Soprannominato \"\u017du\u0107ko\" ('Biondino'), \u00e8 diventato uno dei migliori, se non il migliore, giocatori jugoslavi degli anni sessanta. \u00c8 stato il capocannoniere del campionato jugoslavo per 7 stagioni, un record ancor oggi ineguagliato. Inoltre nel 1968-69 \u00e8 stato il miglior marcatore del campionato italiano, segnando 581 punti con la Boario Padova.\nNella stagione 1964-65, in una partita della Coppa dei Campioni di quell'anno tra OKK Belgrado e Alvik Stockholm finita 155-57, Kora\u0107 segn\u00f2 99 punti, record tuttora imbattuto nella massima competizione europea per club. In quell'occasione pare che nessuno si ricord\u00f2 del record di 100 punti in una sola partita di Chamberlain del 1962, in quanto Kora\u0107 venne tenuto negli ultimi minuti in panchina e non ebbe la possibilit\u00e0 di batterlo.\nIn nazionale \u00e8 entrato nel 1958, vincendo un argento olimpico, due argenti ai mondiali e due argenti ed un bronzo ai campionati europei. Agli europei del 1961, del 1963 e del 1965 vinse il titolo di miglior realizzatore, cos\u00ec come ai Giochi Olimpici del 1960.\nHa giocato con lo OKK Beograd, vincendo quattro campionati e due coppe nazionali. Ha giocato anche un anno in Belgio vincendo il campionato ed un anno in Italia a Padova, dove nonostante vinse il titolo di miglior realizzatore con 581 punti, non riusc\u00ec a evitare la retrocessione della Boario Padova nella serie inferiore.\nIl 2 giugno 1969 \u00e8 morto in un incidente stradale vicino a Sarajevo.\nOmaggi.\nNel 1971, la FIBA ha istituito la Coppa Kora\u0107 in suo ricordo e la Federazione jugoslava ha deciso che il 2 giugno nessuna partita di basket venisse pi\u00f9 giocata. Quando nel 2002 la coppa europea che portava il suo nome \u00e8 stata soppressa, gli \u00e8 stata intitolata la Coppa nazionale della Serbia.\nNel 2007 \u00e8 entrato a far parte della \"FIBA Hall of Fame\".\nTecnica.\nQuasi infallibile nei tiri liberi, non li tirava con la tecnica moderna, dall'alto (sopra la testa), ma dal basso tenendo il pallone con entrambe le mani all'altezza delle ginocchia, tecnica tradizionale ormai in disuso che consentiva per\u00f2 una grande precisione."}
{"id": "1415263", "revid": "838137", "url": "https://it.wikipedia.org/wiki?curid=1415263", "title": "L\u0101m", "text": "L\u0101m ( ) \u00e8 la ventitreesima lettera dell'alfabeto arabo. Nella numerazione abjad essa assume il valore 30.\nOrigine.\nQuesta lettera deriva secondo alcuni da dell'alfabeto nabateo, secondo altri da \u0720 dell'alfabeto siriaco. In ogni caso deriva da \"lamed\" dell'alfabeto aramaico (), che nacque dalla \"lamedh\" dell'alfabeto fenicio (), generata dalla \"lamd\" dell'alfabeto proto-cananeo ().\nFonetica.\nFoneticamente corrisponde alla laterale alveolare e, talvolta, come in \"All\u0101h\", alla sua faringalizzazione . Nella trascrizione in alfabeto latino \u00e8 associata a L.\nScrittura e traslitterazione.\nl\u0101m viene scritta in varie forme in funzione della sua posizione all'interno di una parola:\nVi \u00e8 una particolare legatura che deve essere obbligatoriamente utilizzata quando una alif \u00e8 preceduta dalla lettera l\u0101m: per evitare di scrivere \u0644\u0640\u0627 (grafia errata) viene impiegato il simbolo \u0644\u0627, chiamato appunto l\u0101m-alif e pronunciato /l\u0101/.\nNella traslitterazione dall'arabo \u00e8 comunemente associata a \"l\".\nSintassi.\nL\u0101m \u00e8 una lettera solare."}
{"id": "1415264", "revid": "17654", "url": "https://it.wikipedia.org/wiki?curid=1415264", "title": "Faustina Bordoni Hasse", "text": ""}
{"id": "1415265", "revid": "17654", "url": "https://it.wikipedia.org/wiki?curid=1415265", "title": "Faustina Hasse", "text": ""}
{"id": "1415270", "revid": "287204", "url": "https://it.wikipedia.org/wiki?curid=1415270", "title": "Radivoj Korac", "text": ""}
{"id": "1415271", "revid": "767487", "url": "https://it.wikipedia.org/wiki?curid=1415271", "title": "Alatskivi", "text": "Alatskivi \u00e8 un comune rurale dell'Estonia meridionale, nella contea di Tartumaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende 31 localit\u00e0 (in estone \"k\u00fcla\"):\nAlasoo - Haapsipea - Kesklahe - K\u00f5desi - Kokora - Kuningvere - Lahe - Lahepera - Linaleo - Naelavere - Nina - Orgem\u00e4e - Padak\u00f5rve - P\u00e4iksi - Passi - Peatskivi - Pusi - P\u00e4rsikivi - Riidma - Ronisoo - Rootsik\u00fcla - Rupsi - Saburi - Savastvere - Savimetsa - Sudem\u00e4e - Torila - Toruk\u00fcla - T\u00f5ruvere - V\u00e4ljak\u00fcla - Virtsu"}
{"id": "1415272", "revid": "1711941", "url": "https://it.wikipedia.org/wiki?curid=1415272", "title": "Gann mac Dela", "text": "Gann, figlio di Dela dei Fir Bolg fu il secondo leggendario re supremo d'Irlanda insieme al fratello Genann, succedendo al fratello Rudraige. Spos\u00f2 Etar. Quando i Fir Bolg invasero l'Irlanda i cinque figli di Dela si spartirono l'isola. Gann e Senngann giunsero a Inber Dubglaise e divisero tra loro il Munster: a Gann il nord e a Sengann il sud. Dopo la morte del fratello Rudraige, Gann e Genann divennero re supremi per quattro anni, dopodich\u00e9 morirono di peste insieme a 2.000 seguaci. Gli succedette il fratello Sengann."}
{"id": "1415273", "revid": "49022", "url": "https://it.wikipedia.org/wiki?curid=1415273", "title": "Sengann", "text": ""}
{"id": "1415275", "revid": "264902", "url": "https://it.wikipedia.org/wiki?curid=1415275", "title": "Alfabeto cuneiforme", "text": ""}
{"id": "1415276", "revid": "599013", "url": "https://it.wikipedia.org/wiki?curid=1415276", "title": "Xavier Dupr\u00e9 Raventos", "text": ""}
{"id": "1415277", "revid": "167080", "url": "https://it.wikipedia.org/wiki?curid=1415277", "title": "Archibald Sayce", "text": ""}
{"id": "1415278", "revid": "1711941", "url": "https://it.wikipedia.org/wiki?curid=1415278", "title": "Genann", "text": "Genann, figlio di Dela dei Fir Bolg fu il secondo leggendario re supremo d'Irlanda (Laziale) insieme al fratello Gann, succedendo al fratello Rudraige. Spos\u00f2 Cnucha.\nQuando i Fir Bolg invasero l'Irlanda i cinque figli di Dela si spartirono l'isola. Genann giunse con Rudraige a Tracht Rudraige (Dundrum) e prese il Connacht. Nel 1511 a.C., dopo la morte del fratello Rudraige, Gann e Genann divennero re supremi per quattro anni, dopodich\u00e9 morirono di peste insieme a 2.000 seguaci. Gli succedette il fratello Sengann."}
{"id": "1415279", "revid": "167080", "url": "https://it.wikipedia.org/wiki?curid=1415279", "title": "Pietra di Rosetta", "text": ""}
{"id": "1415285", "revid": "1543377", "url": "https://it.wikipedia.org/wiki?curid=1415285", "title": "Verit\u00e0 nascoste", "text": "Verit\u00e0 nascoste \u00e8 un LP del complesso musicale italiano Le Orme. Fu inciso nel 1976. Il cambio di chitarrista da Tolo Marton a Germano Serafin signific\u00f2 un parziale ritiro della chitarra elettrica dai ruoli di primo piano per favorire invece un ritorno ad una produzione pi\u00f9 vicina alle tendenze musicali seguite dal gruppo in precedenza. In seguito alla separazione da Gian Piero Reverberi, il complesso inizi\u00f2 inoltre ad autoprodursi.\nSegu\u00ec il 45 giri \"Canzone d\u2019amore\", non incluso nell'album, dal quale venne tratto il singolo \"Regina al troubadour\".\nL'album venne inciso a Londra, citt\u00e0 peraltro descritta nel brano \"In ottobre\". Un'altra citt\u00e0 famosa, Amsterdam, viene ricordata nel lavoro come patria della perdizione e degli stupefacenti.\nUn fenomeno musicale insolito per questo periodo della storia del gruppo si ritrova nel brano che d\u00e0 il titolo all'album, appunto \"Verit\u00e0 nascoste\": si tratta delle due sezioni strumentali eseguite con il sostanzioso contributo di un insieme di musica da camera (quartetto e flauto traverso).\nUna versione inglese dell'album (\"Secret truth's\") non venne pi\u00f9 distribuita.\nBrani dell'album.\nTitoli della versione inglese (la traduzione dei testi dall'italiano all'inglese \u00e8 di Peter Hammill, fondatore della band Van Der Graaf Generator): \n\"Friend of yesterday, Secret truths, Happyradio and see Amsterdam, Queen to troubadour, The step most narrow in the sky, In october, With to the concert.\""}
{"id": "1415289", "revid": "92723", "url": "https://it.wikipedia.org/wiki?curid=1415289", "title": "Colle (Monteleone d'Orvieto)", "text": "Colle \u00e8 una frazione del comune di Monteleone d'Orvieto, in provincia di Terni.\nProvenendo da Santa Maria, la frazione pi\u00f9 a sud del comune di Monteleone d'Orvieto, e risalendo la SS 71 Umbro Casentinese (SR 71), si incontra la piccola frazione di Colle, suddivisa in due abitati distinti: Colle Alto e Colle Basso.\nNon si hanno dati sulla base del censimento Istat 2001 , in quanto la popolazione della frazione viene calcolata insieme a quella di San Lorenzo e Santa Maria.\nMentre Colle Basso \u00e8 attraversato dalla SR 71, a Colle Alto si accede attraverso alcune strade comunali.\nLa probabile origine del nome deriva dalla posizione del centro abitato pi\u00f9 antico, Colle Alto, posto su una collinetta.\nStoria.\nLa storia della frazione \u00e8 legata strettamente alle due chiese private che sono presenti nei due agglomerati che la costituiscono.\nColle Alto.\nColle Alto \u00e8 il pi\u00f9 antico abitato, vi si trova una piccola chiesa dedicata a san Cristoforo; la sua facciata, molto suggestiva, \u00e8 in materiale laterizio. Venne costruita dalla famiglia Cecchetti accanto alla loro casa: ancora oggi la chiesa \u00e8 di propriet\u00e0 privata.\nDa un'antica memoria del priore Berardi risulta che in data 4 luglio 1758, fu benedetta e consacrata, con un decreto del vescovo Angelo Vernizza.\nVenne posta sotto la giurisdizione del priore parroco \"pro tempore\" della Collegiata con l'obbligo per i Patroni di provvedere alla manutenzione dell'edificio e alla suppellettile sacra per la celebrazione delle messe.\nFu eretta in oratorio pubblico con diritto di patronato e l'obbligo di tre Messe nella festa del santo titolare.\nNella memoria ricordata si dice che:\nAlla cura e all'assistenza spirituale della popolazione provvedeva un canonico della Collegiata.\nNel campanile vi sono due campane: una piccola, dedicata all'Addolorata, e una pi\u00f9 grande, dedicata al patrono san Cristoforo. L'anno di fusione di quest'ultima \u00e8 il 1706: quindi, pur essendo stata consacrata, benedetta ed eretta in oratorio pubblico nel 1758, la chiesa venne costruita almeno 50 anni prima.\nGli abitanti erano soliti celebrare la festa del santo nel mese di maggio.\nColle Basso.\nL'agglomerato di Colle Basso si \u00e8 formato in epoca pi\u00f9 recente rispetto a quello di Colle Alto.\nAnche in tale frazione esiste una chiesa privata: \u00e8 dedicata alla Madonna del Soccorso e si trova nel palazzo della famiglia Cecchini.\nDi essa si hanno poche notizie, perch\u00e9 classificata oratorio privato e, quindi, esente dalla giurisdizione ecclesiastica e dalle visite pastorali.\nPer l'erezione di un oratorio privato era sufficiente l'autorizzazione del vescovo ad esercitarvi funzioni religiose, previa apposizione della pietra sacra nell'altare per la celebrazione delle messe.\nPur essendo stata costruita a fine '700, solo dal XX secolo assolve anche la funzione di oratorio semipubblico, da quando inizi\u00f2 a costituirsi il primo nucleo di Colle Basso.\nNel piccolo campanile vi sono alcune campane, di cui due dedicate al Crocefisso e una alla Madonna del Soccorso, fuse nel 1817 da Pietro Sini di Acquapendente."}
{"id": "1415290", "revid": "1494169", "url": "https://it.wikipedia.org/wiki?curid=1415290", "title": "Spataro", "text": ""}
{"id": "1415291", "revid": "92723", "url": "https://it.wikipedia.org/wiki?curid=1415291", "title": "Opizio Pallavicini", "text": "Biografia.\nTalvolta citato anche come Opizio Pallavicino, nacque il 15 ottobre 1632 a Genova da nobile famiglia.\nOttenuto il dottorato \"in utroque iure\" e ricevuta l'ordinazione sacerdotale, durante il pontificato di papa Innocenzo X (1644-1655) si trasfer\u00ec a Roma dove ricopr\u00ec l'incarico di referendario del Supremo Tribunale della Segnatura Apostolica di Grazia e Giustizia.\nGovernatore delle citt\u00e0 di Ascoli Piceno, San Severino Marche, Orvieto, Montalto e Fermo.\nEletto arcivescovo titolare di Efeso il 27 febbraio 1668, nunzio apostolico in Toscana dal 1\u00ba giugno 1668; nunzio a Colonia dal 29 novembre 1672; nunzio in Polonia dal 30 settembre 1680; diede grande impulso alla lotta contro i turchi.\nElevato a cardinale presbitero nel concistoro del 2 settembre 1686 da papa Innocenzo XI; legato pontificio in Urbino dal 12 luglio 1688 sino al 1690, successivamente, il 14 novembre 1689 ricevette il titolo dei Santi Silvestro e Martino ai Monti. Partecip\u00f2 al conclave del 1689 e, successivamente, il 28 novembre 1689 fu trasferito alla sede di Spoleto come arcivescovo a titolo personale. Dall'8 agosto 1691 fu a Osimo, sempre come arcivescovo a titolo personale; nello stesso anno partecip\u00f2 anche al conclave che vide l'elezione di papa Innocenzo XII.\nMor\u00ec a Roma l'11 settembre 1700 presso palazzo Buratti, dove risiedeva.\n\u00c8 sepolto nel vestibolo dei sotterranei della chiesa di San Martino ai Monti.\nSuccessione apostolica.\nLa successione apostolica \u00e8:\nBibliografia.\nGaetano Platania, Santa Sede e sussidi per la guerra contro il turco nella seconda met\u00e0 del XVII secolo. Ospizio Pallavicini nunzio a Varsavia e la liberazione di Vienna, in Il buon senso o la ragione. Miscellanea di studi in onore di Giovanni Crapulli, a cura di Nadia Boccara, Viterbo, Sette Citt\u00e0 editore, 1997, pp.\u00a0103\u2013138."}
{"id": "1415294", "revid": "78273", "url": "https://it.wikipedia.org/wiki?curid=1415294", "title": "Tass", "text": ""}
{"id": "1415295", "revid": "5695", "url": "https://it.wikipedia.org/wiki?curid=1415295", "title": "De Marco", "text": ""}
{"id": "1415297", "revid": "1652635", "url": "https://it.wikipedia.org/wiki?curid=1415297", "title": "Educazione sessuale", "text": "L'educazione sessuale \u00e8 un termine generale che comprende vari temi e varie discipline connessi all'educazione, in modo particolare il rapporto tra i ragazzi e i coetanei (e anche con gli adulti) in periodo di maturazione sessuale, l'anatomia e la fisiologia dell'apparato genitale, i cambiamenti che avvengono durante la pubert\u00e0, la psicologia, le problematiche di tipo morale, la conoscenza delle abitudini legate all'ambiente di provenienza dei ragazzi oggetto di educazione, le curiosit\u00e0 dei ragazzi stessi (che abbracciano tutti gli aspetti del comportamento sessuale umano).\nI tipici canali dell'educazione sessuale e della trasmissione delle prime informazioni sono primariamente i genitori (in particolare, per quanto riguarda le bambine, si tratta solitamente della madre), poi vengono gli insegnanti, (che seguono primariamente le indicazioni del MIUR, poi delle Regioni o Provincie, con le loro direttive specifiche, sino ad arrivare alle decisioni dei singoli Istituti Scolastici, nella loro autonomia didattica). Altri canali sono gli educatori a vario livello (educatori religiosi, capi scout, responsabili o allenatori di societ\u00e0 sportive e cos\u00ec via). Poi non \u00e8 possibile dimenticare gli organi di informazione, prima tra tutti, nella disponibilit\u00e0 dei ragazzi, la rete, intesa come accesso a internet e a tutto quanto vi \u00e8 contenuto.\nGeneralit\u00e0.\nGeneralit\u00e0 sull'insegnamento dell'educazione sessuale.\nAspetti dell'educazione sessuale fanno parte del curriculum di molte scuole in tutto il mondo, ma in molti Paesi rimane materia controversa, specialmente per quanto riguarda l'et\u00e0 in cui si dovrebbe cominciare a impartire agli studenti tale educazione, che tipo di dettagli e quali argomenti si debbano toccare.\nNel 1936 Wilhelm Reich scrisse che l'educazione sessuale dei suoi tempi era diseducativa perch\u00e9 si limitava alla biologia, senza toccare gli aspetti psicologici dell'attrazione e delle pulsioni, che erano quelli a cui gli adolescenti erano pi\u00f9 interessati.\nIn molti Paesi l'educazione sessuale \u00e8 oggetto di animate discussioni. I punti che pi\u00f9 generano controversia sono: se sia bene includere argomenti come la sessualit\u00e0 infantile, l'uso di anticoncezionali come il profilattico e la \"pillola\" e i loro possibili benefici nel limitare il numero di figli nati fuori del matrimonio, le ragazze madri e le malattie trasmesse sessualmente, come l'AIDS. La recente campagna contro il sesso prematrimoniale portata avanti da gruppi conservatori negli USA \u00e8 stata la causa principale di queste controversie. Dal punto di vista statistico si pu\u00f2 notare come Paesi con tradizioni conservatrici verso l'educazione sessuale, inclusi l'Inghilterra e gli Stati Uniti, hanno una percentuale pi\u00f9 elevata di malattie sessuali e di ragazze-madri.\nIl diffondersi dell'AIDS ha dato nuovo impulso all'importanza dell'educazione sessuale. In molte nazioni dell'Africa dove l'HIV-AIDS \u00e8 a livello epidemico, l'educazione sessuale \u00e8 considerata dalla gran parte degli scienziati come una strategia essenziale del Ministero della salute di ogni paese. Alcune organizzazioni internazionali come Planned Parenthood ritengono che i programmi di educazione sessuale portino benefici a livello globale, come per esempio il controllo del rischio di sovrappopolazione e il progresso dei diritti delle donne.\nPrimo approccio alla sessualit\u00e0 - La famiglia.\nI genitori, sin dai primi anni di vita del bambino o della bambina, sono chiamati all'importante compito di dare una corretta informazione e formazione, anche in questo campo. Le prime curiosit\u00e0 sono solitamente le pi\u00f9 difficili da soddisfare, ma proprio per questo sono anche quelle che \u00e8 pi\u00f9 importante affrontare in modo corretto. In questo viene in aiuto la copiosa letteratura specifica, ma la disponibilit\u00e0 e l'apertura dei genitori nei confronti dei figli sono, da sole, l'aiuto pi\u00f9 grande che i piccoli ricevono per il loro corretto sviluppo intellettuale ed emotivo.\nLa reazione corretta, da valutare caso per caso, alle prime manifestazioni della sessualit\u00e0 saranno una sorta di impronta comportamentale che influenzer\u00e0 il resto della vita.\nEducazione alla sessualit\u00e0 e alla affettivit\u00e0 - La scuola.\nNegli ultimi anni, nella scuola italiana, pur nella inevitabile differenziazione anche da istituto a istituto, si \u00e8 affermato un approccio al tema di tipo collegiale. Innanzitutto \u00e8 quasi sempre previsto un corso specifico, formato anche solo da alcune lezioni su uno o pi\u00f9 argomenti particolari, nell'anno conclusivo della scuola secondaria di primo grado (cio\u00e8 in terza media). Non mancano esperienze nella scuola primaria (scuola elementare) e approcci pi\u00f9 approfonditi nella scuola secondaria superiore.\nL'educazione alla sessualit\u00e0 e all'affettivit\u00e0, anche se pu\u00f2 essere trattata da un solo docente della classe, solitamente l'insegnante di Scienze, viene concordata, di prassi, con l'intero Consiglio di classe, e partecipano, a vario titolo, gli insegnanti di Lettere, di Religione e di Educazione fisica. Nella programmazione questa attivit\u00e0 coinvolge anche i genitori, che possono essere solo i genitori eletti come rappresentanti, o tutti i genitori, con riunioni aperte alle famiglie. Non mancano, in alcune regioni o province, gli interventi di personale delle ASL o del SSN per attivit\u00e0 di approfondimento, specialmente per quanto riguarda gli aspetti psicologici e i particolari, adatti all'et\u00e0 dei ragazzi, attinenti al rapporto sessuale, i metodi anticoncezionali, le malattie sessualmente trasmissibili, l'igiene personale, le dipendenze e il consultorio.\nL'educazione sessuale di solito descrive l'origine e lo sviluppo di un nuovo essere umano, partendo dalla fecondazione, parlando poi dello sviluppo dell'embrione e del feto, per arrivare al parto. Il tipo di attivit\u00e0 che svolge ogni singola classe, tuttavia, non \u00e8 definibile con precisione, perch\u00e9, come si \u00e8 detto, in questo caso le variabili sono molte.\nA questo proposito, il Gruppo di Lavoro Sessuologia dell'Ordine degli Psicologi delle Marche, ha condotto una ricerca sul gradimento e accettazione da parte della popolazione italiana, dell\u2019insegnamento della \"educazione sessuale e affettiva\" nella scuola. Il sondaggio ha utilizzato un questionario creato dallo stesso gruppo di lavoro e il risultato ha indicato che per il 95% dei soggetti rispondenti, l\u2019educazione sessuale dovrebbe essere una materia obbligatoria di insegnamento, dato che in Italia, diversamente da altri paesi dell'Unione Europea, non esiste una normativa che preveda la sistematicit\u00e0 di questa didattica.\nEducazione sessuale e aspetti religiosi.\nMolte religioni intervengono in materia di rapporti sessuali e, quindi, di educazione sessuale. Il tipo di organizzazione statale influisce fortemente su questo aspetto. Per alcuni \u00e8 compito dello Stato insegnare questa materia, per altri tale compito \u00e8 prerogativa della famiglia. L'enorme differenziazione delle posizioni rende impossibile trattare esaurientemente questo tema, e si rimanda alle voci delle singole confessioni religiose per i necessari approfondimenti.\nEducazione sessuale corretta, cio\u00e8 adatta a ogni individuo.\nSe si dimentica che ogni essere umano \u00e8 un individuo, che merita rispetto in ogni sua espressione, alla sola condizione che sia rispettata la libert\u00e0 di tutti, possono insorgere problematiche riguardo all'insegnamento dell'educazione sessuale, frutto di pregiudizio o di rifiuto di chi viene ritenuto diverso o malato.\nLe lesbiche, i gay, i bisex, e i transessuali (LGBT), possono subire azioni discriminatorie, che vanno dal bullismo, alla violenza al rifiuto durante le lezioni di educazione sessuale.\nI loro problemi possono essere ignorati, talvolta anche per la discrezione o il timore degli stessi ragazzi che non hanno la possibilit\u00e0 o il coraggio di manifestare la loro posizione. Una corretta educazione sessuale prevede spazi anche per questi temi, e la sensibilit\u00e0 di alcuni insegnanti pu\u00f2 superare le difficolt\u00e0 iniziali. In assenza di aperte discussioni, questi giovani, in una fase delicata della loro crescita, se non aiutati correttamente come tutti gli altri, possono subire danni alla loro personalit\u00e0.\nStudi sull'insegnamento dell'educazione sessuale.\nIl dibattito sulle ragazze-madri e le malattie sessuali ha fatto nascere ricerche sulla reale efficacia dei vari approcci all'educazione sessuale. In una analisi comparativa, DiCenso \"et al.\" hanno messo a confronto i programmi di educazione sessuale completa con quelli di sola astinenza. La loro analisi di varie ricerche ha dimostrato che i programmi di sola astinenza non riducono il tasso di gravidanze non volute tra le donne che li hanno frequentati, anzi lo aumentano.\nI ricercatori concludono:\n'\"Ci sono buone prove indicanti che i programmi di educazione sessuale dovrebbero cominciare molto prima di quanto si fa oggi. Dobbiamo investigare i fattori sociali che determinano le gravidanze non volute tramite vaste ricerche su differenti fasce di et\u00e0 a partire dai primi anni di vita e utilizzarle poi nei futuri programmi di prevenzione.\nDovremmo esaminare con cura i Paesi con bassa percentuale di ragazze-madri. Per esempio i Paesi Bassi ha uno dei tassi pi\u00f9 bassi al mondo (8.1 per 1000 tra le ragazze dai 15 ai 19 anni). \"Ketting &amp; Visser\" hanno pubblicato un'analisi sui motivi di tale successo. Questa tavola comparativa mostra le notevoli differenze con altre nazioni:\nUn altro modo per verificare se certi tipi di programmi di educazione sessuale sono pi\u00f9 produttivi di altri consiste nell'esaminare programmi che funzionano con altri tipi di comportamenti pericolosi negli adolescenti. Per esempio, Botvin \"et al.\" hanno trovato che programmi scolastici tesi a prevenire l'uso della droga nelle Scuole Medie inferiori (dodici-quattordicenni) hanno portato a notevoli e durevoli riduzioni dell'uso di tabacco, bevande alcoliche e Cannabis a condizione che vi fosse insegnata una combinazione di tecniche per resistere alle pressioni sociali e di abilit\u00e0 generiche di vita pratica, che fossero ben condotti e che includessero almeno due anni di lezioni periodiche di richiamo.\nOccorre anche notare che poche iniziative educative e mediche sono progettate tenendo presente i suggerimenti degli adolescenti. Questi hanno suggerito che tali iniziative dovrebbero essere pi\u00f9 pragmatiche, con meno enfasi sulla biologia e su tattiche di spavento. Dovrebbero dare pi\u00f9 spazio alle tecniche di patteggiamento e di buona comunicazione nelle relazioni sessuali. Inoltre, nomi e indirizzi di cliniche specializzate in sanit\u00e0 sessuale dovrebbero essere visibili nelle zone pi\u00f9 frequentate dai giovani, come per esempio le toilettes delle scuole e i supermercati.\nUna rivista statunitense, \"Emerging Answers\", pubblicata dalla \"National Campaign to Prevent Teenage Pregnancy\" ha esaminato 250 ricerche effettuate su vari programmi di educazione sessuale. La rivista \u00e8 giunta alla conclusione che \"la grande maggioranza dei dati raccolti dimostra che l'educazione sessuale che tratta anche degli anticoncezionali non induce chi vi ha partecipato a pi\u00f9 frequente attivit\u00e0 sessuale.\"\nL'educazione sessuale nel mondo.\nStati Uniti d'America.\nNegli Stati Uniti d'America quasi tutti gli studenti ricevono qualche forma di educazione sessuale almeno una volta nella Scuola Media inferiore o superiore. Molte scuole cominciano a trattare qualche argomento negli ultimi anni delle elementari. A ogni modo, ci\u00f2 che gli studenti imparano varia molto da scuola a scuola perch\u00e9 le decisioni sul curriculum sono decentralizzate. Molti Stati hanno leggi che regolano quanto si insegna nelle lezioni di educazione sessuale, ma lasciano comunque decidere ai genitori se permettere ai figli di seguirle. Alcuni Stati lasciano ai singoli distretti scolastici le decisioni sul curriculum.\nPer esempio, in una ricerca del 1999, il Guttmacher Institute ha trovato che nella maggioranza dei corsi di educazione sessuale nella Scuola Media inferiore e superiore si spiegavano argomenti come il passaggio alla maturit\u00e0 sessuale-pubert\u00e0, l'HIV, le Malattie sessualmente trasmissibili, l'astinenza (castit\u00e0), il problema delle ragazze-madri e come resistere alla pressione dei coetanei. C'era invece notevole disparit\u00e0 di trattazione su altri argomenti come i metodi anticoncezionali e di prevenzione delle malattie, le tendenze sessuali, la violenza sessuale e la pratica e l'etica circa l'aborto.\nIn America, l'educazione sessuale si insegna in due forme principali: quella completa e quella che si limita alla sola astinenza. L'educazione sessuale completa tratta anche dell'astinenza come di una scelta valida, ma insegna al tempo stesso i metodi di contraccezione e di prevenzione delle malattie, per gli studenti sessualmente attivi. Una ricerca effettuata nel 2002 dalla Kaiser Family Foundation ha trovato che il 58% dei presidi delle Scuole Medie inferiori e superiori affermavano che il loro programma di educazione sessuale era completo.\nL'educazione sessuale focalizzata sull'astinenza (castit\u00e0) insegna ai ragazzi e ragazze che dovrebbero rimanere sessualmente astinenti fino al matrimonio e non provvede informazioni sui contraccettivi. Nella ricerca della Kaiser, il 34% dei presidi di Scuola Media superiore affermavano che il principale messaggio del loro programma consisteva nell'astinenza.\nLa differenza tra questi due approcci e il loro impatto sul comportamento dei giovani rimane argomento controverso negli USA. A partire dal 1991 la percentuale di ragazze-madri \u00e8 diminuita notevolmente e una leggermente pi\u00f9 alta percentuale di giovani afferma di osservare l'astinenza. Tuttavia, gli USA hanno ancora la pi\u00f9 alta percentuale di ragazze-madri e delle Malattie trasmesse sessualmente tra i giovani di tutto il mondo industrializzato. Da statistiche condotte per vari anni risulta che la grande maggioranza degli Americani sono in favore di programmi completi di educazione sessuale, a preferenza di quelli che insegnano solo l'astinenza. Di recente invece, gli educatori che favoriscono l'astinenza hanno pubblicato dati statistici con risultati totalmente opposti. I sostenitori dell'educazione sessuale completa spiegano che i rapporti sessuali tra i giovani sono un dato di fatto e che quindi \u00e8 di somma importanza provvedere informazioni circa i rischi e i metodi per evitarli. Sottolineano anche che la mancanza di tale informazione fa crescere la percentuale di gravidanze indesiderate e di malattie.\nD'altro canto, i sostenitori dell'educazione sessuale focalizzata sull'astinenza sono contrari ai programmi che non insegnano la responsabilit\u00e0 morale del comportamento. Sostengono che l'insegnamento di una moralit\u00e0 che limita i rapporti sessuali solo all'interno del matrimonio \u00e8 \"salutare e costruttivo\" e che le informazioni sul comportamento sessuale non accompagnate dal contesto etico possono portare a pratiche immorali e dannose. In questa ultima decade, il governo federale ha appoggiato i programmi che insegnano solo l'astinenza destinando a essi oltre un miliardo di dollari.\nAlcuni Stati, come la California, rifiutano i finanziamenti in modo da poter continuare i programmi completi di educazione sessuale. Gli altri Stati che hanno seguito la California in questa decisione sono il Connecticut, il Maine, il Montana, il New Jersey, la Pennsylvania, l'Ohio, il Rhode Island, il Washington e il Wisconsin. Il finanziamento per uno dei due pi\u00f9 importanti programmi di sola astinenza, il Titolo V, \u00e8 stato esteso solo fino alla fine del 2007. Il Congresso sta decidendo se prolungarlo.\nI risultati del crescente numero di programmi di sola astinenza rimangono problematici. Fino a oggi non \u00e8 stata pubblicata nessuna ricerca atta a provare che i programmi di sola astinenza hanno fatto spostare l'et\u00e0 dei primi rapporti tra i giovani.\nNel 2007, una ricerca commissionata dal Congresso USA ha appurato che gli studenti delle Scuole Medie inferiori che avevano seguito i programmi di educazione sessuali di sola astinenza avevano la stessa incidenza di rapporti prematrimoniali e di uso di contraccettivi rispetto a quelli che non avevano seguito tale programma. I sostenitori dei programmi di sola astinenza hanno obiettato che la ricerca \u00e8 poco credibile perch\u00e9 il campione era troppo piccolo ed \u00e8 cominciata quando i programmi erano ancora all'inizio. Inoltre, altre ricerche hanno invece dimostrato effetti positivi.\nAsia.\nI programmi di educazione sessuale sono a differenti livelli di sviluppo nei vari Paesi.\nLa International Planned Parenthood Federation e la BBC World Service hanno trasmesso una serie di 12 puntate sotto il nome di Sexwise, in cui si discute di educazione sessuale, educazione alla vita in famiglia, contraccettivi ed educazione dei figli. \u00c8 stato lanciato in anteprima nei Paesi asiatici.\nAfrica.\nL'educazione sessuale in Africa si concentra sulla battaglia contro l'HIV/AIDSS, che ha raggiunto livelli epidemici. La maggioranza dei governi hanno stabilito programmi di educazione contro l'AIDS in accordo con l'Organizzazione mondiale della sanit\u00e0 e ONG internazionali. Questi programmi di solito insegnano gli elementi di base della prevenzione contro l'HIV, e sono stati spesso sostenuti dall'amministrazione Bush. Si tratta di una combinazione di astinenza, fedelt\u00e0 alla moglie e uso del profilattico. Gli sforzi di queste campagne educative sembra che comincino a portare frutti.\nI bambini della trib\u00f9 dei Buganda (in Uganda), fin dalla pi\u00f9 tenera et\u00e0 conoscono tutto sul sesso e non hanno tab\u00f9 di alcun genere. Gli anziani del villaggio tengono loro delle vere e proprie lezioni sul sesso, alle quali partecipano tutti i giovani i quali possono fare tutte le domande attinenti ai temi sessuali che vogliono. Dopo che i ragazzi hanno superato il corso teorico, si passa a quello pratico. Dapprima a fare la dimostrazione di come avviene il rapporto sessuale sono due adulti che si presentano nudi e cominciano a eccitarsi per poi arrivare al rapporto completo con l'eiaculazione finale. Le varie tecniche e figure dell'amplesso vengono spiegate nei minimi particolari da un vecchio del villaggio e a volte da uno stregone. Questi non si limita a descrivere l'atto sessuale, ma esalta i vantaggi di una posizione rispetto all'altra, oppure di una figura sull'altra. I genitori, a loro volta si mostrano agli occhi dei figli mentre fanno l'amore, cos\u00ec questi imparano che il rapporto sessuale non \u00e8 qualcosa di proibito da nascondere a tutti."}
{"id": "1415300", "revid": "1652635", "url": "https://it.wikipedia.org/wiki?curid=1415300", "title": "Paradosso temporale", "text": "Un paradosso temporale \u00e8 un paradosso legato al tempo o all'ipotetica possibilit\u00e0 di viaggiare nel tempo, in violazione al principio di causalit\u00e0.\nFisica.\nDiversi paradossi temporali o per meglio dire spazio-temporali sono stati ipotizzati; riguardano eventi catastrofici nell'universo come l'esplosione di stelle o l'ingresso in un buco nero. Un tipico paradosso temporale \u00e8 stato ipotizzato da Albert Einstein: se si potesse scattare da fermi e superare la velocit\u00e0 della luce, in un tempo indefinito potremmo vedere noi stessi mentre siamo ancora alla postazione di partenza. La scienza studia e si interroga ancora su quali possano essere gli effetti sulla realt\u00e0 che conosciamo di grandi sconvolgimenti spazio temporali, ad esempio cosa si prova ad entrare in un buco nero dove lo spazio tempo \u00e8 schiacciato su s\u00e9 stesso.\nParadosso del nonno.\nAnche senza aver la certezza che il viaggio nel tempo sia fisicamente possibile, il \"paradosso del nonno\" \u00e8 esplorabile concettualmente. Si tratta di una contraddizione logica che nasce da una modifica degli eventi del passato (o del presente, o del futuro) rispetto a come si sono verificati in origine: se un evento \u00e8 \"accaduto,\" non c'\u00e8 possibilit\u00e0 che tale evento \"accada in maniera differente\". Logicamente, quindi, cambiare il passato \u00e8 una contraddizione e, nello specifico, cambiare il passato \u00e8 impossibile. Ci\u00f2 nonostante, \u00e8 possibile teoricamente tornare nel passato ed uccidere il proprio nonno, ma nella pratica \u00e8 una situazione assurda, perch\u00e9, contemporaneamente:\nSecondo la teoria del multiverso o delle linee temporali alternative ci\u00f2 \u00e8 per\u00f2 un problema inesistente in quanto durante un eventuale viaggio nel tempo non si viaggerebbe di fatto \"nel tempo\" ma \"tra gli universi\". Con la differenza, per\u00f2, che un universo \u00e8 traslato temporalmente rispetto a quello di origine. Pi\u00f9 chiaramente, a livello puramente concettuale, \"viaggiare indietro nel tempo\" significherebbe dover modificare il passato, ma di un \"universo differente\": viaggiando indietro nel tempo, in quanto la modifica dell'attuale linea temporale di partenza (WL1) \"non pu\u00f2 essere attuata\", il viaggiatore verrebbe traslato in un universo differente con per\u00f2 un passato, nel medesimo punto rispetto alla WL1, \"differente.\"\nFinzione.\nQuello dei paradossi temporali \u00e8 un tema tipico della narrativa fantascientifica (attualmente non \u00e8 possibile farlo al livello illustrato in questa \"narrativa\", ma sono possibili rudimentali viaggi nel tempo). Sui paradossi temporali \u00e8 basato il racconto \"Tutti voi zombie\" (\"...All You Zombies...\", 1959) di Robert A. Heinlein, da cui \u00e8 stato tratto il film \"Predestination\" di Michael e Peter Spierig (2014).\nUn esempio di spiegazione del paradosso temporale pu\u00f2 essere trovato nel film \"Ritorno al futuro\" e nel suo sequel in cui, secondo il dottor Emmett Brown, un paradosso temporale pu\u00f2 formarsi quando qualcuno incontra il futuro o il passato se stesso. In \"The Time Machine\" (2002), liberamente tratto dal romanzo \"La macchina del tempo\" di H. G. Wells del 1895, il protagonista del film, tramite una macchina del tempo costruita apposta per salvare sua moglie dalla morte, scopre che paradossalmente non potr\u00e0 mai salvarla perch\u00e9, se lei non fosse morta, lui non avrebbe mai avuto la volont\u00e0 di creare la macchina del tempo. Un paradosso temporale \u00e8 presente anche nella trama di \"Harry Potter e il prigioniero di Azkaban\", in cui Harry Potter e Hermione Granger salvano prima Sirius Black e l'ippogrifo e poi Potter salva se stesso tornando indietro nel tempo.\nSu un paradosso temporale, inoltre, \u00e8 basato il film di Cristopher Nolan Interstellar, in cui il protagonista, entrando in un buco nero, riesce a viaggiare in un vero e proprio multiverso, cercando di cambiare alcuni eventi del passato per il bene dell'umanit\u00e0.\nUn altro celebre esempio di paradosso temporale si ha nel film Terminator. Nel film le macchine progettano di mandare un Terminator indietro nel tempo per uccidere colei che diventer\u00e0 la madre del leader della resistenza umana nella guerra contro le macchine, John Connor. Connor, intuito il piano, si difende inviando il suo miglior amico a proteggere la sua giovane madre. Il suo amico finisce per innamorarsi della donna, diventando il padre di John Connor. Il paradosso sta nel fatto che se le macchine non avessero tentato di uccidere John, egli non sarebbe mai nato. Nel film \u00e8 incluso un secondo paradosso: il Terminator inviato nel passato finisce con l'essere distrutto, i suoi rottami vengono rinvenuti e il loro studio sar\u00e0 fondamentale per lo sviluppo della tecnologia necessaria alla nascita dei Terminator. \nUna storia molto simile alla nascita di John Connor si ha nell'anime Dragon Ball Super. Trunks, uno dei personaggi principali, torna dal futuro per chiedere soccorso contro Black, un pericoloso nemico con le sembianze di Goku, il protagonista. Goku indaga sull'identit\u00e0 di questo nemico e finisce per imbattersi in Zamasu (un dio apprendista nel mondo di Dragon Ball), sfidandolo a duello. Ci\u00f2 provoca l'ira di Zamasu e accresce il suo odio verso i mortali, portandolo a rubare il corpo di Goku e a seminare devastazione nel futuro di Trunks. Se Trunks non avesse cercato un modo per uccidere Black, Black non sarebbe mai nato (proprio come John Connor). Questo esempio \u00e8 molto esplicativo perch\u00e9 dimostra che concettualmente i paradossi non sussistono in un sistema a pi\u00f9 linee temporali come \u00e8 l'universo di Dragon Ball. Il doppio piano diacronico fa venir meno le falle logiche nel principio di causalit\u00e0. Il loop viene spezzato creando una nuova linea temporale in cui Zamasu viene ucciso prima che possa portare a compimento il suo piano."}
{"id": "1415302", "revid": "110157", "url": "https://it.wikipedia.org/wiki?curid=1415302", "title": "Storia o leggenda", "text": "Storia o leggenda \u00e8 un LP del complesso musicale italiano Le Orme. Fu inciso nel 1977 a Parigi. Le atmosfere francesi emergono in diverse delle storie raccontate nel 33 giri, ispirato anche al viaggio nella capitale, come anche dichiarato dagli artisti: sono spesso delineate musicalmente con l'ausilio della fisarmonica, altre volte vengono raccontate dalla voce di Aldo Tagliapietra poche parole in lingua francese. Un mercato delle pulci a Parigi \u00e8 il tema del brano strumentale di chiusura che, nell'introduzione, presenta l'uso della marimba, che come altri vari strumenti a percussione idiofoni caratterizzeranno il lavoro di Michi nell'album a venire.\nIl singolo estratto \u00e8 \"Se io lavoro\", mentre la canzone del retro d\u00e0 il titolo all'album. La copertina del disco \u00e8 di Walter Mac Mazzieri, e ricorda quindi da vicino quella dell'LP \"Uomo di pezza\", dello stesso artista."}
{"id": "1415305", "revid": "125492401", "url": "https://it.wikipedia.org/wiki?curid=1415305", "title": "Bugiardo", "text": "Bugiardo \u00e8 il quarto album in studio del rapper italiano Fabri Fibra, pubblicato il 9 novembre 2007 dalla Universal Music Group.\nDescrizione.\nL'album si compone di 17 brani prodotti da Big Fish, Nesli, Amadeus, DJ Nais, DJ Myke, Mastermaind dei Numeri2AndTheBand e Medeline. Tre di essi, \"Un'altra chance\", \"Cento modi per morire\" e \"Le ragazze\" hanno rispettivamente visto le partecipazioni vocali di Alborosie, Metal Carter e Nesli.\nContemporaneamente alla pubblicazione di \"Bugiardo\", la rivista \"la Repubblica XL\" ha commercializzato un EP intitolato \"Nient'altro che la verit\u00e0\", costituito da un megamix dei brani \"La posta di Fibra\", \"Bugiardo\", \"Questa vita\", \"La soluzione\" e \"Non provo pi\u00f9 niente\", il brano inedito \"Hip hop\", \"In Italia\" e \"Questo \u00e8 il nuovo singolo\".\nIl 9 maggio 2008 \u00e8 stata pubblicata una riedizione dell'album intitolata \"Bugiardo\u00b2\", contenente le bonus track \"Arrivano\" e \"Hip hop\" e una nuova versione di \"In Italia\" realizzata con la collaborazione di Gianna Nannini ed estratto come unico singolo.\nGrazie alla riedizione, nel settembre 2008 \"Bugiardo\" ha raggiunto le 70.000 copie vendute, venendo pertanto certificato disco di platino.\nTracce.\nTesti di Fabrizio Tarducci, eccetto dove indicato."}
{"id": "1415312", "revid": "315110", "url": "https://it.wikipedia.org/wiki?curid=1415312", "title": "Guido Caprotti", "text": "Biografia.\nGuido era il pi\u00f9 giovane dei tre figli maschi di Gerardo Caprotti, e di sua moglie, Claudia Pacchetti.\nDopo essere cresciuto in un ambiente artistico, grazie all'amicizia del padre con il famoso compositore Giuseppe Verdi e con il pittore Giovanni Boldini, inizi\u00f2 la sua carriera nella citt\u00e0 natale.\nMonza, ricca di monumenti e memorie medievali, ha svolto un ruolo importante nella sua carriera e fin dal principio, il giovane pittore si faceva chiamare \"Guido Caprotti da Monza\".\nQuando era ancora un bambino, cominci\u00f2 a prendere confidenza con i colori e come combinarli. Poi si trasfer\u00ec a Milano dove la sua formazione artistica iniziando a studiare architettura. Dopo aver conosciuto Mos\u00e8 Bianchi, Caprotti abbandon\u00f2 gli studi di architettura per iscriversi all'Accademia di Brera, uno dei centri di insegnamento pi\u00f9 importanti d'Italia, divenendo l'allievo prediletto di Cesare Tallone.\nIn questi primi anni, l'artista stava cominciando a mostrare la sua sensibilit\u00e0 artistica, che lo port\u00f2 a rappresentare figure umane in primo luogo, senza trascurare i paesaggi. Anche se questo era un momento difficile, Caprotti incontr\u00f2 Anselmo Bucci, uno dei fondatori nel 1922 del movimento \"Novecento\", che divenne ben presto il suo migliore amico.\nNel 1908 consegu\u00ec il diploma di professore di disegno, che gli permise di insegnare. A 23 anni ha vinto il premio \"Fondazione Caimi-Bozzi\", il premio \"Francesco Hayez\" e il \"Prix de Rome\". Nel 1911 ricevette la Medaglia d'Argento al Salone di Torino, e l'anno successivo la Medaglia d'Oro della Mostra Nazionale di Belle Arti di Brera a Milano, che in seguito \u00e8 stato nominato membro onorario. Due anni pi\u00f9 tardi, Caprotti temne la sua prima mostra, ottenendo un grande successo.\nParigi.\nPer migliorare la sua influenza e visione del mondo inizi\u00f2 una serie di viaggi all'estero che lo portarono a Parigi, dove ha continuato la sua formazione artistica. L\u00ec, circondato da un'atmosfera \"boh\u00e9mien\", entr\u00f2 in contatto con le nuove tendenze e incontrando artisti di fama mondiale come Renoir, Degas e Rodin, tra gli altri.\nDa questo momento, le opere del pittore italiano diventarono pi\u00f9 eleganti e suggestive, soprattutto nei ritratti femminili.\nLa sua pittura venne influenzata dal movimento post-impressionista. Nei primi anni del '900 fu membro del cenacolo culturale detto \"Coenobium\", frequentato da pittori, scultori e letterati fra i quali Eugenio Baioni, Anselmo Bucci e Leonardo Dudreville.\nViaggi in Europa.\nIn quegli anni cominci\u00f2 a mietere successi e fu invitato ad esporre in alcune capitali europee, che gli permisero di viaggiare in Belgio, in Inghilterra o in Germania. Inoltre, si dedic\u00f2 alla pittura di paesaggi principalmente in Russia, dove visse per un anno.\nBen presto divenne conosciuto fuori dall'Italia, esponendo nei salotti pi\u00f9 prestigiosi nel periodo 1914-1916. Durante la prima guerra mondiale continu\u00f2 i suoi viaggi, che lo portarono in Spagna, dove visit\u00f2 citt\u00e0 come Toledo, Segovia, Burgos, Murcia, Elche e, infine, Avila.\n\u00c1vila.\nQuesta ultima tappa \u00e8 stata una coincidenza, siccome il pittore italiano mirava a raggiungere il Museo del Prado a Madrid per incontrare un pittore parigino. Tuttavia, il treno su cui stava viaggiando rimase bloccato dalla neve mentre stava per raggiungere Avila, costringendo i viaggiatori ad aspettare l\u00ec per tre giorni per riprendere il cammino.\nCaprotti decide di visitare la citt\u00e0 murata e che quando, innamorato del silenzio e della tranquillit\u00e0 della citt\u00e0, nella quale apr\u00ec un apprezzato studio pittorico, decise di prolungare la sua permanenza di pochi giorni fino al 1936, quando esplode la guerra civile e abbandon\u00f2 la citt\u00e0.\nGuerra civile.\nAllo scoppio della guerra civile, l'esercito popolare requis\u00ec la sua casa ad Avila, mentre il suo studio a Madrid venne saccheggiato dalle truppe repubblicane che lo accusavano di essere un pittore fascista. Lo studio \u00e8 stato infine bombardato dagli aerei di Franco, anche se gli uomini dell'esercito popolare salvarono alcuni dei suoi oli. Caprotti, che non aveva mai fatto parte di alcun partito politico, ma si considerava solo un artista, ha visto anche la sua tenuta di Vizcaya devastata dai militanti.\nAlla fine della guerra, ritorn\u00f2 con la sua famiglia ad Avila. Pi\u00f9 di un centinaio dei suoi dipinti sono stati distrutti o venduti durante la guerra.\nNel giugno 1942 espose la pi\u00f9 completa e rappresentativa mostra personale della sua carriera nel Museo d'Arte Moderna di Madrid.\nMessico.\nNel settembre 1949 viaggi\u00f2, per la prima volta, in Messico, dove rimase molto colpito dal lavoro degli artisti messicani, in particolare l'arte dei murales che gli ricordavano gli affreschi italiani del Quattrocento.\nDa quel momento, Caprotti sent\u00ec il bisogno di diffondere l'arte messicana in tutto il mondo, e ottenne due sale alla Biennale di Venezia, dove mostr\u00f2 le opere del paese americano.\nTutto ci\u00f2 gli permise di viaggiare in Venezuela, Cuba, Haiti e negli Stati Uniti.\nUltimi anni e morte.\nDopo il suo ritorno in Spagna, prese la residenza ad Avila ma viaggi\u00f2 spesso a Monza. In uno di questi viaggi raccolse in un sacchetto la terra di Monza per, se non fosse stato sepolto nella sua citt\u00e0 natale, metterlo nella sua tomba.\nNella primavera del 1959 \u00e8 tornato in Messico, dove fece un murale gigante di 16 metri di lunghezza. Questo, ha dichiarato il pittore stesso, sarebbe stata il suo primo e ultimo murale.\nQuando stava per finire il suo lavoro, cadde provocandogli un grave infortunio al ginocchio da cui non si recuper\u00f2 mai.\nInfine, la morte lo sorprese a seguito di una broncopolmonite. Mor\u00ec il 5 settembre 1966, e il giorno dopo il suo corpo \u00e8 stato trasferito a Avila. La sua citt\u00e0 natale, Monza, gli ha dedicato una via.\nOggi, la sua tomba \u00e8 nel cimitero di Avila, decorato solo con la mano destra, scolpito da suo figlio Oscar. Vi riposa con il resto della sua famiglia.\nDopo la sua morte, per volere degli eredi, passarono alla propriet\u00e0 governativa circa 900 manufatti fra quadri, sculture, registrazioni e strumenti musicali; opere in seguito esposte nell'ampio palazzo Superunda (Secolo XVI), abitato dal 1960 dalla famiglia Caprotti.\nLa donazione gli valse la Medaglia d'oro postuma per meriti cittadini."}
{"id": "1415314", "revid": "1005847", "url": "https://it.wikipedia.org/wiki?curid=1415314", "title": "Alberico Archinto", "text": "Biografia.\nNato a Milano l'8 novembre 1698 da Carlo Archinto, conte di Tainate, e da sua moglie Giulia Barbiano di Belgioioso, Alberico Archinto era pronipote del cardinale Giuseppe Archinto, arcivescovo di Milano, nonch\u00e9 zio del cardinale Giovanni Archinto.\nDopo aver frequentato l'Universit\u00e0 di Pavia, ove ottenne il dottorato \"in utroque iure\". Venne ammesso al Collegio degli avvocati di Milano nel 1723 per poi recarsi nel 1724 a Roma, ove entr\u00f2 nella curia pontificia come protonotario apostolico \"de numero\" il 10 ottobre di quell'anno. Referendario del Supremo Tribunale della Segnatura Apostolica dal 23 settembre 1728, divenne vice-legato a Bologna dal 1730 sino al 1731. Relatore del Sacro Collegio della Sacra Consulta, divenne abate commendatario di Santa Maria di Brera, di San Pietro e Paolo di Viboldone e di San Pietro e San Calogero di Civate.\nOrdinato sacerdote il 26 maggio 1736, il 30 settembre 1739 divenne arcivescovo titolare di Nicea per poi ottenere anche il titolo di assistente al Trono Pontificio dal 1\u00ba ottobre 1739. Il 1\u00ba novembre 1739 venne consacrato arcivescovo a Milano da Ludovico Calini, vescovo di Crema. Nunzio apostolico nel Granducato di Toscana dal 17 novembre 1739 all'aprile del 1746, venne successivamente destinato alla nunziatura apostolica in Polonia ove rimase dal 1\u00ba marzo 1746 al 12 marzo 1754, facendo poi ritorno a Roma.\nGovernatore di Roma e vice-camerlengo di Santa Romana Chiesa dal 14 settembre 1754, rimase in carica sino al 5 aprile 1756 quando venne elevato alla dignit\u00e0 di cardinale presbitero nel concistoro che si tenne in quello stesso giorno da papa Benedetto XIV. Il 24 maggio 1756 ottenne la berretta ed il titolo di San Matteo in Merulana.\nOttenuto il titolo di vice-cancelliere di Santa Romana chiesa, il 20 settembre 1756 opt\u00f2 per il titolo cardinalizio di San Lorenzo in Damaso, proprio di quel ruolo.\nNominato segretario di Stato da papa Benedetto XIV in seguito alla morte di Silvio Valenti Gonzaga, ottenne dal pontefice il rinnovo della licenza giudiziaria di ascoltare le cause criminali il 15 luglio 1758.\nMor\u00ec a Roma il 30 settembre 1758 alle 10 di mattina. La salma venne esposta alla pubblica venerazione nella chiesa di San Lorenzo in Damaso ove si tennero poi le esequie e dove il cardinale venne sepolto.\nGenealogia episcopale.\nLa genealogia episcopale \u00e8:"}
{"id": "1415315", "revid": "132266", "url": "https://it.wikipedia.org/wiki?curid=1415315", "title": "Francisco Xavierio de Zelada", "text": ""}
{"id": "1415319", "revid": "125912620", "url": "https://it.wikipedia.org/wiki?curid=1415319", "title": "Dragomanno", "text": "Il dragomanno o anche turcimanno (dal basso greco \u03b4\u03c1\u03b1\u03b3\u03bf\u03c5\u03bc\u03ac\u03bd\u03bf\u03c2, \"drag\u016bm\u00e1nos\", derivato dall'arabo \"tar\u01e7um\u0101n\", \"interprete\", e dall'aramaico \"targ'am\u00e0n\", tutti termini derivati dall'accadico-babilonese \"turgumannu\") era originariamente una figura amministrativa degli antichi Stati crociati fondati in Palestina. Il termine \u00e8 passato poi a definire genericamente un interprete orientale presso le ambasciate europee.\nStoria.\nIl dragomanno era in particolare il funzionario addetto alle relazioni tra il signore franco da un lato e i musulmani e le altre popolazioni indigene che si trovavano sotto la sua giurisdizione. Pertanto era fondamentale per un incarico di questo tipo una approfondita conoscenza dei costumi e della lingua locali: non a caso infatti spesso un dragomanno aveva madre indigena, a testimonianza dei frequenti matrimoni misti in Terra santa, un'usanza questa che si diffuse particolarmente presso i crociati non nobili. In seguito il termine venne utilizzato con un'accezione pi\u00f9 generica, indicando semplicemente un interprete conoscitore dell'arabo e delle lingue vicino-orientali (arabo, turco e persiano).\nI dragomanni erano impiegati nelle ambasciate e nei consolati, al seguito di missioni politiche e commerciali, negli uffici portuali e nelle dogane, nelle corti europee e presso i sovrani orientali.\nIl termine turcimanno \u00e8 un sinonimo che ne condivide l'etimologia; \u00e8 adoperato anche in tono scherzoso. Alessandro Manzoni lo usa ne \"I promessi sposi\" (cap. XXVII): \"\"tanto Agnese quanto il suo turcimanno furono ben lontani di ricavare un costrutto chiaro e intero\".\"\nDragomanni nell'Impero ottomano.\nNei documenti ottomani, il primo dragomanno imperiale registrato fu Lutfi Pasci\u00e0 che fu inviato a Venezia nel 1479 per consegnare un trattato.\nLa posizione assunse particolare rilievo nell'Impero ottomano, dove si ritiene che la richiesta della mediazione fornita dai dragomanni sia stata creata dalla resistenza da parte degli ottomani musulmani per imparare le lingue delle nazioni non musulmane. L'ufficio incorporava doveri diplomatici e linguistici, vale a dire, nei rapporti della Porta con i paesi cristiani, e alcuni dragomanni vennero cos\u00ec a svolgere ruoli cruciali nella politica ottomana. La professione tendeva ad essere dominata dai greci fanarioti, tra i quali il primo Dragomanno ottomano della Sublime Porta, Panagiotis Nikousios, l'interprete ufficiale per il Divan (Consiglio imperiale) del Sultano, e il suo successore Alexander Mavrocordatos. Tale dominio, tuttavia, cambi\u00f2 nel 1821 con l'inizio della Guerra d'indipendenza greca. Nel 1821 il capo dragomanno Costantino Mourouzi fu giustiziato per sospetta slealt\u00e0, e il suo successore, Stavraki Aristarchi, fu licenziato ed esiliato nel 1822. Con l'accumulo di corrispondenza senza risposta, il capo istruttore navale, un certo Ishak Efendi, ne assunse posizione e divenne un pioniere nella traduzione della letteratura scientifica occidentale in turco, compito per il quale dovette creare un vocabolario completamente nuovo. Dopo Ishak, il Gran dragomanno e il suo staff furono musulmani, e l'Ufficio di traduzione (Terc\u00fcme Odas\u0131, \"Sala di traduzione\", in turco), con la propria familiarit\u00e0 con le questioni europee, divenne una nuova importante carriera per l'influenza e il potere nell'era Tanzimat; questa conoscenza sostitu\u00ec in gran parte le vecchie carriere dell'esercito, della burocrazia e dell'establishment religioso a met\u00e0 e fine del XIX secolo.\nI dragomanni erano esenti da tassazione. Poich\u00e9 molti di loro furono ebrei, in virt\u00f9 della loro conoscenza delle lingue straniere, i responsabili ebraici halakhah affrontarono la questione se questi dragomanni fossero o meno esenti anche dalle tasse interne della comunit\u00e0 ebraica.\nDivenne consuetudine che la maggior parte degli ospodari del governo fanariota (all'incirca nel periodo 1711-1821) sui Principati danubiani (Moldavia e Valacchia) di occupare questo ufficio ottomano, un fatto che non imped\u00ec a molti di loro di unirsi alle cospirazioni che miravano a rovesciare i turchi per governare il territorio.\nDragomanni occidentali.\nI dragomanni furono determinanti nel diffondere una vasta curiosit\u00e0 sulla cultura islamica in tutte le parti latine d'Europa durante il XVII e il XVIII secolo. I dragomanni avevano una formazione linguistica accademica in persiano, arabo e turco in quanto erano traduttori, interpreti, autori ed erano molto aperti alle complessit\u00e0 materiali e alla moda della cultura ottomana.\nLa prima traduzione francese del Corano fu fatta da Andr\u00e9 du Ryer, nel 1647. Egli proveniva del consolato francese in Egitto. Un altro, Cosimo de Carbognano, dell'ambasciata di Napoli, pubblic\u00f2 in latino: i principi della grammatica turca ad uso dei missionari apostolici a Costantinopoli (Roma 1794).\nEssendo un gruppo altamente qualificato di professionisti diplomatici, erano impiegati dalle ambasciate, consolati e viaggiavano nei circoli diplomatici.\nVi fu un enorme successo dalla traduzione pubblicata di Le Mille e una notte, di Antoine Galland (1646-1715). Fu assegnato all'ambasciata di Charles Marie Fran\u00e7ois Olier, marchese de Nointel, parigino, consigliere del Parlamento di Parigi e ambasciatore francese alla corte ottomana, dal 1670 al 1679.\nUn altro diplomatico che cre\u00f2 un grande interesse europeo per la storia dell'Islam, con la sua pubblicazione \"Geschichte des osmanischen Reiches\" fu Joseph von Hammer-Purgstall d'Austria, uno studente dell'Accademia diplomatica di Vienna (l'accademia fu inizialmente fondata dall'imperatrice Maria Teresa nel 1754 come \"Accademia Orientale\" per formare i giovani diplomatici a rappresentare l'Impero asburgico all'estero)."}
{"id": "1415331", "revid": "33689", "url": "https://it.wikipedia.org/wiki?curid=1415331", "title": "Parrocchie di Andorra", "text": "Le parrocchie di Andorra (\"parr\u00f2quies\" in catalano, al singolare \"parr\u00f2quia\") sono la suddivisione territoriale primaria del Principato di Andorra. I confini delle parrocchie, usuale ripartizione locale della Chiesa cattolica, divennero col tempo anche parrocchie civili, la suddivisione amministrativa di base dello Stato.\nAlcune parrocchie (Ordino, La Massana e Sant Juli\u00e0 de L\u00f2ria) sono statisticamente suddivise in \"quarts\" (quarti) mentre la parrocchia di Canillo \u00e8 suddivisa in \"ve\u00efnats\" (vicinati). Ogni parrocchia \u00e8 costituita da diversi villaggi.\nAmministrazione.\nL'ente che amministra la parrocchia \u00e8 il comune (\"com\u00fa\"). I comuni sono retti da un consiglio comunale eletto ogni cinque anni a suffragio universale con sistema elettorale maggioritario a liste bloccate: met\u00e0 dei seggi complessivi, che variano da 10 a 16 a seconda della popolazione, sono assegnati in blocco al partito pi\u00f9 votato, mentre quelli restanti sono suddivisi proporzionalmente ai voti. Il sistema elettorale \u00e8 ispirato a quello in vigore nella confinante Francia. Il consiglio elegge poi il console maggiore, ossia il sindaco, e il suo vice, il console minore, oltre al consigliere maggiore che presiede il consiglio insieme al suo vice, il consigliere minore. Queste quattro figure costituiscono la giunta comunale, anche se singole deleghe possono essere assegnate anche agli altri consiglieri. Il console maggiore non pu\u00f2 ricevere pi\u00f9 di due mandati consecutivi e, se formalmente \u00e8 espressione del consiglio, grazie al sistema elettorale viene in realt\u00e0 indicato dai cittadini nella figura del capolista del partito vincitore. Le cariche amministrative sono inoltre incompatibili con quelle politiche.\nI comuni dispongono di poteri simili a quelli degli omologhi enti delle nazioni confinanti, e si finanziano tramite vari tributi locali, tra i quali le licenze commerciali, i compensi edilizi, le multe, le bollette dei servizi pubblici, oltre alla tradizionale imposta sugli immobili (\"foc i lloc\" in catalano).\nElenco.\nSei parrocchie sono tradizionali, mentre la parrocchia di Escaldes-Engordany fu creata solamente nel 1978. Da tempo si discute sulla possibilit\u00e0 che Pas de la Casa, attualmente parte della parrocchia di Encamp, possa staccarsi da quest'ultima dando luogo ad un'ottava parrocchia."}
{"id": "1415335", "revid": "200568", "url": "https://it.wikipedia.org/wiki?curid=1415335", "title": "Ordino", "text": "Ordino \u00e8 un comune di Andorra, il pi\u00f9 settentrionale del Paese con 4.396 abitanti (dato 2010). I suoi abitanti si chiamano \"Ordinencs\". La festa patronale cade il 16 settembre, la festa del Rosario la prima domenica di luglio.\nLa localit\u00e0 \u00e8 situata nella parte settentrionale del paese, alla confluenza del torrente di Cegudet e della ribiera d'Ordino. Il 33% del territorio comunale \u00e8 ricoperto da foreste\nLa parte centrale del paese, che conta 2.809 abitanti (dato 2010), \u00e8 costituita dalla piazza e dalla chiesa. La chiesa parrocchiale di Sant Corneli i Sant Cebri\u00e0 d'Ordino non conserva elementi che permettano di datarla. La chiesa \u00e8 documentata per la prima volta nell'atto di consacrazione, del XVII secolo.Presenta un campanile a pianta quadrata con un orologio e finestre ad arco. La copertura piramidale ricorda i campanili delle chiese di Canillo e La Massana.\nLa Casa Areny-Plandolit, sulla strada principale, conserva ancora un buon esempio di nobilt\u00e0 rurale. I suoi padroni, gli Areny, e poi i Plandolit, furono baroni di Senaller e Gramenet. L'edificio fu costruito nel 1631 sopra un edificio precedente di cui si conserva parte della porta con incisa la data 1613. La casa sub\u00ec diverse modifiche nel corso dei secoli, la pi\u00f9 importante datata 1849. La casa aveva al piano basso le celle e le stalle. Al piano superiore si trovava una grande sala da pranzo attorno alla quale si trovavano la cucina, le camere da letto, la cappella e lo scrittoio. La casa \u00e8 stata attualmente riorganizzata a museo etnografico locale.\nA fianco a Casa Areny-Plandolit, si trovano l'Auditorium Nazionale di Andorra, e il Museo Postale, con una bella collezione di francobolli di Andorra, emessi sia dalle poste francesi che da quelle spagnole, e la storia delle poste ad Andorra.\nLa Casa Fiter-Riba, \u00e8 appartenuta all'altra grande famiglia di Ordino.\nLa festa major si celebra il 16 settembre e la festa del rosario la prima settimana di luglio.\nGeografia antropica.\nFrazioni.\nFrazioni comunali sono le seguenti localit\u00e0:"}
{"id": "1415338", "revid": "110157", "url": "https://it.wikipedia.org/wiki?curid=1415338", "title": "Sant Juli\u00e0 de L\u00f2ria", "text": "Sant Juli\u00e0 de L\u00f2ria \u00e8 un comune di Andorra, il pi\u00f9 meridionale del Paese, ai confini con la Catalogna con 9.706 abitanti (dato del 2010).\nI suoi abitanti si chiamano \"lauredians\". La festa patronale \u00e8 il 7 gennaio, la \"festa major\" l'ultima domenica di luglio.\nNel centro abitato principale, che accoglie 8.101 abitanti (dato del 2010), si trova la sede dell'Universit\u00e0 di Andorra.\nGeografia antropica.\nFrazioni.\nFrazioni comunali sono:\nPolitica.\nGli interessi della parrocchia sono al centro dell'attivit\u00e0 del partito politico conservatore Unione Laurediana, il quale fin dalla sua fondazione vi ha ottenuto consensi maggioritari."}
{"id": "1415342", "revid": "14691", "url": "https://it.wikipedia.org/wiki?curid=1415342", "title": "Il testamento dell'esploratore", "text": ""}
{"id": "1415343", "revid": "86341", "url": "https://it.wikipedia.org/wiki?curid=1415343", "title": "Soldeu", "text": "Soldeu \u00e8 un villaggio di Andorra, il pi\u00f9 orientale della parrocchia di Canillo che sorge sulla sponda nord del fiume Valira d'Oriente con 998 abitanti (dato 2010).\nLa vita del villaggio gira intorno ai suoi impianti sciistici, i pi\u00f9 importanti di tutti i Pirenei. Gli impianti possono essere raggiunti da Encamp, Canillo, El Tarter, Grau Roig, Pas de la Casa e Porte des Neiges. La scuola sciistica di Soldeu ha un gran numero di istruttori di primo livello e ha vinto diversi premi internazionali.\nIl villaggio si trova a 1710 m s.l.m. mentre la cima degli impianti \u00e8 a 2580 m. Nel villaggio si trovano una grande quantit\u00e0 di ristoranti e negozi di attrezzature sportive per sci e snowboard, dedicate ai numerosi turisti. Il comprensorio ha ospitato gare valide per la Coppa del mondo di sci alpino: due eventi nel 2012 e due nel 2016, tutti femminili, e nel 2019 le finali con nove eventi."}
{"id": "1415345", "revid": "1543377", "url": "https://it.wikipedia.org/wiki?curid=1415345", "title": "Meritxell", "text": "Meritxell \u00e8 un villaggio di Andorra, nella parte centro-meridionale della parrocchia di Canillo con 69 abitanti (dato 2010).\nQui si trova il santuario di Nostra Signora di Meritxell, opera dedicata alla santa padrona della nazione, raffigurata in una statua del XII secolo andata perduta in un incendio nel 1972 e sostituita da una copia, collocata nella cappella."}
{"id": "1415348", "revid": "1543377", "url": "https://it.wikipedia.org/wiki?curid=1415348", "title": "El Vilar", "text": "El Vilar \u00e8 un villaggio di Andorra, situato nella parte centrale della parrocchia di Canillo con 11 abitanti (dato 2010)."}
{"id": "1415353", "revid": "110157", "url": "https://it.wikipedia.org/wiki?curid=1415353", "title": "Storia di Genzano, con note e documenti", "text": "La Storia di Genzano, con note e documenti \u00e8 un'opera storica di Nicola Ratti, pubblicata la prima volta nel 1797 dalla Tipografia Salomoni di Roma. \nL'opera, di notevole interesse storico, si sviluppa in nove capitoli pi\u00f9 una nutrita appendice dei documenti.\nCollegamenti esterni.\nCopia della Storia di Genzano su Google Ricerca Libri"}
{"id": "1415354", "revid": "56818", "url": "https://it.wikipedia.org/wiki?curid=1415354", "title": "Vena di Marshall", "text": ""}
{"id": "1415357", "revid": "125176812", "url": "https://it.wikipedia.org/wiki?curid=1415357", "title": "Ciguatera", "text": "La ciguatera \u00e8 una intossicazione alimentare causata dall'ingestione di alimenti di origine marina contaminati da una tossina, di origine non batterica, nota come ciguatossina, presente in molti microrganismi (in particolare il dinoflagellato \"Gambierdiscus toxicus\"). La sindrome \u00e8 associata al consumo di pesci provenienti da mari tropicali o subtropicali. Nella maggioranza dei casi i pesci nocivi all'uomo sono grandi predatori all'apice della catena trofica, dove la tossina si pu\u00f2 concentrare per un fenomeno di biomagnificazione, come barracuda, cernie e lutianidi. Seppur rari si sono riscontrati casi di questa intossicazione anche in seguito al consumo di pesci provenienti dal mar Mediterraneo.\nSpecie ittiche e periodi tossici.\nLe specie ittiche passibili di essere causa di ciguatera sono molte, appartenenti a un gran numero di famiglie (il che rende difficile evitare le specie tossiche) e, in genere, di elevatissimo valore commerciale e alimentare.\nTutti i vari predatori di taglia medio-grande che hanno il loro habitat naturale presso la barriera corallina, come ad esempio le murene, possono provocare la ciguatera ma anche piccoli pesci pelagici come i Clupeidae possono causare avvelenamenti, perlopi\u00f9 molto gravi.\nCuriosamente le varie specie ittiche possono essere tossiche in una zona e totalmente innocue in aree vicinissime dove la ciguatera \u00e8 causata da altri pesci del tutto commestibili altrove.\nL'epidemiologia della ciguatera inoltre mostra un andamento fortemente ritmico, sia stagionalmente sia in un ciclo pluriennale. Tipicamente in un'area fino allora esente dall'intossicazione incominciano a verificarsi pochi casi di ciguatera, dapprima legati a solo poche specie che tendono ad aumentare fino, dopo qualche anno, a coprire l'intera ittiofauna della regione. Dopo un periodo (che pu\u00f2 durare anche anni) di tossicit\u00e0 generalizzata, le specie tossiche e i casi di avvelenamento cominciano a ridursi a pochissimi pesci o a scomparire del tutto. Studi tesi a mostrare una correlazione tra la ciguatera e fattori ambientali e biologici marini non hanno portato ad alcun risultato.\nNon esiste alcun test per verificare la presenza della tossina nel pesce, se non la somministrazione ad animali.\nSintomatologia.\nSono molteplici i sintomi riscontrati dagli individui colpiti, fra cui si evidenziano parestesie (alterazioni della sensibilit\u00e0, spesso descritte come un \"formicolio\"), prurito, disfagia (difficolt\u00e0 a deglutire), astenia, piccole contrazioni muscolari involontarie dette fascicolazioni, perdita della coordinazione muscolare o atassia, visione offuscata, fino ad arrivare anche a convulsioni e esantema maculo-papulare.\nIn seguito, dopo alcuni giorni, la persona intossicata pu\u00f2 riscontrare una percezione alterata e opposta di caldo e freddo, sintomo che pu\u00f2 perdurare anche per mesi. Queste ultime forme sono caratterizzate da bassa mortalit\u00e0.\nPu\u00f2 essere diagnosticata erroneamente come MDD.\nEziologia.\nL'avvelenamento \u00e8 provocato da diversi tipi di ciguatossine presenti negli alimenti ingeriti dagli esseri umani. Almeno cinque di esse non arrivano a modificare l'aspetto del pesce, mentre la totalit\u00e0 di esse resiste alle variazioni di temperatura e quindi anche alla cottura e al congelamento dei cibi; inoltre sono in grado di resistere anche all'acidit\u00e0 gastrica.\nTrattamento.\nNon esiste alcun antidoto n\u00e9 particolare trattamento per la cura della ciguatera. La somministrazione di farmaci \u00e8 principalmente rivolta a curare i sintomi e a facilitare il recupero dell'organismo.\nRimedi popolari.\nIn molte isole del Pacifico la intossicazione viene trattata con le foglie di \"Heliotropium foertherianum\", una pianta arbustiva della famiglia delle Boraginaceae che contiene acido rosmarinico, noto per le sue propriet\u00e0 antivirali, antibatteriche, e antinfiammatorie."}
{"id": "1415359", "revid": "2093133", "url": "https://it.wikipedia.org/wiki?curid=1415359", "title": "Suzuki RGV", "text": "L'RGV \u00e8 una motocicletta con un motore a due tempi prodotta dalla casa motociclistica giapponese Suzuki.\nRGV 150.\nTale modello avrebbe dovuto contrastare, nelle intenzioni del costruttore, la Honda NSR 150, ma \u00e8 stato mantenuta in listino per il solo anno 1999 quale evoluzione della RG 150 Gamma, da cui si distingue per lo scarico d'espansione e motore visivamente differenti. Esteticamente, la RGV 150, riprende la linea della 250 seconda serie, adottando per\u00f2 soluzioni pi\u00f9 economiche, quali il tamburo posteriore e la sella biposto, oppure inusuali per l'epoca, come i cerchi a raggi.\nRGV 250.\nProdotto in tre serie successive dal 1988 al 1998, questa moto era molto in voga negli anni ottanta/novanta, anche per la presenza su alcune versioni del logo \"Pepsi\" sulla carenatura che richiamava il modello del motomondiale nella classe 500, la RGV \u0393 500 di Kevin Schwantz.\nDiversi erano, in quel periodo, i concorrenti della RGV Suzuki in tale fascia di mercato, come la Yamaha con la TZR, la Honda con il modello NSR e negli ultimi due anni anche l'Aprilia con il modello RS; quest'ultima adottava lo stesso motore della Suzuki RGV, rivisto tuttavia nell'albero motore.\nPrima serie.\nLa prima serie prodotta fu la \"Suzuki RGV 250 Gamma\" (VJ21), prodotta dal 1988 al 1990, che deriva quale naturale evoluzione dalla meno potente \"RG 250 Gamma\"; tale serie della moto era accompagnata dal modello \"RG 250 TV Wolf\", quasi identico alla RGV 250 Gamma, differendo da questa per l'assenza delle carene e del cupolino, e l'adozione di un solo freno a disco anteriore e per la disposizione dei cilindri (V di 90\u00b0 invece che paralleli).\nSeconda serie.\nNella seconda serie la moto si evolvette, assumendo la denominazione di \"Suzuki RGV 250 R\" (VJ22) e venne prodotta dal 1990 al 1995. Oltre a risultare ancora pi\u00f9 potente, la RGV 250 R aveva entrambi gli scarichi sulla destra in luogo di uno per parte, le forcelle risultarono rovesciate rispetto alla precedente e il forcellone posteriore assunse una forma \"a banana\", in modo da conferire una linea pi\u00f9 pulita alle espansioni. Quest'ultimo, inizialmente pieno, dal 1993 adott\u00f2 una capriata di rinforzo.\nDella stessa moto fu commercializzata anche una versione depotenziata a 34\u00a0CV circa, in modo da poter essere guidata in alcuni Paesi con una differente patente ed aumentare quindi il potenziale mercato (in Italia ad esempio era sufficiente la sola patente A2); tale versione venne prodotta dal 1994 al 1995.\nInoltre di questa motocicletta venne prodotta anche una versione SP, precisamente in due versioni RGV 250 VJ22 SP1 e RGV 250 VJ22 SP2, erano le versioni sport production, dotate di cambio ravvicinato, frizione a secco a denti elicoidali o dritti, cilindri, testate, centraline, sospensioni, freni, telai, diversi fra di loro, a seconda del numero di telaio, erano per le omologazioni campionato f3 giapponese sport production, si differenziavano dalle rgv 250 convenzionali dalle colorazioni dedicate con tabelle porta numero nere...\nTerza serie.\nLa terza serie, denominata \"Suzuki RGV 250 SP\" (VJ23T), venne prodotta e presentata al salone di tokyo nel 1995, e venduta al pubblico dal 1996 al 1998; tale modello non ebbe la medesima diffusione e, infatti fu prodotta in serie limitata al mercato giapponese con potenza ridotta a 40 cv, e solo nel 1998 venne prodotta una ridottissima serie denominata VJ23V, si stima in circa 700 esemplari, per il mercato australiano e nord americano, con potenza piena di circa 55 cv, alla ruota, alias 66 cavalli all'albero circa, e tachimetro con fondoscala 240\u00a0km/h anzich\u00e9 180\u00a0km/h,\nCon questa moto si adottarono telaio e forcellone nuovi, serbatoio e codino rivisti, tornando ad usare una disposizione simmetrica delle espansioni; cerchi e dischi freno erano di nuovo tipo. e un uso intenso di alluminio e magnesio per abbassare il peso della motocicletta rispetto al modello precedente...\nMeccanicamente la 250 SP era caratterizzata da carburatori pi\u00f9 piccoli (32\u00a0mm) e dalla presenza di un sensore per l'airbox in pressione, il quale sfruttava l'effetto ram-air; la moto era inoltre equipaggiata con avviamento elettrico e la frizione a secco. in totale la rgv 250 vj23 si stima una produzione totale che non supera le 2150 unit\u00e0."}
{"id": "1415361", "revid": "1305772", "url": "https://it.wikipedia.org/wiki?curid=1415361", "title": "Saint Michael", "text": "Saint Michael (in italiano San Michele), spesso abbreviato in St. Michael, pu\u00f2 significare:"}
{"id": "1415362", "revid": "14691", "url": "https://it.wikipedia.org/wiki?curid=1415362", "title": "St Michael", "text": ""}
{"id": "1415363", "revid": "14691", "url": "https://it.wikipedia.org/wiki?curid=1415363", "title": "St. Michael", "text": ""}
{"id": "1415364", "revid": "287204", "url": "https://it.wikipedia.org/wiki?curid=1415364", "title": "Lega Nazionale 1936-1937", "text": "L'edizione 1936-1937 della Lega Nazionale A vide la vittoria finale del Grasshopper Club Z\u00fcrich. Vide anche la rinuncia della squadra di Basilea, l'Old Boys, a partecipare al campionato.\nCapocannoniere del torneo fu Alessandro Frigerio (Young Fellows Z\u00fcrich), con 23 reti.\nFonti e bibliografia.\nGiornali"}
{"id": "1415365", "revid": "287204", "url": "https://it.wikipedia.org/wiki?curid=1415365", "title": "Lega Nazionale 1935-1936", "text": "L'edizione 1935-1936 della Lega Nazionale vide la vittoria finale del Lausanne-Sports.\nCapocannoniere del torneo fu Willy J\u00e4ggi (IV) (Lausanne-Sports), con 30 reti."}
{"id": "1415367", "revid": "298229", "url": "https://it.wikipedia.org/wiki?curid=1415367", "title": "Campionati del mondo di atletica leggera indoor 2008", "text": "I Campionati del mondo di atletica leggera indoor 2008 (12\u00aa edizione) si sono svolti al Palau Luis Puig di Valencia, in Spagna, dal 7 al 9 marzo. \u00c8 stata la terza volta che la Spagna ha ospitato questo evento.\nCandidature.\nValencia \u00e8 stata nominata sede della XII edizione il 13 novembre 2005, durante il meeting del consiglio della IAAF a Mosca, Russia."}
{"id": "1415368", "revid": "320578", "url": "https://it.wikipedia.org/wiki?curid=1415368", "title": "FC Concordia Basel", "text": ""}
{"id": "1415369", "revid": "287204", "url": "https://it.wikipedia.org/wiki?curid=1415369", "title": "Lega Nazionale 1934-1935", "text": "L'edizione 1934-1935 della Lega Nazionale vide la vittoria finale del Losanna.\nCapocannoniere del torneo fu Engelbert B\u00f6sch (Berna), con 27 reti.\nStagione.\nNovit\u00e0.\nDalla Lega Nazionale 1933-1934 sono stati retrocessi in Prima Lega 1934-1935, l'Urania Ginevra, il Blue Stars Zurigo e lo Zurigo. Dalla Prima Leaga 1933-1934 \u00e8 stata promossa la \u00c9toile Carouge.\nClassifica finale.\nLegenda:\nNote:"}
{"id": "1415371", "revid": "287204", "url": "https://it.wikipedia.org/wiki?curid=1415371", "title": "Lega Nazionale 1933-1934", "text": "L'edizione 1933-1934 della Lega Nazionale fu la prima edizione svolta a girone unico e vide la vittoria finale del .\nCapocannoniere del torneo fu Leopold \"Poldi\" Kielholz (), con 40 reti.\nStagione.\nNovit\u00e0.\nDalla Lega Nazionale 1932-1933, sono stati retrocessi in Prima Lega 1933-1934, l' e l', mentre dalla Prima Lega 1932-1933, sono stati promossi in Lega Nazionale 1933-1934, il e il .\nClassifica finale.\nLegenda:\nNote:\nBibliografia.\nGiornali"}
{"id": "1415372", "revid": "121354844", "url": "https://it.wikipedia.org/wiki?curid=1415372", "title": "Faretra", "text": "La faretra \u00e8 un astuccio atto a contenere frecce o dardi per archi o balestre. Pu\u00f2 avere diverse forme ed essere portato appeso alla cinta, alla sella di un cavallo, o sulla schiena. In alcuni casi (in particolare nel caso di faretre da sella) pu\u00f2 avere anche uno spazio in cui deporre l'arco.\nLe faretre sono state usate fin dai tempi antichi da tutti i popoli che hanno fatto uso di archi o simili armi da lancio. \u00d6tzi, l'uomo del tardo neolitico i cui resti sono stati rinvenuti sulle Alpi nel 1991, portava con s\u00e9 una rudimentale faretra. Anche i boscimani africani, che ancora oggi vivono secondo lo stile di vita tradizionale di cacciatori-raccoglitori (per esempio in Botswana), usano arco e frecce e costruiscono le proprie faretre secondo una tecnica tradizionale, ricavandole dagli alberi della aloe dichotoma.\nIn Europa, le faretre hanno fatto parte dell'equipaggiamento bellico fino al tardo Medioevo, quando le armi da fuoco hanno soppiantato gradualmente archi e balestre.\nOggi, le faretre (alla cinta) sono parte dell'equipaggiamento di coloro che praticano il tiro con l'arco o sport correlati. Le faretre moderne sono in genere fatte per contenere 25-30 frecce e spesso sono divise in scomparti."}
{"id": "1415373", "revid": "125894528", "url": "https://it.wikipedia.org/wiki?curid=1415373", "title": "Sollevamento pesi ai Giochi della XXVI Olimpiade", "text": "Si sono svolte 10 gare, solamente maschili."}
{"id": "1415374", "revid": "122918047", "url": "https://it.wikipedia.org/wiki?curid=1415374", "title": "Sollevamento pesi ai Giochi della XXV Olimpiade", "text": "Si sono svolte 10 gare, solamente maschili.\nPesi massimi-leggeri (75-82,5\u00a0kg).\n&lt;br&gt;\nIbragim Samadov (Squadra Unificata) vinse la medaglia di bronzo ma venne squalificato (e successivamente squalificato a vita) dopo aver rifiutato la medaglia e lasciata ai piedi del podio e poi sccessivamente essere uscito dalla cerimonia di premiazione. Il CIO decise di non assegnare la medaglia al quarto classificato Chon Chol Ho (Corea del Nord), poich\u00e9 l'infrazione non era stata commessa in gara."}
{"id": "1415375", "revid": "125709448", "url": "https://it.wikipedia.org/wiki?curid=1415375", "title": "Sollevamento pesi ai Giochi della XXIV Olimpiade", "text": "Si sono svolte 10 gare, solamente maschili."}
{"id": "1415378", "revid": "118845873", "url": "https://it.wikipedia.org/wiki?curid=1415378", "title": "Sollevamento pesi ai Giochi della XXIII Olimpiade", "text": "Si sono svolte 10 gare, solamente maschili."}
{"id": "1415380", "revid": "132266", "url": "https://it.wikipedia.org/wiki?curid=1415380", "title": "Francisco Xavier de Zelada", "text": ""}
{"id": "1415381", "revid": "132266", "url": "https://it.wikipedia.org/wiki?curid=1415381", "title": "Francisco Javier de Zelada", "text": ""}
{"id": "1415382", "revid": "298229", "url": "https://it.wikipedia.org/wiki?curid=1415382", "title": "Campionati del mondo di atletica leggera indoor 2010", "text": "I Campionati del mondo di atletica leggera indoor 2010 si sono svolti all'Aspire Dome di Doha, in Qatar, dal 12 al 14 marzo 2010. Si \u00e8 trattato della tredicesima edizione.\nProcesso di assegnazione.\nIl 25 marzo 2007 la IAAF ha annunciato, ad un consiglio tenutosi a Mombasa in Kenya, di aver ricevuto offerte dalla Turchia e dal Qatar per l'organizzazione dei campionati. Il 25 novembre 2007, durante un meeting svoltosi a Monaco, la IAAF ha assegnato l'organizzazione a Doha."}
{"id": "1415384", "revid": "21880", "url": "https://it.wikipedia.org/wiki?curid=1415384", "title": "Quiver Tree Forest", "text": "La Quiver Tree Forest (in inglese \"foresta degli alberi faretra\"; K\u00f6cherbaumwald in afrikaans) \u00e8 una nota attrazione turistica nel sud della Namibia. Si trova 14 km a nord della citt\u00e0 di Keetmanshoop, sulla strada che conduce a Koes, nel terreno della fattoria di Gariganus. \u00c8 costituita da circa 250 esemplari di \"Aloidendron dichotomum\", una pianta succulenta chiamata volgarmente \"albero faretra\" (\"kokerboom\" in afrikaans) perch\u00e9 i suoi rami sono usati tradizionalmente dai Boscimani per costruire faretre. La foresta \u00e8 di origine naturale; le piante pi\u00f9 alte della foresta hanno 2-3 secoli di et\u00e0. Il sito \u00e8 stato dichiarato monumento nazionale della Namibia il 1\u00ba giugno 1995.\nNei pressi della foresta si trova un altro sito di interesse geologico e turistico, il Giant's Playground (\"campo giochi dei giganti\"), un cumulo di macigni di dolerite.\nAltre foreste di alberi faretra.\nBench\u00e9 l'\"Aloe dichotoma\" sia piuttosto diffusa nell'Africa meridionale, solo in pochissimi luoghi queste piante sono concentrate in vere e proprie foreste. Un'altra foresta si trova, sempre in Namibia, ad alcune decine di km ad est di Sesriem. Alcune foreste sono state create dall'uomo: una di queste si trova nel Karoo National Botanical Garden di Worcester, in Sudafrica."}
{"id": "1415385", "revid": "14691", "url": "https://it.wikipedia.org/wiki?curid=1415385", "title": "Giant's Playground", "text": ""}
{"id": "1415386", "revid": "14691", "url": "https://it.wikipedia.org/wiki?curid=1415386", "title": "Quiver tree forest", "text": ""}
{"id": "1415387", "revid": "14691", "url": "https://it.wikipedia.org/wiki?curid=1415387", "title": "K\u00f6cherbaumwald", "text": ""}
{"id": "1415391", "revid": "36426", "url": "https://it.wikipedia.org/wiki?curid=1415391", "title": "Quattro Santi Coronati", "text": ""}
{"id": "1415392", "revid": "36426", "url": "https://it.wikipedia.org/wiki?curid=1415392", "title": "Volta a costoloni", "text": ""}
{"id": "1415393", "revid": "729019", "url": "https://it.wikipedia.org/wiki?curid=1415393", "title": "Geodeterminismo", "text": "Col termine geodeterminismo s'intende la capacit\u00e0 dell'ambiente geografico-fisico (principalmente - ma non solo - del clima) d'influenzare in modo determinante e non secondario il sorgere e lo sviluppo delle societ\u00e0 umane e la mentalit\u00e0 delle sue componenti antropiche.\nTale principio \u00e8 contestato dalla maggioranza degli storici, pur potendo vantare convinti sostenitori. Non si tratta di negare il principio della capacit\u00e0 dell'ambiente di influenzare, e in vari casi, di condizionare l'ambiente umano ma di rifiutare ritenere che tale influenza sia assolutamente determinante e imprescindibile.\nLa generosa e utile individuazione dello studio della cosiddetta \"geostoria\", sostenuta ad esempio da Fernand Braudel, rientra in qualche misura nel tentativo di alcuni studiosi di riuscire a includere la storia nel novero delle cosiddette scienze esatte, di ricercare le \"leggi\" (e non, tutt'al pi\u00f9, le linee tendenziali) dell'indagine storiografica."}
{"id": "1415396", "revid": "647919", "url": "https://it.wikipedia.org/wiki?curid=1415396", "title": "Terremoto del 28 dicembre 1908 in Calabria e Sicilia", "text": ""}
{"id": "1415397", "revid": "767487", "url": "https://it.wikipedia.org/wiki?curid=1415397", "title": "Epoxies", "text": "Gli Epoxies sono una band statunitense, proveniente da Portland, nell'Oregon, formatasi nel 2000.\nDecisamente influenzati dalla musica punk rock e dalla new wave, la band si \u00e8 auto definita \"robot del garage rock\" . Gli attuali membri comprendono Fritz M. Static al sintetizzatore, Viz Spectrum alla chitarra, la cantante Roxy Epoxy, Shock Diode al basso, e Ray Cathode alla batteria. Il gruppo \u00e8 accresciuto in popolarit\u00e0 grazie ai lunghi tour negli Stati Uniti ed in Europa. Sono anche conosciuti per usare nelle loro esibilzioni effetti speciali e costumi sportivi cuciti da loro stessi, principalmente con del nastro adesivo.\nGli Epoxies fondono il punk rock con la new wave, i testi sono strettamente imperniati su temi derivati dalla fantascienza.\nStoria.\nGli inizi (2000-2002).\nNella met\u00e0 degli anni novanta i membri della band erano gi\u00e0 coinvolti con altri gruppi punk dell'area di Portland. In particolare, Static suon\u00f2 con gli The Automatics, dei quali Roxy scatt\u00f2 le fotografie dei relativi album.\nFM e Viz concepirono dei costumi di scena composti da tubi di gomma e scatole di refrigerazione colorate con dello spray. Ma tale abito risultava scomodo nelle esibizioni musicali, data l'impraticabilit\u00e0 di suonare la chitarra indossando una scatola. Nel frattempo Kid Polymer entr\u00f2 nella band come bassista, mentre FM e Viz decisero di continuare ad elaborare idee sui costumi. Dr. Grip e Roxy furono gli ultimi ad entrare nel progetto, nel 2000, e completarono la prima formazione. La band assunse il nome di Adhesives prima di scoprire che un altro gruppo esisteva con la medesima denominazione.\nNel settembre del 2001 gli Epoxies pubblicarono il loro primo lavoro omonimo su Dirtnap Records. Il vinile 7\" conteneva le tracce \"Need More Time\", \"Molded Plastic\" ed una reinterpretazione di \"Beat My Guest\" degli Adam &amp; the Ants. Questo lavoro avrebbe costituito l'inizio di una prolungata collaborazione tra l'etichetta e una serie di band tra le quali si annoverano i Briefs e gli Spits.\nGli sviluppi (2002-2006).\nIl 7\" costitu\u00ec la base di un album di studio che fu pubblicato nel marzo del 2002, che venne seguito da un intensivo tour nella West Coast. In agosto per\u00f2 Kid Polymer lasci\u00f2 la band e fu sostituito al basso da Shock Diode.\nIl 2002 vide anche la pubblicazione di un singolo 7\", \"Synthesised\", assieme ad un lato-b, cover della canzone \"Clones (We're All)\" di Alice Cooper. Verso la fine dell'anno, e prima del loro tour americano, gli Epoxies iniziarono a lavorare sul loro primo EP su CD per venderlo durante le esibizioni. Subito dopo Dr. Grip decise di lasciare il gruppo e fu sostituito da Ray Cathode.\nGli Epoxies continuarono il loro tour attraverso gli Stati Uniti per il 2003 e il 2004, aprendo spesso per i Groovie Ghoulies. Nel 2004, per la prima volta, suonarono in Europa assieme ai NOFX. L'anno successivo \"Need More Time\" usc\u00ec nuovamente nella compilation Rock Against Bush, Vol. 1, con la Fat Wreck Chords.\nQuesta collaborazione port\u00f2 gli Epoxies a produrre con la Fat Wreck Chords il loro secondo album, \"Stop the Future\", uscito nell'aprile 2005, che contiene una reinterpretazione degli Scorpions, \"Robot Man\". Il CD presentava sia le canzoni breve e veloci di sempre che brani pi\u00f9 lenti e melodici, come quello di chiusura, \"Toys\" (la loro prima traccia ad essere pi\u00f9 lunga di 4:30).\nHanno passato buona parte del 2005 e del 2006 a suonare con band come gli Aquabats e i Phenomenauts, gli Smoke or Fire, anche loro della Fat Wreck Chords, i Soviettes, gli Against Me! e un altro gruppo pop punk, i Teenage Bottlerocket.\nDurante questo calendario fitto di impegni, la band ha registrato di nuovo il singolo \"Synthesised\" in lingua simlish per l'uscita, nel 2006, del gioco per computer .\nEventi recenti.\nGli Epoxies hanno firmato un contratto con la Metropolis Records all'inizio del 2007 e in agosto \u00e8 uscito un EP chiamato \"My New World\". Come segnalato sul sito della Metropolis, il gruppo ha deciso di registrare un album da pubblicare pi\u00f9 avanti durante l'anno.\nStile.\nGli Epoxies si formarono per contrastare il pop rock dell'epoca. Ai membri iniziali sembrava infatti che gli aspetti riguardanti il divertimento e la \"performance\" sul palco venissero ignorati ed \u00e8 proprio questo sentimento che caratterizza i loro spettacoli coinvolgenti e i loro sgargianti costumi fatti in casa.\nPer accentuare il loro dissenso verso la musica convenzionale, la band ha deciso di includere un sintetizzatore fra i propri strumenti; nel farlo avevano \"l'intento di colpire le persone, perch\u00e9 \u00e8 uno strumento proprio fuori moda\". Con il crescente utilizzo di sintetizzatori nel pop rock ed essendo spesso paragonati a gruppi come i The Bravery e i The Killers, per\u00f2, gli Epoxies si sono chiesti se non erano diventati una band \"troppo alla moda\", piuttosto che raggiungere il loro obiettivo iniziale.\nUno dei sintetizzatori FM usati pi\u00f9 spesso \u00e8 un Monophonic Roland SH-101.\nViz suona un Washburn AF-40 \"Ace Frehely\" dall'aspetto futuristico, in quanto \u00e8 stata ridipinta e modificata in modo da contenere un laser e una serie di LED."}
{"id": "1415404", "revid": "670021", "url": "https://it.wikipedia.org/wiki?curid=1415404", "title": "Amaro Montenegro", "text": "L'Amaro Montenegro \u00e8 un amaro italiano prodotto per la prima volta nel 1885. La sua produzione avviene nello stabilimento di Zola Predosa, in provincia di Bologna, del Gruppo Montenegro S.r.l., titolare anche di altri marchi come Bonomelli, Cannamela, Polenta Valsugana, T\u00e8 Infr\u00e8.\nStoria.\nIl creatore dell'amaro fu Stanislao Cobianchi, un giovane bolognese predestinato dalla famiglia alla carriera ecclesiastica. Da Bologna decise tuttavia di intraprendere un viaggio per il mondo che lo port\u00f2 alla scoperta di insolite specialit\u00e0 botaniche.\nTornato in Italia, si dedic\u00f2 alla preparazione di liquori e nel 1885 cre\u00f2 l'\"Amaro Montenegro\". L'amaro nacque con il nome di \"Elisir Lungavita\": undici anni dopo, in occasione del matrimonio di Elena del Montenegro con Vittorio Emanuele III, Stanislao decise di dedicarle il suo elisir, cambiandone il nome in Amaro Montenegro.\nIn poco tempo, l'amaro si diffuse e venne apprezzato in Italia e in tutta Europa e Gabriele D'Annunzio, nel 1921, lo defin\u00ec \"liquore delle Virtudi\".\nLa ricetta di Amaro Montenegro \u00e8 ancora oggi quella originale di Stanislao Cobianchi, a base di quaranta erbe aromatiche selezionate, provenienti da tutto il mondo a cui si deve il suo sapore caratteristico.\nCaratteristiche.\nAmaro Montenegro \u00e8 prodotto seguendo la ricetta scritta da Stanislao Cobianchi e conservata in cassaforte dal 1885. Gli ingredienti, le dosi e i processi di lavorazione sono gli stessi, conosciuti da un numero ristretto di persone, tra cui il Master Herbalist, che controlla che ogni passaggio sia compiuto a regola d\u2019arte, nel rispetto della ricetta originale.\nLa ricetta prevede la bollitura, macerazione e distillazione di quaranta erbe aromatiche: spezie, frutta essiccata, radici, semi, cortecce, scorze di agrumi, rizomi, fiori e legni provenienti da tutto il mondo. Le tre fasi portano alla produzione di dodici essenze, da cui vengono tratte le sei note aromatiche alla base di Amaro Montenegro.\nA queste sei note si aggiunge un'ultima nota, chiamata Premio, risultato della micro-distillazione di cinque erbe aromatiche. Infine il preparato viene miscelato con alcol, acqua e zucchero e imbottigliato.\nLa produzione dura sei mesi, come indicato dalla ricetta originale.\nLa bottiglia.\nLa bottiglia di Amaro Montenegro fu disegnata da Stanislao Cobianchi ispirandosi a una ampolla, che evoca una \"pozione\", e richiamante l'alchimia.\nQuesta forma, divenuta nel tempo iconica, rimase invariata nel corso dei decenni fino al 2017 quando la bottiglia viene rinnovata, pur in coerenza con l'aspetto tradizionale, con linee pi\u00f9 decise e con in rilievo l'anno di fondazione, 1885, sulla spalla e la firma di Stanislao Cobianchi sul piede."}
{"id": "1415405", "revid": "599013", "url": "https://it.wikipedia.org/wiki?curid=1415405", "title": "Intossicazione da molluschi paralizzanti", "text": "L'intossicazione da molluschi paralizzanti (PSP) \u00e8 una delle 4 forme di avvelenamenti marini, dovuto all'indigestione di quegli organismi che si alimentano filtrando l'acqua, sia che si trovino in acque libere, sia che si trovino in allevamenti specifici.\nFra i molluschi interessati a tale avvelenamento troviamo ostriche, vongole, chitoni e pettini.\nStoria.\nSi ritrova traccia della sindrome nei diari di George Vancouver, dove egli descriveva con perizia la morte di un membro del suo equipaggio il 15 giugno 1793, il primo caso di morte dovuta all'intossicazione da molluschi paralizzanti di cui si ha notizia.\nSintomatologia.\nLe prime manifestazioni si mostrano dopo un periodo variabile dall'ingestione di tali molluschi, che oscilla da alcuni minuti a diverse ore. Si osservano parestesie della bocca che con il tempo raggiungono il collo e le estremit\u00e0, progredendo in paralisi. Inoltre si possono manifestare debolezza, nausea, diarrea, alterazioni dell'equilibrio, iperreflessia, vomito e cefalea. Si arriva a seconda della quantit\u00e0 ingerita anche ad insufficienza respiratoria, e in dosi eccessive anche alla morte.\nLa letalit\u00e0 varia a seconda dei paesi, arrivando a superare anche il 23%; i periodi di maggiore incidenza sono maggio e novembre.\nEziologia.\nI molluschi diventano pericolosi per l'uomo quando concentrano le tossine chimiche ingerendo organismi microscopici quali i dinoflagellati e i protozoi del plancton. Tali organismi si riproducono soprattutto nelle acque temperate e subtropicali aderenti alle coste dei vari luoghi. Tali tossine idrosolubili non vengono distrutte durante le normali cotture dei cibi. La saxitossina \u00e8 la maggiore responsabile dell'intossicazione, con i suoi 21 derivati.\nTerapie.\nPu\u00f2 essere d'aiuto una lavanda gastrica con bicarbonato di sodio al 2%.\nPer scongiurare qualunque paralisi respiratoria l'individuo deve essere monitorato per 24 ore."}
{"id": "1415410", "revid": "729019", "url": "https://it.wikipedia.org/wiki?curid=1415410", "title": "Carcinoma basocellulare", "text": "Il carcinoma basocellulare (\"basal cell carcinoma\", BCC) \u00e8 la pi\u00f9 comune neoplasia epidermica maligna. Colpisce in prevalenza la cute fotoesposta ed in particolare quella del viso. \nIl termine basocellulare deriva dalla somiglianza delle sue cellule a quelle dello strato basale dell'epidermide.\nEpidemiologia.\nIl carcinoma basocellulare \u00e8 la neoplasia maligna pi\u00f9 comune nell'uomo. Si stima che da un terzo alla met\u00e0 dei casi non vengano registrati e che quindi la sua reale prevalenza sia pari a quella di tutte le altre neoplasie maligne messe insieme. Costituisce circa il 75% dei tumori cutanei non-melanomatosi (non-melanoma skin cancer) cos\u00ec chiamati per la loro minore aggressivit\u00e0 rispetto al melanoma.\nL'incidenza sta aumentando di circa il 10% all'anno negli Stati Uniti e nel Regno Unito, del 7,5% nei Paesi Bassi. Questo fenomeno \u00e8 in parte dovuto all'invecchiamento della popolazione, ad una maggiore frequenza degli screening e ad una maggiore tendenza a riportare questo tipo di tumore tuttavia il maggiore aumento riscontrato nei carcinomi basocellulari del tronco rispetto a quelli del capo potrebbe indicare una maggiore esposizione ai raggi UV.\nEcco l'incidenza calcolata in alcune nazioni:\nEziologia.\nL'et\u00e0 \u00e8 il principale fattore di rischio non modificabile per lo sviluppo di carcinoma basocellulare; circa l'80% dei pazienti ha infatti pi\u00f9 di 60 anni e risulta raro prima dei 20 anni.\nIl sesso maschile ne \u00e8 pi\u00f9 soggetto rispetto a quello femminile e ha il 30% di probabilit\u00e0 in pi\u00f9 di sviluppare un secondo carcinoma basocellulare, soprattutto nei sei mesi successivi all'insorgenza della prima lesione e nei pazienti di et\u00e0 superiore ai 65 anni.\nFattori genetici.\nLa sindrome di Gorlin (o sindrome del nevo basocellulare) \u00e8 una patologia genetica a trasmissione autosomica dominante caratterizzata da mutazioni del gene \"PTCH\" che determinano lo sviluppo di carcinomi basocellulari multipli, macrocefalia, anomalie scheletriche facciali, vertebrali e delle ossa lunghe, medulloblastoma, rabdomiosarcoma, calcificazione della grande falce, cisti radicolari, cisti sebacee, milia e pits palmo-plantari.\nAltre malattie genetiche caratterizzate dallo sviluppo di questa neoplasia sono lo xeroderma pigmentoso, la sindrome da amartoma follicolare basaloide generalizzato, la sindrome di Bazex-Dupr\u00e8-Christol, la sindrome di Rombo e la sindrome di Happle-Tinschert.\nFattori ambientali.\nIl fattore ambientale pi\u00f9 importante \u00e8 l'esposizione intermittente ai raggi UV (particolarmente nell'infanzia) ci\u00f2 significa che anche la fototerapia, la PUVA e indirettamente i farmaci fotosensibilizzanti rappresentano un rischio. L'irradiazione solare \u00e8 positivamente associata con l'incidenza del tumore mentre la latitudine \u00e8 negativamente associata ad esso.\nIl rischio \u00e8 massimo per i caucasici di fototipo I e II, specie se risiedono in paesi ed elevata irradiazione, su tutti l'Australia che non a caso presenta la maggiore incidenza al mondo anche per il carcinoma spinocellulare e il melanoma. Le scottature possono aumentare il rischio nei soggetti con meno di 20 anni\nLa presenza di cheratosi attiniche, eritema solare, elastosi solare, lentiggini e teleangectasie aumenta il rischio di sviluppare questo tumore dal momento che in questi pazienti raggi UV espletano i loro effetti su una cute gi\u00e0 fotodanneggiata.\nL'immunosoppressione rappresenta un fattore molto importante nei pazienti affetti da leucemie, linfomi, immunodeficienza e nei trapiantati dove il rischio \u00e8 10-15 volte superiore rispetto alla popolazione non affetta e dove questo tumore tende ad essere pi\u00f9 aggressivo.\nLe infezioni da papillomavirus insieme ad altri meno comuni come l'esposizione all'arsenico inorganico (derivante dall'assunzione di acqua contaminata o da alcuni insetticidi come il Verde di Parigi) e le radiazioni ionizzanti.\nPatogenesi.\nLe radiazioni UVA causano un danno indiretto del DNA promuovendo la sintesi di specie reattive dell'ossigeno (ROS) che si combinano con altre molecole come lipidi, proteine e DNA danneggiandole o formando addotti. Le radiazioni UVB provocano invece un danno diretto a DNA e RNA determinando la formazione di legami covalenti tra pirimidine adiacenti e quindi di dimeri di ciclopirimidina o addotti di pirimidina. Se i meccanismi di riparazione del DNA non riescono a correggere queste alterazioni nella maggior parte dei casi la cellula muore per apoptosi ma in una minoranza si verifica una mutazione. L'accumulo di mutazioni in specifici geni, in particolare \"PTCH1\", porta alla formazione del tumore.\n\"PTCH1\" (Protein patched homolog 1) \u00e8 un oncosoppressore coinvolto nella segmentazione dell'embrione situato nel locus 9q22.3. Questo gene presenta mutazioni loss-of-function nell'80-90% dei carcinomi basocellulari e frequenti mutazioni somatiche nelle forme familiari. Codifica per Patched-1, una proteina transmembrana a dodici passaggi che funge da recettore per la proteina morfogenetica sonic hedgehog (Shh). Quando la via di segnalazione di Shh \u00e8 inattiva, ovvero quando Shh non \u00e8 legata a Ptch-1, quest'ultima inibisce smoothened (Smo), un GPCR. Quando invece Shh si lega a Ptch-1 il complesso si stacca dalla membrana plasmatica e finisce nel citoplasma, Smo invece non \u00e8 pi\u00f9 inibita e pu\u00f2 essere incorporata nella membrana delle ciglia primarie. Qui Smo favorisce il reclutamento, l'attivazione e l'importazione nel nucleo del fattori di trascrizione della famiglia Gli, normalmente inibiti dalla proteina Sufu. Entrata nel nucleo, Gli si lega al DNA attivando i suoi geni bersaglio, soprattutto FOXM1, un fattore di trascrizione importante soprattutto nelle fasi S e G2 del ciclo cellulare. Nei carcinomi basocellulari questa via di segnalazione \u00e8 attiva costitutivamente e potenziata dalla sovraregolazione di Gli da parte del complesso aPKC-\u03b9/\u03bb-MIM, localizzato nel centrosoma.\nAltri geni associati allo sviluppo di questa neoplasia sono l'oncosoppressore \"TP53\", mutato nella met\u00e0 dei casi, la glutatione S-transferasi (\"GSTT1\"), un membro della famiglia del citocromo P450 (\"CYP2D6\"), le varianti geniche \"ASIP\" e \"TYR\" del gene del recettore della melanocortina-1 (\"MC1R\"), la \u03b2-catenina (\"CTNNB1\") e la metalloproteinasi 14 (MMP14).\nIstologia.\nLe cellule del carcinoma basocellulare somigliano a quelle dello strato basale dell'epidermide o della matrice del follicolo pilifero. Sono cellule poco differenziate caratterizzate da scarso citoplasma scarsamente colorabile e povero in filamenti intermedi di cheratina, nuclei di discrete dimensioni, ovalari, compatti ed ipercromici, margini cellulari difficilmente distinguibili e presentano desmosomi che le ancorano a quelle adiacenti. Alla periferia dei nidi mostrano una disposizione a palizzata che tende ad essere persa nelle forme pi\u00f9 aggressive e notevoli interazioni con il derma. Si tratta di un tumore le cui cellule presentano alto tasso di mitosi ma anche di apoptosi risultando in una bassa velocit\u00e0 di crescita se confrontata con quella dei carcinomi spinocellulari. Il derma superficiale \u00e8 sede di fenomeni elastolitici di degenerazione solare ed \u00e8 spesso presente un'intensa reazione desmoplastica. Nei preparati istologici si riscontra una retrazione artefattuale con la formazione di uno spazio otticamente vuoto all'interfaccia tumore-stroma.\nIl tumore si sviluppa a partire dallo strato basale dell'epidermide, in particolare presso la giunzione tra questo e il dotto pilosebaceo. Forma numerose gemme che tendono a confluire, ingrandendosi fino a formare nidi e assumendo un pattern reticolare a livello delle creste epidermiche. In seguito si approfondisce nel derma rimanendo legato alla sua origine nell'epidermide oppure formando nidi separati da essa. A loro volta questi nidi possono generare altre \"gemme\" formando nidi secondari sino a formare masse multilobulari separate da setti di tessuto fibroso. Le modalit\u00e0 d'invasione del derma sono accompagnate da una reazione desmoplastica nel caso in cui avvenga sotto forma di cordoni di cellule e da un intenso infiltrato linfocitario quando si approfonda sotto forma di masse discrete.\nIn altri casi si assiste all'involuzione del tumore (o di una sua parte) che determina atrofia epidermica. Le forme aggressive tendono a causare ulcerazione che nelle forme meno invasive si rende manifesta quando la massa tumorale distrugge l'epidermide soprastante; esistono anche forme particolarmente deturpanti note come \"ulcus rodens\". In generale, tuttavia, la formazione di metastasi \u00e8 molto rara. \nIn certi casi si verifica una discreta proliferazione di melanociti nel contesto del tumore la cui melanina viene internalizzata dai cheratinociti e dai melanofagi provocando la pigmentazione della lesione e la possibile errata diagnosi di melanoma. Ai margini delle masse tumorali \u00e8 frequente il riscontro di mucina mentre al loro interno possono formarsi cisti in seguito alla degenerazione delle cellule centrali.\nSottotipi.\nI quattro sottotipi pi\u00f9 frequenti sono nell'ordine:\nEsistono tuttavia altri sottotipi pi\u00f9 rari:\nClinica.\nL'aspetto macroscopico dei carcinomi basocellulari \u00e8 eterogeneo. Frequentemente appaiono come piccole chiazze/placche o noduli rosati, traslucidi o perlacei con teleangectasie periferiche ma possono presentare aspetti crostosi, escoriati, lichenoidi o ulcere. Possono essere pigmentati e in questo caso la melanina \u00e8 solitamente distribuita in modo irregolare. Nell'80% dei casi le lesioni insorgono al capo o al collo. \u00c8 un carcinoma a lenta crescita.\nSono state individuate alcune caratteristiche che permettono di distinguere i carcinomi basocellulari ad alto rischio:\nDiagnosi.\nLa diagnosi \u00e8 in primo luogo clinica. \u00c8 importante quindi abituarsi a un controllo periodico della pelle sia sotto forma di autocontrollo sia con visite dermatologiche a cadenza periodica. Qualsiasi lesione della pelle, macchia o nevo, che cambia colore, forma, dimensione nel tempo o che tenda a sanguinare per pi\u00f9 di tre settimane dovrebbe indurre a un approfondimento specialistico.\nL'analisi al dermatoscopio \u00e8 uno strumento utile per la diagnosi differenziale. I carcinomi basocellulari si presentano sotto forma di aree destrutturate di colore bianco, rosa, marrone o grigio, aree \"a foglia d'acero\", strutture concentriche, globuli blu-grigi e diffuse teleangectasie a virgola o arborizzanti.\nL'analisi alla tomografia ottica a coerenza di fase ad alta definizione (HD-OCT) \u00e8 di raro utilizzo clinico e sfruttata prevalentemente per la ricerca. Permette di studiare lesioni fino a 0,57 mm di profondit\u00e0. Un'altra tecnica utilizzabile \u00e8 la microscopia confocale.\nLe lesioni dubbie in seguito ad esame obiettivo e dermoscopia devono essere sottoposte a biopsia escissionale ed esame istopatologico ma si pu\u00f2 ricorrere anche ad una shave biopsy nel sottotipo nodulare o ad un punch nel morfeiforme.\nDiagnosi differenziale.\nA causa del loro aspetto alquanto eterogeneo, i carcinomi basocellulari possono mimare altre lesioni di interesse dermatologico da cui possono essere distinte per alcune caratteristiche e tramite la dermatoscopia:\nTerapia.\nIl trattamento dipende da un insieme di fattori: dimensioni, aspetto clinico, sottotipo, sede, comorbidit\u00e0 del paziente, disponibilit\u00e0 della terapia e suo costo. La terapia medica si utilizza nelle lesioni a basso rischio, di piccole dimensioni e poco spesse con l'eccezione delle forme metastatiche o avanzate in cui \u00e8 possibile somministrare vismodegib. La terapia chirurgica \u00e8 necessaria per lesioni di grandi dimensioni o spesse, ad alto rischio o ricorrenti.\nPrevenzione.\nLa prevenzione di questa neoplasia si ottiene riducendo l'esposizione ai raggi UV e proteggendo la cute con filtri solari. Il grado di protezione dei filtri solari contenuti nelle creme protettive dipende dal fattore di protezione, che non dovrebbe mai essere inferiore a 15. Il fattore di protezione esprime il rapporto fra la quantit\u00e0 di radiazione UVB in grado di provocare eritema sulla pelle protetta e quantit\u00e0 di radiazione UVB in grado di provocare stesso eritema quando la pelle non \u00e8 protetta.\nL'abbigliamento \u00e8 utile per schermare la luce del sole. In caso di esposizioni prolungate, soprattutto se la radiazione solare \u00e8 intensa, si devono preferire camicie a manica lunga, pantaloni lunghi, l'uso di occhiali e/o cappelli con visiera.&lt;ref name=\"Pharmamedix/Basalioma\"&gt; Pharmamedix: Basalioma http://www.pharmamedix.com/patologiavoce.php?pat=Basalioma&amp;vo=Avvertenze&lt;/ref&gt;."}
{"id": "1415417", "revid": "287204", "url": "https://it.wikipedia.org/wiki?curid=1415417", "title": "Storia della follia nell'et\u00e0 classica", "text": "Storia della follia nell'et\u00e0 classica \u00e8 stata la tesi di dottorato e la prima opera importante dello storico e filosofo francese Michel Foucault \u2014 il cui titolo originale, peraltro, era \"Folie et d\u00e9raison. Histoire de la folie \u00e0 l'\u00e2ge classique\" \u2014 scritto in Svezia, pubblicato nel 1961. In Italia compare nel 1963.\nContiene uno studio svolto dall'autore sugli sviluppi dell'idea della follia attraverso la storia.\nIdee principali.\nUna reclusione al posto di un'altra.\nFoucault prende le mosse da un'analisi dei lebbrosari nel Medioevo, e di come gli affetti dalla malattia di Hansen venissero ghettizzati nella societ\u00e0 del tempo. A detta di Matthieu Paris, vi erano almeno 19 000 lebbrosari, che diventano 2 000 nel 1266. Questo induce a chiedersi che cosa fossero diventati i lebbrosari, una volta che la malattia era sparita.\nA partire da tale considerazione, traccia un'idea della storia della malattia nel XV secolo, e dell'accresciuto interesse per la detenzione in Francia nel XVII secolo.\nVi \u00e8 un dato: la fondazione per decreto (1656) di un \"h\u00f4pital g\u00e9n\u00e9ral\", che servir\u00e0 da luogo d'internamento per folli, ma anche per poveri, e criminali. Il luogo sar\u00e0 al contempo foriero di repressione e di carit\u00e0. Tutte queste \"confusioni\" sollevano dunque degli interrogativi.\nL'internamento dei folli, eretici, criminali e libertini.\nBen presto viene anche fornita una risposta. Vi sono, s\u00ec, dei luoghi riservati ai soli pazzi: l\"'H\u00f4tel-Dieu\" accoglier\u00e0 solo \"alienati\"; \"Bethlem Royal Hospital\" a Londra accoglier\u00e0 solo \"lunatici\", ma nella generalit\u00e0 dei casi i \"folli\", i \"furiosi\" saranno mescolati, confusi con gli altri internati, semplicemente in una sorta di prigione.\nSi tratta allora di analizzare la differenza tra questi due luoghi. Quando sono internati solo folli, si tratta proprio di una volont\u00e0 medica, quel che non avviene negli altri casi. C'\u00e8 di pi\u00f9: Foucault suggerisce che il senso di confusione che ci ispira l'internamento \u00e8 il riflesso di una visione inesatta; non dobbiamo pretendere di valutare l'et\u00e0 classica con i paradigmi buoni per la modernit\u00e0. Si tratta soprattutto di comprendere, non un errore dell'et\u00e0 classica, ma anzi un'esperienza omogenea dell'esclusione, dei segni positivi, una coscienza positiva.\nIn prosieguo, l'autore osserva che gli \"asili\" riservati ai folli non sono nuovi nell'et\u00e0 classica. La novit\u00e0 portata da tale epoca sta proprio nella \"confusione\" che mescola in tali luoghi folli e non-folli, carit\u00e0 e repressione. In effetti, Foucault puntualizza che \"ospedali per matti\" esistevano rispettivamente: a Fez nel VII secolo, a Baghdad nel XII secolo, al Cairo nel secolo seguente.\nMalattia dell'anima.\nAlla fine, la follia sar\u00e0 riconosciuta quale malattia dell'anima, e con Sigmund Freud quale malattia mentale.\nFoucault dedica speciale attenzione al modo in cui lo \"status\" di folle evolve dalla figura accettata \u2014 se non addirittura \"riconosciuta\" \u2014 nell'ordine sociale, alla figura dell'escluso, malato da rinserrare tra quattro muri.\nL'autore studia le diverse maniere e i differenti tentativi di trattamento dei folli, e segnatamente le opere di Philippe Pinel e Samuel Tuke. Foucault \u00e8 netto nel classificare i trattamenti suggeriti dai due pensatori come non meno autoritari di quelli caldeggiati dai loro predecessori. Il ricovero ed i metodi descritti da Tuke si risolvono essenzialmente nel castigo dei folli, perch\u00e9 imparino a comportarsi normalmente: sono costretti effettivamente a comportarsi in modo perfettamente sottomesso e conforme alle regole accettate. Analogamente, il trattamento spiegato da Pinel sembra una versione puramente estesa della terapia dell'avversione, compresi trattamenti quali docce gelate e camicie di forza. Foucault ravvisa in tali metodi una mera brutalizzazione reiterata del paziente, in cui si rievoca la struttura del giudizio e della punizione."}
{"id": "1415418", "revid": "1573940", "url": "https://it.wikipedia.org/wiki?curid=1415418", "title": "Hippocampus hippocampus", "text": "Il cavalluccio marino (Hippocampus hippocampus ) \u00e8 un pesce d'acqua salata appartenente alla famiglia \"Syngnathidae\".\nHabitat e distribuzione.\nIl cavalluccio marino \u00e8 presente nel Mar Mediterraneo, nell'Oceano Atlantico orientale dal Golfo di Guinea, presso le Isole Canarie fino alle Isole britanniche meridionali. Spesso \u00e8 reperibile intorno ai 10 metri di profondit\u00e0, in prossimit\u00e0 di alghe o di \"Posidonia oceanica\" a cui si appiglia con la coda.\nDescrizione.\nCorpo di colore giallo o variopinto, talvolta rosso, grigio o marrone. Capo appuntito, piuttosto corto. Non ha escrescenze formate dall'esoscheletro sul corpo, tipiche di altre specie dello stesso genere, come lo \"H. guttulatus\". \u00c8 dotato della pinna dorsale e delle pinne pettorali, poco sviluppate.\nAlimentazione.\nSi nutrono di piccoli crostacei ed alghe.\nRiproduzione.\n\u00c8 una specie ovovivipara. La femmina, dopo la fecondazione, depone le uova di 2 mm di diametro che vengono raccolte nella tasca posta sul ventre del maschio. Da questa tasca dopo due mesi nascono dei piccoli cavallucci di 15 mm.\nA differenza dello \"H. guttulatus\" i due sessi non si trattengono, durante l'accoppiamento, avvolgendo la coda.\nCuriosit\u00e0.\nL'ippocampo rappresenta lo stemma di due squadre calcistiche italiane: il e la ."}
{"id": "1415423", "revid": "4175", "url": "https://it.wikipedia.org/wiki?curid=1415423", "title": "JPR Williams", "text": ""}
{"id": "1415425", "revid": "1543377", "url": "https://it.wikipedia.org/wiki?curid=1415425", "title": "My\u0161kin", "text": "My\u0161kin (anche traslitterata come \"Myshkin\") \u00e8 una cittadina della Russia europea centrale (Oblast' di Jaroslavl'), situata sulla sponda sinistra del fiume Volga, 85 chilometri a ovest del capoluogo Jaroslavl'; \u00e8 il capoluogo del distretto omonimo.\nLa fondazione della cittadina risale indietro nel tempo fino al XV secolo; lo \"status\" di citt\u00e0, ottenuto sotto il regno di Caterina II nel 1777, le venne revocato nel periodo sovietico e successivamente riconcesso nel 1991.\nIl suo nome deriva dal russo \u043c\u044b\u0448\u044c (\"my\u0161'\"), che significa topo, secondo una leggenda che riguarda la fondazione della cittadina; a questo animale \u00e8 dedicato un museo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1415427", "revid": "122266105", "url": "https://it.wikipedia.org/wiki?curid=1415427", "title": "Martin O'Neill", "text": "Carriera.\nCalciatore.\nClub.\nMartin O'Neill inizi\u00f2 la sua carriera da calciatore nel Distillery F.C., per poi trasferirsi nel Nottingham Forest, dove ha giocato per 10 anni, dal 1971 al 1981. Nella sua permanenza nel Forest ha disputato 285 partite, mettendo a segno 48 reti e vincendo un campionato inglese, due coppa di lega inglesi, un Charity Shield, due coppe dei campioni e una supercoppa europea.\nNel 1981 si trasfer\u00ec al Norwich City. Nella stessa stagione pass\u00f2 al , per poi tornare nuovamente al Norwich.\nLa sua ultima squadra \u00e8 stata il Notts County, dove ha concluso la carriera nel 1985 a causa di un infortunio al ginocchio.\nNazionale.\nCon la nazionale nordirlandese ha collezionato 64 presenze ed 8 reti, partecipando anche al in Spagna.\nAllenatore.\nInizi, Wycombe Wanderers e Norwich City (1987-1995).\nO'Neill divent\u00f2 allenatore del Grantham Town nel 1987, e rest\u00f2 alla guida di questa squadra fino al 1989, quando pass\u00f2 allo Shepshed Charterhouse.\nIl 1\u00ba agosto 1990 si trasfer\u00ec al Wycombe Wanderers, la cui permanenza dur\u00f2 cinque anni (fino al 30 giugno 1995).\nDal 1\u00ba luglio 1995 al 17 dicembre 1995 ha allenato il Norwich City (squadra in cui ha militato da giocatore in 2 occasioni) da cui si \u00e8 dimesso a sorpresa.\nLeicester City e Celtic (1995-2005).\nIl 21 dicembre 1995 al ha allenato il Leicester City con cui ha ottenuto una promozione in Premier League nel giugno 1996 ai playoffs (in cui ha eliminato lo Stoke City in semifinale e il Crystal Palace in finale) vinto due coppe e di lega (e perso una finale della stessa coppa) e disputato quindi la Coppa UEFA. Ha lasciato le \"Foxes\" il 1\u00ba giugno 2000 dopo 5 anni di ottimo livello.\nDal 1\u00ba giugno 2000 al 30 maggio 2005 \u00e8 stato il tecnico del Celtic tra l'altro, portandolo nel 2003 in finale di Coppa UEFA contro il Porto di Jos\u00e9 Mourinho. Con il club scozzese ha anche messo in difficolt\u00e0 squadre di alto livello dell'epoca come la Juventus.\nAston Villa (2006-2010).\nPoi \u00e8 passato all'Aston Villa il 4 agosto 2006 con cui ha conseguito degli ottimi risultati. Il 10 agosto 2010 rassegna le dimissioni da allenatore del club a causa di divergenze insanabili con la propriet\u00e0 (oltre ad aver fallito l'accesso all'Europa League per secondo anno di fila contro la stessa squadra, ovvero il Rapid Vienna). Ha conseguito con la societ\u00e0 di Birmingham tre sesti posti consecutivi nelle ultime stagioni, ed ha giocato la finale di Coppa di Lega inglese nel 2010 persa 2-1 contro il Manchester United di Alex Ferguson, oltre che risultati di spicco anche in gare singole contro le big della Premier nei vari campionati in cui ha seduto sulla panchina dei \"Villains\".\nSunderland (2011-2013).\nIl 2 novembre 2011 viene ingaggiato dal Sunderland per sostituire l'esonerato Steve Bruce con un ingaggio da 2,5 milioni di euro. Tra l'altro il Sunderland (cos\u00ec come il Celtic da lui allenato in passato) \u00e8 stato il team per cui ha tifato durante la sua infanzia. A fine anno salva il club facendolo arrivare 13\u00ba in classifica, ma l'anno successivo viene esonerato il 30 marzo 2013 e rimpiazzato da Paolo Di Canio con il club 16\u00ba in classifica.\nIrlanda (2013-2018).\nIl 5 novembre 2013 anno assume la guida della Nazionale irlandese divenendo cos\u00ec il terzo allenatore straniero nella storia dei \"Greens\" dopo Jack Charlton e il suo predecessore Giovanni Trapattoni (oltre che il primo nordirlandese), con l'ex stella irlandese Roy Keane come vice. Da allenatore dell'Irlanda nelle qualificazioni consegue il terzo posto dietro alla Germania (con cui ha sorprendentemente pareggiato per 1-1 in trasferta e vinto per 1-0 in casa) e alla Polonia, qualificandosi cos\u00ec ai play-off. Nello spareggio la squadra parte dalla seconda fascia, andando a pescare la Bosnia-Erzegovina testa di serie. Con i bosniaci i verdi pareggiano per 1-1 in l'andata a Zenica per poi vincere il ritorno per 2-0 qualificandosi cos\u00ec a Euro 2016. Con la squadra raggiunge insieme per la prima volta gli ottavi di finale durante Euro 2016 battendo l'Italia il 22 giugno per 1-0, dimostrandosi una delle migliori terze del torneo (arrivando dietro alla stessa Italia e al Belgio e davanti alla Svezia), ma il sogno finisce contro la Francia padrona di casa, che si impone per 2-1 sugli irlandesi.\nPer le qualificazioni ai Mondiali 2018 l'Irlanda si ritrova in un gruppo ostico con Serbia, Galles e Austria (oltre alle cenerentole Georgia e Moldavia); i verdi riescono ad arrivare secondi avendo totalizzato 4 punti con Galles, Austria e Moldavia, 6 con la Georgia e 1 con la Serbia (unica squadra contro cui hanno perso), con un bilancio migliore in trasferta che in casa visto che fuori casa l'Irlanda ha totalizzato 11 dei suoi 19 punti, ottenendo il secondo posto all'ultimo turno vincendo per 1-0 in trasferta contro il Galles il 9 ottobre 2017. Tuttavia nello spareggio l'Irlanda (ancora una volta in seconda fascia) pareggia per 0-0 l'andata in trasferta contro la Danimarca, ma al ritorno (dopo essere passata in vantaggio per 1-0 con goal di Shane Duffy) la squadra perde clamorosamente per 1-5 a Dublino. Nonostante le critiche ricevute dopo la disfatta, non si \u00e8 dimesso, salvo poi rimandare la decisione di un anno al 21 novembre 2018 (in quell'occasione si era dimesso anche il suo vice Roy Keane) a seguito di una disastrosa Nations League in cui l'Irlanda era arrivata dietro a Galles e Danimarca con 2 punti totalizzati (entrambi ottenuti con 0-0 contro i danesi sia in trasferta che in casa) retrocedendo in Lega C.\nNottingham Forest (2019).\nIl 15 gennaio 2019 viene assunto come nuovo allenatore del Nottingham Forest in sostituzione del dimissionario Aitor Karanka, andando ad allenare per la seconda volta (dopo il Norwich City) un club in cui ha militato da calciatore, che \u00e8 stato importante per i successi del club tra gli anni '70 e '80. A fine anno, nonostante il nono posto conseguito, viene esonerato dal club a seguito di dissidi con alcuni giocatori.\nStatistiche.\nStatistiche da allenatore.\n\"Statistiche aggiornate al 2 agosto 2020.\""}
{"id": "1415428", "revid": "287204", "url": "https://it.wikipedia.org/wiki?curid=1415428", "title": "Myskin", "text": ""}
{"id": "1415429", "revid": "80339", "url": "https://it.wikipedia.org/wiki?curid=1415429", "title": "Myshkin", "text": ""}
{"id": "1415437", "revid": "767487", "url": "https://it.wikipedia.org/wiki?curid=1415437", "title": "Stemma della Namibia", "text": "Lo stemma della Namibia raccoglie numerosi simboli nazionali. Al centro si trova uno scudo con i colori della bandiera nazionale. Sopra lo scudo \u00e8 rappresentata un'aquila pescatrice africana che tiene una fascia ornata di diamanti, una delle maggiori ricchezze del paese. Ai lati della scudo si trovano due orici, animale nazionale della Namibia, considerate simboli di eleganza, coraggio e orgoglio. Sotto lo scudo c'\u00e8 una rappresentazione stilizzata di una pianta endemica del deserto del Namib, la \"Welwitschia mirabilis\", simbolo di forza e longevit\u00e0. L'estremit\u00e0 inferiore dello stemma \u00e8 costituita dal cartiglio col motto nazionale \"Unity, Liberty, Justice\" (in inglese: \"Unit\u00e0, Libert\u00e0, Giustizia\")."}
{"id": "1415439", "revid": "287204", "url": "https://it.wikipedia.org/wiki?curid=1415439", "title": "Voronez", "text": ""}
{"id": "1415440", "revid": "1305772", "url": "https://it.wikipedia.org/wiki?curid=1415440", "title": "Gazzetta di Milano", "text": "La Gazzetta di Milano \u00e8 il nome di diversi periodici (riviste o quotidiani), apparsi nella capitale lombarda in epoche diverse della storia d'Italia:\nNel Regno Italico (1804-15) il giornale ufficiale del periodo napoleonico fu il \"Giornale Italiano\"."}
{"id": "1415442", "revid": "600229", "url": "https://it.wikipedia.org/wiki?curid=1415442", "title": "Scala dorica", "text": ""}
{"id": "1415455", "revid": "88740", "url": "https://it.wikipedia.org/wiki?curid=1415455", "title": "John Marshall (disambigua)", "text": ""}
{"id": "1415456", "revid": "121207298", "url": "https://it.wikipedia.org/wiki?curid=1415456", "title": "Capitan Atom", "text": "Capitan Atom \u00e8 un personaggio dei fumetti creato da Joe Gill e dal disegnatore Steve Ditko, che ha esordito in \"Space Adventures\" n. 33 del marzo 1960, edito dalla Charlton Comics \u00e8 in seguito acquisito dalla DC Comics, che lo ha aggiornato per la continuity post-Crisi. Nel corso degli anni, il personaggio \u00e8 comparso in diverse serie eponime ed \u00e8 diventato un membro della Justice League.\nAlan Moore voleva usarlo come personaggio per la serie \"Watchmen\", ma quando la DC decise di integrarlo nell'universo classico, decise di creare un nuovo personaggio dalle origini simili: il Dottor Manhattan.\nBiografia del personaggio.\nIn entrambe le incarnazioni, il personaggio \u00e8 stato un ufficiale militare - scienziato Allen Adam nella versione Charlton, pilota dell'Air Force Nathaniel Adam nella versione DC - che \u00e8 stato coinvolto in un esperimento scientifico e \u201catomizzato\u201d. \u00c8 riuscito poco dopo a ricomporre il suo corpo e da allora ha scoperto di aver acquisito una forza e una resistenza sovrumane, la capacit\u00e0 di volare e di proiettare fasci di energia.\nNel 1968 il capitano della United States Air Force Nathaniel Christopher Adam fu condannato dalla corte marziale per un crimine che non aveva commesso. Gli furono date due possibilit\u00e0: la prigione a vita o offrirsi come volontario per un esperimento potenzialmente mortale; se fosse sopravvissuto, gli sarebbe stato concesso il perdono presidenziale. Adam accett\u00f2: venne portato nel deserto del Nevada, dove si conducevano esperimenti sulla resistenza all'energia atomica, di una capsula aliena trovata dal governo. Adam venne inserito nella capsula e durante l'esplosione venne considerato deceduto. Non fu cos\u00ec: l'esplosione aveva trasportato Nathaniel nel campo quantico, facendogli fare un salto nel futuro. Arrivato ai giorni nostri, scopr\u00ec che il metallo alieno, a causa del balzo quantistico, gli si era attaccato al corpo, dandogli incredibili poteri come il volo, la superforza, l'invulnerabilit\u00e0 e la capacit\u00e0 di lanciare raffiche d'energia.\nDivenne un supereroe al servizio del governo, che coni\u00f2 per lui il nome in codice Capitan Atom e lanci\u00f2 una campagna pubblicitaria per far credere al popolo che Atom aveva agito fino a quel momento in segreto. Adam ebbe non poche difficolt\u00e0 a riconciliarsi con la sua famiglia, che lo ha creduto morto per anni: la figlia maggiore Peg non riusciva a capacitarsi di avere un padre di appena 5 anni pi\u00f9 grande di lei, mentre il figlio Randall lo aveva creduto un traditore per anni, col tempo per\u00f2 i figli gli si riavvicinarono.\nFu inserito forzatamente nella Justice League International, per tenere informati i suoi superiori delle mosse del gruppo, ma infine si stanc\u00f2 di questo ruolo, diede le dimissioni dalla sua carica ufficiale e divenne un supereroe a tempo pieno, divenendo addirittura il leader della sezione europea della League, la Justice League Europe, a capo di grandi eroi come Flash (Wally West), Power Girl, Animal Man, Metamorpho, Elongated Man e il russo Rocket Red.\nQuando prese parte a \"Crisi sulle Terre infinite\", Capitan Atom, come Blue Beetle, Nightshade e tutti gli eroi acquisiti dalla Charlton Comics, viveva le sue avventure su un'altra Terra, ma questo dettaglio \u00e8 stato annullato nell'universo post-Crisi; inoltre aveva un aspetto differente da quello successivo: un costume rosso-blu con lo stemma dell'atomo invece dell'aspetto metallico simile all'eroe Marvel Silver Surfer.\nOggi \u00e8 un riservista della League ed \u00e8 stato promosso al grado di maggiore dalla United States Air Force.\nSpesso il suo ruolo di membro delle forze armate lo obbliga a dover scegliere tra i propri doveri di soldato e la lealt\u00e0 ai suoi compagni della Justice League. In diverse avventure, presenti in diversi media, laddove la Justice League, in particolare Superman, si sono ritrovati a dover agire contro il governo o contro alcuni suoi alti ufficiali, Capitan Atom ha agito per fermare i compagni, seppur con grande riluttanza. Esempio pi\u00f9 rappresentativo \u00e8 nella serie \"Superman/Batman\", in cui Lex Luthor \u00e8 riuscito a farsi eleggere Presidente degli Stati Uniti e quindi, complice il fatto che a partire dalla presidenza di quest'ultimo il crimine, le guerre e le crisi economico-sociali sono state in gran parte risolte, Capitan Atom accetta di eseguire gli ordini della Casa Bianca, finendo per questo per mettersi contro l'Uomo d'Acciaio e l'Uomo Pipistrello, che sono gli unici supereroi a non fidarsi di Luthor. Tuttavia, altrettanto spesso, alla fine il Capitano comprende le ragioni degli altri supereroi e passa dalla parte di questi ultimi.\nGli eventi di \"Kingdom Come\" avvennero per causa sua: attaccando scelleratamente il Parassita assieme alla squadra di Magog, venne distrutto sprigionando un'esplosione atomica tale da annientare l'intero Kansas. L'irradiazione del Kansas che ne consegue \u00e8 il motivo del ritorno di Superman.\nPoteri e abilit\u00e0.\nIl personaggio ha il corpo rivestito di una lega metallica aliena nota come Dilustel che gli conferisce una quasi totale invulnerabilit\u00e0 oltre alla capacit\u00e0 di emettere, assorbire e manipolare ogni tipo di energia o di radiazione (anche quelle della kryptonite o di un sole rosso), indurre esplosioni, volare a velocit\u00e0 superiori a quella del suono nell'atmosfera, superiori a quella della luce nello spazio e una forza che gli permette di tenere testa a supereroi come Shazam, Martian Manhunter e Superman.\nNon invecchia e ogni sua ferita (nel caso in cui si riesca a ferirlo) si rimargina; non ha bisogno di nutrirsi, dormire o respirare e pu\u00f2 quindi sopravvivere nello spazio. Come una forma di vita a base di energia, i suoi sensi operano su livelli diversi rispetto a una persona normale ed \u00e8 in grado di percepire i segnali radio e a trasmissioni come quelle dei cellulari o simili; riesce a interfacciarsi telepaticamente con le reti di computer; pu\u00f2 anche vedere le particelle che compongono la materia e l'energia, una volta osserv\u00f2 la firma energetica di Flash e disse che le sue molecole sembravano delle scintille. Concentrandosi riesce a viaggiare avanti nel tempo (fino a circa una settimana) anche se il processo \u00e8 faticoso e il periodo in cui pu\u00f2 agire nel futuro \u00e8 limitato a qualche minuto prima di ritornare al presente. Se assorbe troppa energia in una sola volta avviene il \"salto quantico\" che lo manda automaticamente avanti o indietro nel tempo a seconda del tipo di energia assorbita."}
{"id": "1415458", "revid": "46159", "url": "https://it.wikipedia.org/wiki?curid=1415458", "title": "Captain Atom", "text": ""}
{"id": "1415459", "revid": "237256", "url": "https://it.wikipedia.org/wiki?curid=1415459", "title": "Berdicev", "text": ""}
{"id": "1415460", "revid": "11927740", "url": "https://it.wikipedia.org/wiki?curid=1415460", "title": "Torrente Cavaione", "text": ""}
{"id": "1415461", "revid": "46159", "url": "https://it.wikipedia.org/wiki?curid=1415461", "title": "Capitan Atomo", "text": ""}
{"id": "1415467", "revid": "110157", "url": "https://it.wikipedia.org/wiki?curid=1415467", "title": "FIFUSA", "text": "La Federazione Internazionale del Futsal (in portoghese \"Federa\u00e7\u00e3o Internacional de Futebol de Sal\u00e3o\" e in spagnolo \"Federaci\u00f3n Internacional de F\u00fatbol de Sal\u00f3n\"), pi\u00f9 nota con l'acronimo di FIFUSA, \u00e8 stata la federazione internazionale che si occupava in via ufficiale della gestione del futsal a livello mondiale, dalla sua fondazione nel 1971 fino al suo scioglimento nel 1989.\nStoria della federazione.\nNel luglio del 1971 su iniziativa della Confederaci\u00f3n Sudamericana de F\u00fatbol de Sal\u00f3n (CSFS) e della Confedera\u00e7\u00e3o Brasileira de Desportes (CBD), venne costituita a San Paolo la Federazione Internazionale, alla presenza di rappresentanti delle associazioni nazionali di Brasile, Argentina, Bolivia, Paraguay, Per\u00f9, Portogallo e Uruguay. Nello stesso tempo venne eletto presidente del consiglio esecutivo della Federazione Jo\u00e3o Havelange, mentre Segretario Generale fu nominato Luiz Gonzaga de Oliveira, nei ruoli dirigenziali vennero rappresentate anche le altre associazioni partecipanti ad eccezione del Portogallo. Come regolamento ufficiale, venne adottato quello stilato dallo stesso Gonzaga nel 1956 quando era membro della Federa\u00e7\u00e3o Paulista de Futebol de Sal\u00e3o.\nFino al 1974 la FIFUSA fu realmente retta dal segretario Luiz Gonzaga, perch\u00e9 il presidente Havelange era impegnato con la CBD e soprattutto con la campagna per la elezione a presidente della FIFA, carica che assunse appunto nel 1974. La FIFA sino a questo punto non aveva dimostrato attenzioni per uno sport che iniziava a radicarsi soprattutto nel Sudamerica. Nel 1975 venne eletto a presidente della FIFUSA Waldir Nogueira Cardoso, che lavor\u00f2 per la creazione di manifestazioni futsalere di pi\u00f9 ampio respiro come i Campionati Panamericani, e per l'espansione di questo sport ad altre realt\u00e0 nazionali.\nNel 1980 la nuova elezione port\u00f2 alla presidenza Janu\u00e1rio D'Al\u00e9ssio Neto, massimo dirigente del Palmeiras.\nLa FIFUSA inizi\u00f2 a lavorare per portare i Mondiali anche in Europa, fu scelta la Spagna per disputare la fase finale del 1985 a cui parteciparono 12 formazioni e che vide riconfermarsi il Brasile. La grande risposta di pubblico e l'interesse mediatico (TVE riprese l'evento in diretta) diedero le dimensioni della crescita di questo sport, su cui la FIFA di Havelange stava lavorando sin dall'inizio del decennio nella prospettiva di inglobarlo tra le sue attivit\u00e0. A tal proposito, nel biennio che and\u00f2 dal 1986 al 1987 si disputarono tre tornei internazionali sotto l'egida della FIFA, chiamati FIFA Futsal Tournament.\nLa FIFA non appoggi\u00f2 la disputa del secondo Mondiale, preferendo lavorare sul suo \"futbol 5\", e addirittura vietando l'associazione alla parola \"football\" (\"futbol\" in spagnolo) per indicare il gioco del calcio a 5 praticato sotto l'egida della FIFUSA. Quest'ultima decise nello stesso anno 1985 di utilizzare l'acronimo \"fut-sal\", un acronimo il cui conio viene accreditato al giornalista della Gazeta Esportiva, Jos\u00e9 Ant\u00f4nio Ingl\u00eaz, che assieme al collega Raul Tabajara era stato tra i primi ad interessarsi alla diffusione in territorio brasiliano del calcio a 5.\nLA FIFUSA, dopo un primo tempo in cui la FIFA ebbe un atteggiamento di indifferenza per lo sport del calcio a 5, trov\u00f2 nella Federazione un vero e proprio ostacolo, in virt\u00f9 del fatto che la stessa FIFA intendeva non solo concorrere, ma soppiantare il calcio a 5 con la sua versione. In Argentina venne organizzato dalla Asociaci\u00f3n del F\u00fatbol Argentino, in collaborazione con la FIFA, il primo campionato di \"futbol 5\" che trov\u00f2 terreno nell'area della Capitale Federale dove la federazione nazionale impose ai club di iscrivere una squadra anche in questo sport. Negli anni successivi fu modificata la linea guida della federazione argentina, che non impose iscrizioni obbligatorie, ma viet\u00f2 ai propri tesserati di partecipare alle attivit\u00e0 della Confederaci\u00f3n Argentina de F\u00fatbol de Sal\u00f3n (CAFS) iscritta alla FIFUSA. Questa mossa costrinse le principali formazioni di club argentine ad abbandonare la CAFS, della quale erano state tra le fondatrici nel 1975. LA CAFS nello stesso 1986 nella causa contro la AFA e la FIFA ottenne dalla \"Confederaci\u00f3n Argentina de Deportes\" (C.A.D.) la risoluzione n. 13 in cui veniva definita come l'unica entit\u00e0 preposta alla gestione del calcio a 5.\nIniziarono trattative per una fusione tra FIFUSA e FIFA, nel rispetto dei valori che avevano contraddistinto questo sport nei suoi primi 50 anni di vita. Nel 1988 il calcio a 5 divenne infine una disciplina riconosciuta ufficialmente dalla FIFA, che decise di gestirlo attraverso un Comitato per il Futsal, questo di fatto port\u00f2 all'assorbimento della FIFUSA nella FIFA e la sua estinzione, datata 1989.\nConseguenze dell'estinzione.\nPaesi come il Brasile aderirono con solerzia a questo cambio di rotta, i verdeoro approntarono anche la spedizione al primo FIFA Futsal World Championship con la gran parte dei tesserati del club Bradesco. Il Paraguay, la cui nazionale si fregiava dell'alloro di campione del mondo, si fece promotore di una campagna di dissenso verso questo assorbimento, inalberando motivazioni legate all'autonomia di questo sport: secondo i dirigenti era evidente che i due sport avessero come momento comune solo le parti del corpo da utilizzare per controllare il pallone. Il 25 settembre 1990 a Bogot\u00e0 venne fondata la Confederacion Panamericana de Futbol de Salon (PANAFUTSAL) di cui facevano parte Paraguay, Colombia, Messico, Uruguay, Argentina, Venezuela, Costa Rica, Puerto Rico e Bolivia, a cui si aggiunsero col tempo Ecuador, Antille Olandesi, Aruba e Canada.\nIl congresso in Guatemala tenuto nel 2000 tra membri della PANAFUTSAL e della FIFA mirava alla ricostruzione della disputa tra le due istituzioni e l'affermazione del futsal nella versione pura che aveva fatto appassionare molti in Sudamerica, il fatto che arrivasse solo 10 anni dopo la scissione la diceva lunga sui diversi punti di vista. La firma del protocollo detto \"Guatemala 2000\" per\u00f2 non fu seguita da atti concreti, la FIFA persegu\u00ec la promozione della propria versione di calcio a 5. La PANAFUTSAL decise cos\u00ec di dare vita ad un nuovo organismo di carattere mondiale, per la salvaguardia dello sport del calcio a 5 nella modalit\u00e0 che si era diffusa in Sudamerica e nel mondo a partire dagli anni 1960. Nel dicembre 2002 venne cos\u00ec fondata ad Asuncion la Asociaci\u00f3n Mundial de Futsal, che attualmente conta 31 federazioni nazionali affiliate e tre organismi continentali."}
{"id": "1415469", "revid": "117931503", "url": "https://it.wikipedia.org/wiki?curid=1415469", "title": "Lingue oshiwambo", "text": "La lingua oshiwambo (trascritto anche come oshivambo e otjiwambo) \u00e8 un gruppo di dialetti bantu della famiglia niger-kordofaniana parlati in Namibia e Angola da diverse comunit\u00e0 di etnia owambo.\nDistribuzione geografica.\nLe lingua oshiwambo \u00e8 parlata nell'Angola centro-meridionale e nel nord-ovest della Namibia, nel territorio corrispondente al vecchio bantustan del Kavangoland. \nI principali dialetti del gruppo sono il kwanyama (circa 400.000 parlanti in Angola, 713.919 in Namibia), il ndonga (oltre 200.000 parlanti in Angola, oltre 400.000 in Namibia) e il kwambi (circa 30.000 in Angola); queste tre lingue sono mutuamente comprensibili. Altre due lingue oshiwambo sono lo ngandyera e il mbalanhu.\nSistema di scrittura.\nIl kwanyama e lo ndonga sono le uniche due lingue del gruppo ad avere una forma scritta standard, nell'alfabeto latino."}
{"id": "1415470", "revid": "33689", "url": "https://it.wikipedia.org/wiki?curid=1415470", "title": "Furling", "text": ""}
{"id": "1415471", "revid": "14691", "url": "https://it.wikipedia.org/wiki?curid=1415471", "title": "Oshiwambo", "text": ""}
{"id": "1415473", "revid": "14691", "url": "https://it.wikipedia.org/wiki?curid=1415473", "title": "Oshivambo", "text": ""}
{"id": "1415476", "revid": "14691", "url": "https://it.wikipedia.org/wiki?curid=1415476", "title": "Otjiwambo", "text": ""}
{"id": "1415480", "revid": "14691", "url": "https://it.wikipedia.org/wiki?curid=1415480", "title": "Lingue oshivambo", "text": ""}
{"id": "1415481", "revid": "14691", "url": "https://it.wikipedia.org/wiki?curid=1415481", "title": "Owambo", "text": ""}
{"id": "1415482", "revid": "125279762", "url": "https://it.wikipedia.org/wiki?curid=1415482", "title": "Federico l'Olandese Volante", "text": "Attualmente \u00e8 impegnato in qualit\u00e0 di speaker radiofonico presso l'emittente Radionorba.\nBiografia.\nNato il 19 aprile 1950 a Deventer, Federico cresce nei Paesi Bassi e sul lago di Garda e nel 1969 si iscrive alla facolt\u00e0 di architettura all'Universit\u00e0 di Amsterdam. Nel 1972 si unisce a Noel Coutisson, fondatore di Radio Montecarlo, e si trasferisce a Monaco, entrando a fare parte dell'\u00e9quipe della stessa RMC, dove lavoravano gi\u00e0, fra gli altri, Herbert Pagani, Awanagana, Luisella Berrino e Roberto Arnaldi. Sotto la guida di Coutisson ed Herbert Pagani inizi\u00f2 il \"Federico Show\", programma nel quale divent\u00f2 noto come \"L'Olandese Volante\", soprannome datogli proprio da Coutisson. Dopo RMC Federico pass\u00f2 a Rai Radio 2 nel 1977 e condusse con Herbert Pagani e Riccardo Heinen \"A tutte le radioline\".\nNel 1978 fu chiamato a Milano dall'editore Alberto Hazan della Finelco ed aiut\u00f2 a strutturare Radio 105, dove rimase conduttore del pomeriggio per 12 anni. Nel 1979 raggiunse i primi posti in classifica in Italia con il singolo \"Woytyla Disco Dance\" (Polygram) che ebbe un grande successo anche in Spagna e in Sud America. Condusse nel frattempo il programma \"Popcorn\" su Canale 5 nel 1983, per poi trasferirsi a RTL 102.5, dove ha dato vita per 16 anni al programma del pomeriggio \"The Flight\". Nel 1983 pubblica con il supergruppo di deejay Band of Jocks il brano \"Let's All Dance\". Nel 1991 compare nella seconda puntata della miniserie I tre moschettieri andata in onda su Canale 5 con Marco Columbro e Iva Zanicchi.\nIl 5 novembre 2010 si trasferisce a R101, radio del gruppo Mondadori, dove trasmette dal gennaio 2011 in un programma pomeridiano. Il 3 luglio 2015 passa all'emittente pugliese Radionorba. Nel 2000 pubblica il libro \"Radio Files - Storie di radio\" (Editore Sugarco). Nel 2016 pubblica il libro \"Il principato - Storie di radio e rock'n'roll\" (Editore Arcana; EAN/ISBN 9788862319263). Nel 2019 pubblica il libro \"Il cartello olandese\" (Editore Mondadori Electa).\nRiconoscimenti.\nNel 2007, presso il Palais di Saint-Vincent, si aggiudica il premio speciale Radiogrolla. Nel 2011 riceve il Premio \"Cuffie d'oro\" per la migliore comunicazione in lingua italiana."}
{"id": "1415484", "revid": "36426", "url": "https://it.wikipedia.org/wiki?curid=1415484", "title": "Positivismo (filosofia)", "text": ""}
{"id": "1415486", "revid": "161374", "url": "https://it.wikipedia.org/wiki?curid=1415486", "title": "Federico l'olandese Volante", "text": ""}
{"id": "1415487", "revid": "1645873", "url": "https://it.wikipedia.org/wiki?curid=1415487", "title": "Lingua luganda", "text": "Il luganda (detto anche ganda) \u00e8 una lingua africana della famiglia niger-kordofaniana, parlata dal popolo baganda, la principale etnia dell'Uganda. Ha una forma scritta standard, sviluppatasi a partire dalla seconda met\u00e0 del XIX secolo e formalizzata nel 1947 dal governo del Buganda.\nLessico.\nLuganda = Omusajja (uomo), Omukazi (donna)."}
{"id": "1415488", "revid": "34971", "url": "https://it.wikipedia.org/wiki?curid=1415488", "title": "GNU Simpler Free Documentation License", "text": "La GNU Simpler Free Documentation License (GSFDL) \u00e8 una versione in fase di elaborazione della GNU Free Documentation License (GFDL) che non contiene requisiti di mantenimento di \"Testi Copertina\" e \"Sezioni Non Modificabili\". \u00c8 pensata per fornire una modalit\u00e0 di licenza pi\u00f9 semplice agli autori che non desiderano utilizzare queste caratteristiche specifiche della GFDL.\nLa GSFDL \u00e8 una licenza copyleft per contenuto libero, progettata dalla Free Software Foundation (FSF) per il progetto GNU. Attualmente (ottobre 2007) la licenza \u00e8 solamente una bozza, sostanzialmente identica alla versione 2 della bozza di revisione della GNU Free Documentation License: esclude le sole disposizioni relative a \"Testi Copertina\" e \"Sezioni Non Modificabili\"; e include invece una nuova sezione 0a (zero a) intitolata \"Free Manuals are Essential\" che contiene una sorta di dichiarazione di intenti.\nLa GFDLv2 consente in modo esplicito il cross licensing, ovvero l'interscambio di licenza, con la GSFDL per qualsiasi opera che non utilizzi nessuna delle caratteristiche non supportate dalla GSFDL.\nLa licenza \u00e8 stata progettata per manuali, libri di testo, altre tipologie di manuali di istruzioni e guide di riferimento, e altre documentazioni che spesso vengono pubblicate insieme a software GPL. In ogni caso, pu\u00f2 essere utilizzata per qualsiasi opera, indipendentemente dal tipo di soggetto trattato o dal media di supporto (anche se \u00e8 sconsigliata per l'utilizzo nel software)."}
{"id": "1415492", "revid": "547034", "url": "https://it.wikipedia.org/wiki?curid=1415492", "title": "Dominanza apicale", "text": "La dominanza apicale \u00e8 quel fenomeno fisiologico vegetale in cui l'apice vegetativo inibisce e controlla (da qui il termine \"dominanza\") lo sviluppo delle gemme laterali, regolando quindi la forma della pianta stessa.\nGli apici vegetativi sintetizzano auxine che inibiscono lo sviluppo delle gemme laterali e quindi dei rami, mano a mano che ci si allontana dai meristemi apicali la concentrazione delle auxine diminuisce e con questa la dominanza apicale, questo fa s\u00ec che i rami pi\u00f9 vicini al terreno si sviluppino maggiormente. La radice invece sintetizza citochinine (responsabili del risveglio vegetativo della pianta), che al contrario diminuiscono la dominanza apicale.\nQuando l'apice vegetativo viene rimosso, il livello di auxine cala di colpo, questo evento comporta che la dominanza apicale venga inibita e che le gemme laterali si sviluppino. Dopo un certo lasso di tempo una gemma laterale si svilupper\u00e0 pi\u00f9 delle altre, diventando essa stessa il nuovo apice vegetativo che a sua volta produrr\u00e0 nuovamente auxine instaurando una nuova dominanza apicale.\nL'abolizione della dominanza apicale \u00e8 comune nei boschi cedui in cui gli individui assumono aspetto arbustivo per la crescita di gemme laterali nella parte bassa del tronco. Se si interrompe la pratica di taglio, una gemma assume nuovamente la dominanza e ripristinare la forma tipica."}
{"id": "1415498", "revid": "287204", "url": "https://it.wikipedia.org/wiki?curid=1415498", "title": "Aleksandr Jakovlevic Tairov", "text": ""}
{"id": "1415502", "revid": "968255", "url": "https://it.wikipedia.org/wiki?curid=1415502", "title": "Sergej Rachmaninov", "text": ""}
{"id": "1415506", "revid": "701660", "url": "https://it.wikipedia.org/wiki?curid=1415506", "title": "Cisti avventiziale", "text": "La cisti avventiziale \u00e8 una formazione cistica della tonaca avventizia delle grandi arterie.\nEpidemiologia.\nSpesso colpisce i giovani e gli adulti. \u00c8 pi\u00f9 frequente nell'arteria poplitea, ma pu\u00f2 presentarsi anche all'iliaca, alla femorale, alla radiale e all'ulnare.\nEziopatogenesi.\nLa patogenesi \u00e8 sconosciuta, ma sembra provenga da una cisti mucoide sviluppatasi in avventizia. Pu\u00f2 causare stenosi od occlusione dell'arteria.\nClinica.\nI sintomi non sono specifici, ma il quadro pu\u00f2 progredire come \"claudicatio intermittens\". Alle volte pu\u00f2 essere addirittura palpabile una massa nodulare nel cavo popliteo.\nTrattamento.\nIl trattamento \u00e8 chirurgico (incisione e aspirazione), in relazione alla perviet\u00e0 del vaso."}
{"id": "1415508", "revid": "78273", "url": "https://it.wikipedia.org/wiki?curid=1415508", "title": "Michail Ippolitov-Ivanov", "text": ""}
{"id": "1415509", "revid": "729019", "url": "https://it.wikipedia.org/wiki?curid=1415509", "title": "Carcinoma cutaneo spinocellulare", "text": "Il carcinoma cutaneo spinocellulare o carcinoma squamocellulare cutaneo (\"cutaneous squamous-cell carcinoma\", cSCC) \u00e8 una comune neoplasia epidermica maligna. Il termine spinocellulare deriva dalla somiglianza delle sue cellule a quelle dello strato spinoso dell'epidermide.\nEpidemiologia.\nIl carcinoma spinocellulare \u00e8 la pi\u00f9 frequente neoplasia epidermica maligna dopo il carcinoma basocellulare. Costituisce circa il 20% dei casi dei cosiddetti tumori cutanei non melanomatosi (\"non-melanoma skin cancer\", NMSC), cos\u00ec chiamati per la loro minore aggressivit\u00e0 rispetto al melanoma. L'incidenza \u00e8 in aumento dagli anni Sessanta ma \u00e8 probabilmente sottostimata in quanto i registri nazionali dei tumori spesso escludono i NMSC. \nEcco l'incidenza calcolata in alcune nazioni:\nEziologia.\nL'incidenza di carcinoma spinocellulare aumenta all'aumentare dell'et\u00e0 ed \u00e8 pertanto particolarmente rilevante negli anziani. I maschi sono pi\u00f9 colpiti rispetto alle femmine bench\u00e9 il maggiore aumento dell'incidenza si sia verificato in queste ultime. L'etnia caucasica, a causa del suo fototipo, \u00e8 la pi\u00f9 soggetta a sviluppare questo carcinoma mentre l'incidenza nelle altre etnie \u00e8 bassa e legata a fattori di rischio diversi rispetto all'irradiazione solare. I pazienti immunosoppressi, in particolare i trapiantati, hanno un rischio che pu\u00f2 arrivare ad essere oltre 150 volte superiore rispetto a quello della popolazione; in questi pazienti il carcinoma spinocellulare \u00e8 il tumore maligno pi\u00f9 diffuso e insorge molto spesso sotto forma di lesioni multiple e pi\u00f9 aggressive del normale in particolare sulla cute fotoesposta. Il rischio \u00e8 elevato anche per pazienti affetti da leucemie, linfomi e HIV. I soggetti che presentano lesioni pre-neoplastiche come cheratosi attinica, cheratosi arsenicale, cheratosi da radiazione ionizzante, corno cutaneo, porocheratosi attinica superficiale disseminata o carcinomi in situ come la malattia di Bowen o carcinomi intraepiteliali del perineo, dell'ano, della vulva o del pene, hanno un maggior rischio di sviluppare un carcinoma spinocellulare.\nFattori ambientali.\nIl fattore di rischio ambientale pi\u00f9 importante \u00e8 l'esposizione cumulativa ai raggi UV, compresi quelli derivanti da procedure terapeutiche come la fototerapia o cosmetiche come i lettini solari. L'irradiazione solare \u00e8 positivamente associata con l'incidenza del tumore mentre la latitudine \u00e8 negativamente associata ad esso. Altri fattori di rischio oggi meno comuni sono rappresentati dall'esposizione all'arsenico (contenuto ad esempio in alcuni insetticidi), radiazioni ionizzanti, traumi, ustioni, albinismo, morfea, xeroderma pigmentoso, lupus eritematoso, epidermolisi bollosa distrofica, idrosadenite suppurativa, linfedema e \u03b2 HPV.\nPatogenesi.\nCirca il 90% dei carcinomi spinocellulari mostra mutazioni di \"TP53\", gene oncosoppressore che codifica per l'importante proteina p53. Questa proteina \u00e8 fondamentale per la riparazione del DNA e per l'induzione dell'apoptosi qualora il danno non possa essere riparato. Le mutazioni di TP53 riscontrate in questo carcinoma sono transizioni singole o doppie in tandem di una citosina o di una coppia di citosine in corrispondenti timine; la formazione di questi dimeri di pirimidina sono caratteristiche del danno indotto dai raggi UV (in particolare UVB) e tendono a colpire con maggiore frequenza le citosine metilate. L'inibizione di p53 impedisce l'induzione di apoptosi da parte di alcune proteine (Bax, Bak) della famiglia di Bcl-2 favorendo la sopravvivenza della cellula tumorale o ritardandone la senescenza.\nI raggi UV sono in grado di determinare l'inibizione di p53 anche attraverso l'attivazione costitutiva del recettore EGFR, a sua volta favorita dalle tirosin-chinasi Fyn e Src. EGFR \u00e8 in grado di attivare molte vie di trasduzione del segnale. Una delle pi\u00f9 importanti \u00e8 la cascata di tirosin-chinasi di Ras che porta da una parte all'attivazione di Erk e quindi a quella delle proteine anti-apoptotiche Bcl-2 e Bcl-XL nonch\u00e9 all'attivazione di Jun che riduce la trascrizione di p53, dall'altra a quella della ciclina D1 che promuove il ciclo cellulare e quindi la proliferazione. Una seconda via \u00e8 quella di PI3K-Akt che porta all'inibizione di BAD che a sua volta non \u00e8 pi\u00f9 in grado di inibire Bcl-2 e Bcl-XL, favorendo la sopravvivenza cellulare. Altre vie coinvolte sono quelle di Wnt e di JAK/STAT.\nUn altro gene bersaglio degli UVB \u00e8 CDKN2A che codifica per p16, proteina coinvolta nell'arresto del ciclo cellulare tra la fase G1 e la fase S. L'inattivazione di p16 favorisce la proliferazione e la trasformazione della cheratosi attinica in carcinoma spinocellulare.\nInfine, nel 75% dei carcinomi spinocellulari sono presenti transizioni da guanina ad adenina a carico dei geni \"NOTCH1\" o \"NOTCH2\", codificanti per i recettori Notch, attribuibili ancora una volta all'azione degli UVB. La complessa via di segnalazione di Notch porta all'attivazione di geni che promuovono ancora una volta la proliferazione cellulare come la ciclina D1 o inibiscono l'apoptosi come Bcl-2.\nIl ruolo dei \u03b2 HPV nella patogenesi del carcinoma spinocellulare non \u00e8 del tutto chiaro. Il numero di \u03b2 HPV presenti nella cute sembra essere correlato al rischio di sviluppare questo tumore. La proteina E6 del virus, infatti, \u00e8 in grado di inibire proteine pro-apoptotiche e favorire l'accumulo di mutazioni indotte da UVB.\nIstologia.\nIstologicamente il carcinoma spinocellulare si presenta sotto forma di cordoni di cheratinociti atipici che oltrepassano la giunzione dermo-epidermica invadendo il derma sottostante. I singoli cheratinociti sono cellule di grandi dimensioni, poligonali, con citoplasma abbondante, nuclei vescicolari, nucleoli prominenti, giunzioni intercellulari sviluppate. L'aspetto, tuttavia, varia a seconda del grado di differenziazione con tumori scarsamente differenziati caratterizzati da cellule fusate, pleomorfismo nucleare e positivit\u00e0 ad alcune specifiche cheratine alla colorazione immunoistochimica. Lo strato granuloso dell'epidermide \u00e8 assottigliato o assente. All'interno dei tumori maggiormente differenziati si possono riscontrare perle cornee. \u00c8 presente neoangiogenesi e si riscontra un infiltrato infiammatorio dermico.\nLe varianti del carcinoma spinocellulare cutaneo sono:\nClinica.\nQuesto tumore si presenta comunemente sotto forma di una singola papula, di un nodulo o di una placca ipercheratosica di forma irregolare, consistenza dura, talvolta ulcerata, con un alone eritematoso periferico. L'indurimento si estende solitamente oltre la lesione visibile, ha margini indistinti ed un'importante segno di malignit\u00e0. Pu\u00f2 essere dolente alla palpazione, sanguinare in seguito a lieve trauma o dare luogo ad un essudato purulento. In alcuni casi pu\u00f2 essere pigmentato e con un aspetto simile ad un melanoma. Nei carcinomi ben differenziati l'aspetto pu\u00f2 essere papillomatoso e la lesione pu\u00f2 essere ricoperta da una crosta consistente. Nei pazienti immunocompromessi \u00e8 pi\u00f9 spesso multiplo. Cresce molto pi\u00f9 rapidamente del carcinoma basocellulare ma non tanto quanto il cheratoacantoma.\nIl tumore insorge prevalentemente sulla cute fotoesposta se causato da raggi UV; sedi frequenti sono il viso, il labbro inferiore, i padiglioni auricolari (sedi pi\u00f9 frequenti nei maschi rispetto alle femmine) gli avambracci e il dorso delle mani. Si pu\u00f2 tuttavia sviluppare in sedi normalmente non fotoesposte come le mucose e semimucose genitali dove assume l'aspetto di un'erosione, ulcera, leucoplachia o eritroplachia. Ha un rischio di metastatizzazione a distanza per via linfatica di circa il 5%.\nSono state individuate alcune caratteristiche che permettono di distinguere i carcinomi spinocellulari ad alto rischio. Le pi\u00f9 accurate sembrano essere: una dimensione massima superiore ai 2 cm, l'invasione perineurale, carcinomi scarsamente differenziati o indifferenziati e l'invasione oltre l'ipoderma. In base a queste quattro caratteristiche \u00e8 possibile stimare il rischio di recidiva, di morte e di sviluppo di metastasi linfonodali che raggiunge il 100% qualora siano tutte presenti. In assenza di esse, invece, la prognosi risulta eccellente.\nEsistono poi caratteristiche meno validate dall'evidenza clinica.\nStadiazione.\nLa stadiazione \u00e8 la seguente:\nGrading.\nIl grading si effettua individuando la peggiore componente identificata all'interno della lesione a prescindere dalla sua proporzione sul totale del tumore.\nDiagnosi.\nLa diagnosi \u00e8 in primo luogo clinica. L'analisi al dermatoscopio \u00e8 uno strumento utile per la diagnosi differenziale. Le lesioni dubbie in seguito ad esame obiettivo e dermatoscopia devono essere sottoposte a biopsia escissionale ed esame istopatologico. L'analisi alla tomografia ottica a coerenza di fase ad alta definizione (HD-OCT) \u00e8 di raro utilizzo clinico e sfruttata prevalentemente per scopi di ricerca. Un'altra tecnica utilizzabile \u00e8 la microscopia confocale. Entrambe queste tecniche presentano dei limiti in termini di risoluzione e possibilit\u00e0 di visualizzare le parti pi\u00f9 profonde della lesione. Se si sospetta un'invasione perineurale gli esami di scelta sono una RM mentre per l'invasione ossea si opta per una TC cranio/encefalo. La valutazione linfonodale pu\u00f2 essere effettuata con un'ecografia nel caso di alcune lesioni al capo con l'eventuale esecuzione di un'agobiopsia, in alternativa con RM o TC.\nDiagnosi differenziale.\nAlcune lesioni di interesse dermatologico possono simulare pi\u00f9 frequentemente un carcinoma spinocellulare da cui possono essere distinte per alcune caratteristiche e tramite la dermatoscopia:\nTerapia.\nPrevenzione.\nLa prevenzione di questa neoplasia si ottiene riducendo l'esposizione ai raggi UV e proteggendo la cute con filtri solari. Il grado di protezione dei filtri solari contenuti nelle creme protettive dipende dal fattore di protezione, che non dovrebbe mai essere inferiore a 15. Il fattore di protezione esprime il rapporto fra la quantit\u00e0 di radiazione UVB in grado di provocare eritema sulla pelle protetta e quantit\u00e0 di radiazione UVB in grado di provocare stesso eritema quando la pelle non \u00e8 protetta\nL'abbigliamento \u00e8 utile per schermare la luce del sole. In caso di esposizioni prolungate, soprattutto se la radiazione solare \u00e8 intensa, si devono preferire camicie a manica lunga, pantaloni lunghi, l'uso di occhiali e/o cappelli con visiera.&lt;ref name=\"Pharmamedix/Basalioma\"&gt; Pharmamedix: Basalioma http://www.pharmamedix.com/patologiavoce.php?pat=Basalioma&amp;vo=Avvertenze&lt;/ref&gt;\nTerapia chirurgica.\nI carcinomi spinocellulari a basso rischio possono essere trattati, in casi selezionati, con curettage ed elettrodissecazione.\nI carcinomi spinocellulari ad alto rischio devono essere trattati con escissione chirurgica o con chirurgia micrografica di Mohs in base al numero, alle dimensioni e alla sede delle lesioni. I margini di resezione devono essere di almeno 4 mm nelle lesioni a basso rischio e di almeno 6 mm in quelle ad alto rischio. Nel caso di margini di resezione insufficienti si deve effettuare una nuova escissione, chirurgia micrografica di Mohs o radioterapia.\nLa radioterapia si pu\u00f2 effettuare in casi selezionati, in particolare nei pazienti anziani e con comorbidit\u00e0 multiple, ma \u00e8 controindicata per lesioni ricorrenti, lesioni insorte su cute sottoposta a radioterapia e genodermatosi. La probabilit\u00e0 di recidiva in seguito a trattamento \u00e8 comparabile rispetto alla chirurgia escissionale e alla chirurgica micrografica di Mohs. Si pu\u00f2 optare per una radioterapia adiuvante in seguito ad escissione incompleta, margini di resezione insufficienti, invasione perineurale e metastatizzazione linfonodale; in questo caso il rischio di recidiva \u00e8 pi\u00f9 elevato."}
{"id": "1415517", "revid": "767487", "url": "https://it.wikipedia.org/wiki?curid=1415517", "title": "Wanted - Scegli il tuo destino", "text": "Wanted - Scegli il tuo destino (\"Wanted\") \u00e8 un film del 2008 diretto da Timur Bekmambetov.\nIl film \u00e8 vagamente ispirato all'omonima miniserie a fumetti \"Wanted\", scritta da Mark Millar e disegnata da J. G. Jones. Si tratta del primo lungometraggio tratto da una serie pubblicata per l'etichetta Millarworld di cui \"Wanted\" \u00e8 stata la prima serie pubblicata (tramite la casa editrice Image Comics). Gli altri film della linea \"Millarworld\" sono stati \"Kick-Ass\" (2010), \"Kick-Ass 2\" (2013) e \"Kingsman - Secret Service\" (2014).\nFanno parte del cast James McAvoy, nel ruolo del protagonista, Morgan Freeman, Angelina Jolie e Terence Stamp.\nTrama.\nA Chicago, Wesley Gibson ha un lavoro senza prospettiva di carriera con una capa prepotente, prende pillole per l'ansia e viene abitualmente tradito dalla sua ragazza con il suo migliore amico e collega, Barry. Una notte, una sconosciuta di nome Fox informa Wesley che il padre che non ha mai conosciuto \u00e8 stato recentemente ucciso ed era un assassino lui stesso. Inoltre Cross, l'uomo che lo ha ucciso, ora sta dando la caccia proprio a lui. Cross li raggiunge come previsto e durante la sparatoria tra Fox e quest'ultimo, Wesley finisce per perdere conoscenza.\nSi risveglia nel quartier generale della Confraternita, una societ\u00e0 segreta di assassini. Il leader del gruppo Sloan spiega a Wesley che gli attacchi di panico di cui soffre sono in realt\u00e0 l'espressione incontrollata di una rara abilit\u00e0. Lo stress si manifesta in una esplosione di forza sovrumana, velocit\u00e0 e riflessi potenziati. Sloan gli mostra che sotto pressione \u00e8 in grado di performance spettacolari, come curvare la traiettoria dei proiettili da lui sparati o centrare bersagli minuscoli e molto veloci. Sloan vorrebbe insegnargli a controllare le sue abilit\u00e0 e farlo diventare un membro della Confraternita come suo padre, ma Wesley inizialmente ha un attacco di panico e ritorna alla sua vecchia vita. La mattina seguente, in ufficio, scopre che il suo conto in banca ora contiene diversi milioni di dollari e ci\u00f2 cambia le prospettive della sua vita. Durante l'ennesima discussione con la sua responsabile Janice, Wesley scatta e inizia una sfuriata di fronte all'intero ufficio, umiliando Janice e malmenando Barry, per poi licenziarsi. Raggiunto da Fox, Wesley viene iniziato alla sua nuova vita e presto gli viene mostrato il Telaio del Fato, un antico macchinario che indica alla Confraternita i nomi dei bersagli da uccidere.\nQuelli che il Fato identifica come bersagli da uccidere sono persone che causeranno del male in futuro. Sloan interpreta il Telaio, che comunica i nomi attraverso errori nella fabbricazione del tessuto. Sebbene Wesley sia inizialmente riluttante ad uccidere, Fox riesce a convincerlo raccontandogli della sua infanzia, quando un sicario, precedentemente indicato come bersaglio dal Telaio ma rimasto in vita, uccise suo padre. Dopo diverse missioni, Wesley ha un incontro con Cross, durante il quale viene ferito da un proiettile. Sloan acconsente quindi al desiderio di Wesley di uccidere l'assassino del padre, mandandolo al suo inseguimento, ma allo stesso tempo incarica Fox di uccidere lo stesso Wesley, il cui nome \u00e8 stato scelto dal Telaio. Analizzando il proiettile che lo aveva colpito, si scopre che era stato prodotto da un certo Pekwarsky. Wesley, con l'aiuto di Fox, lo cattura e l'uomo riesce a combinare un incontro con Cross, che per\u00f2 si rivela una scusa per poter allontanare Fox da Wesley e permettere che l'assassino lo affronti da solo. Durante la lotta, su un treno fuori controllo che rischia di precipitare sopra un fiume, Wesley rischia di cadere nel vuoto, ma Cross lo salva. In quel momento Wesley riesce a colpirlo mortalmente al petto, ma prima di morire Cross gli rivela che in realt\u00e0 \u00e8 lui il suo vero padre. Fox conferma la sua versione e spiega che la Confraternita aveva deciso di reclutare Wesley perch\u00e9 sapeva che Cross non avrebbe mai ucciso suo figlio. Dovendo obbedire al codice, Fox cerca di uccidere Wesley, che per\u00f2 si salva cadendo in acqua da una grande altezza.\nWesley si risveglia in una casa non distante dalla sua. Questo \u00e8 il covo di Cross, nel quale sono presenti diverse foto del figlio. Scopre che il padre lo ha sempre seguito nonostante lo avesse apparentemente abbandonato appena nato. Qui incontra Pekwarksy, che gli spiega che Sloan aveva cominciato a scegliere i bersagli secondo il proprio tornaconto, non seguendo pi\u00f9 quelli scelti dal Telaio dopo aver letto il proprio nome, lascer\u00e0 al ragazzo la stoffa che capir\u00e0 come interpretare . Cross lo aveva scoperto ma si era trovato contro l'intera Confraternita. Rivela inoltre che la notte in cui incontro' Fox il padre tent\u00f2 inutilmente di impedire alla Confraternita di reclutarlo. Wesley decide allora di vendicarsi ed irrompe nel quartier generale della Confraternita dopo aver catturato diversi topi ed averli equipaggiati con mini bombe (piano ideato da tempo dal padre). Fa scoppiare il finimondo e uccide gran parte dei membri, distruggendo anche il Telaio. Infine, trovandosi circondato dall'elite della Confraternita, rivela il piano di Sloan ai pochi membri rimasti. Quest'ultimo ammette tutto, rivelando per\u00f2 che il nome di ogni persona in quella stanza era stato chiamato dal Telaio e che lui si era comportato cos\u00ec solamente per proteggerli. Sloan d\u00e0 ai presenti una scelta: uccidersi, per onorare il codice della Confraternita, o uccidere Wesley. I membri optano per infrangere il codice ed ucciderlo ma Fox improvvisamente si gira verso i suoi compagni e, curvando a 360\u00b0 un proiettile, uccide tutti i presenti, compresa lei stessa, tranne Sloan e Wesley. Tuttavia, l'ex capo della confraternita riesce a scappare e Wesley si trova di nuovo solo e in bancarotta.\nTempo dopo, Wesley sembra essere tornato alla sua vecchia vita di impiegato. Sloan lo raggiunge in ufficio e gli punta una pistola alla nuca, solo per scoprire che quell'uomo non \u00e8 Wesley, ma solamente un'esca. Da un edificio molto distante, il vero Wesley uccide Sloan usando un proiettile a lunga distanza. Wesley conclude con:\nPoi, rompendo la quarta parete, si rivolge allo spettatore:\nProduzione.\nSviluppo.\nLa miniserie a fumetti del 2003-2004 \"Wanted\" cattur\u00f2 subito l'attenzione di Jeff Kirschenbaum di Universal Pictures, che propose agli \"studios\" di realizzarne una trasposizione cinematografica che fosse vietata ai minori di 18 anni. Per la fine del 2004, Universal aveva gi\u00e0 acquisito i diritti sulla miniserie, spinta dal produttore Marc Platt, che aveva anche offerto la regia a Timur Bekmambetov, sostenendo che il suo stile ben si adattasse all'animo \u201coscuro, torbido ed iperviolento [...] ma anche dotato di tocchi di umorismo ed ironia\" del fumetto.\nNel dicembre del 2005 Bekmambetov \u00e8 entrato ufficialmente nel progetto. Essendo il primo film in lingua inglese del regista, Universal era indecisa se affidare o meno un potenziale blockbuster ad un poco conosciuto regista kazako-russo, ma venne convinta da Platt. Bekmambetov ha descritto il fumetto come \"rischioso e molto provocatorio\", con \"un grosso colpo di scena e personaggi ben delineati\", e ha dichiarato che ci\u00f2 che lo aveva pi\u00f9 intrigato del progetto era la sua capacit\u00e0 di spaziare attraverso numerosi generi cinematografici: \"\u00e8 allo stesso tempo commedia, drammatico e melodrammatico [...] ogni scena, noi spaziamo tra i generi ed \u00e8 ci\u00f2 che rende unico il film.\u201d\nSceneggiatura.\nNel 2005, Derek Haas e Michael Brandt sono stati incaricati di scrivere la sceneggiatura del film. Mark Millar, l'autore della miniserie, non ne ha apprezzato la prima stesura, definendone l'approccio alla storia \"troppo mansueto\" ed \"eccessivamente americanizzato\": \"volevo fosse l'opposto di film come \"Spider-Man\" [...] l'idea era che qualcuno ottenesse dei poteri e comprendesse di poterne fare ci\u00f2 che vuole, scegliendo per\u00f2 di agire per il male\". Millar ha iniziato a sostenere la produzione solo dopo l'arrivo di Bekmambetov alla regia e la sua intenzione di mantenere uno spirito pi\u00f9 vicino a quello dell'opera originale. Ciononostante, Bekmambetov ha subito dichiarato che qualsiasi sceneggiatura si sarebbe comunque distaccata dal materiale originario. Nel giugno del 2006, lo sceneggiatore Chris Morgan fu incaricato di riscrivere il terzo atto della sceneggiatura di Haas e Brandt. Anche questi ultimi ritornarono, riscrivendo alcune scene riguardanti Wesley Gibson. Angelina Jolie ha voluto personalmente che il suo personaggio morisse, ritenendo \"ingiusto\" che sopravvivesse dopo aver ucciso persone innocenti per conto di Sloan.\nCasting.\nJames McAvoy era gi\u00e0 stato considerato nel 2006 per il ruolo di Wesley Gibson, per poi venire scartato in quanto non rispecchiava appieno il classico personaggio maschile protagonista hollywoodiano. McAvoy venne richiamato in seguito, in quanto la produzione cercava al momento \"qualcuno di pi\u00f9 \"geek\".\" L'attore \u00e8 stato confermato nel ruolo il 19 ottobre 2006 ed ha dovuto migliorare il suo fisico per meglio affrontare le scene d'azione presenti nel film.\nAngelina Jolie entr\u00f2 nel cast a marzo del 2007, dopo che lo sceneggiatore Dean Georgaris aveva riscritto il ruolo di Fox appositamente per lei. Mark Millar fu molto pi\u00f9 entusiasta verso il progetto dopo l'entrata della Jolie nel cast. Jolie decise di rendere Fox pi\u00f9 \"distante e fredda\", ispirandosi alla sua \"performance\" in \"Changeling\" di Clint Eastwood.\nCommon entr\u00f2 nel cast perch\u00e9 interessato a recitare assieme a McAvoy, Jolie, e Morgan Freeman. Per prepararsi per il ruolo, il rapper ha dovuto acquisire una buona conoscenza delle armi da fuoco, nonostante non fosse un gran sostenitore di quest'ultime. Konstantin Khabensky, che era gi\u00e0 stato diretto da Bekmambetov ne \"I guardiani della notte\", \u00e8 stato scelto cosicch\u00e9 il regista avesse un viso familiare attorno durante le riprese. L'attore britannico Marc Warren \u00e8 entrato nel cast poich\u00e9 aveva da sempre voluto recitare in un blockbuster americano. Dopo aver ottenuto un ruolo nel film, Thomas Kretschmann avrebbe voluto leggere il fumetto, ma venne convinto da Bekmambetov a desistere. Kristen Hager, inizialmente scartata dopo aver sostenuto un provino per il ruolo di Fox, accett\u00f2 la parte di Cathy, ritenendola \"divertente da interpretare\".\nRiprese.\nLa lavorazione si \u00e8 tenuta a Chicago nell'aprile 2007. Molte delle scene di inseguimento tra veicolo, compresa quella dell'elicottero, sono state girate lungo Wacker Drive presso il fiume Chicago. La scena iniziale del film \u00e8 stata girata nel Carbide &amp; Carbon Building.\nA maggio, la produzione si \u00e8 spostata in Repubblica Ceca, dove erano previste 12 settimane di riprese. Il covo della Confraternita \u00e8 stato ricostruito in un edificio abbandonato a Praga. Successivamente, le riprese si sono spostate a Budapest, per poi tornare a Chicago in agosto. Nonostante gli attori avessero personalmente eseguito gran parte dei loro \"stunts\", alcune delle sequenze d'azione pi\u00f9 pericolose furono interamente ricreate in computer grafica. Vennero girati anche un inizio ed un finale alternativi, il primo dei quali, un flashback che mostra le origini della Confraternita e del Telaio del Fato, \u00e8 stato inserito in una versione speciale dell'edizione home video.\nColonna sonora.\nDanny Elfman, fan dei precedenti film di Bekmambetov, ha curato la colonna sonora di \"Wanted\"'. Considerando il film come \"qualcosa di strano, contorto e sarcastico\", Elfman ha optato per una colonna sonora composta da brani di chitarra, con solo \"i suoni pi\u00f9 sgradevoli\" ed un approccio \"heavy metal\". \u00c8 anche incluso un brano composto ed eseguito da Elfman stesso, \"The Little Things\", inserita all'interno del film ed ai titoli di coda.\nAccoglienza.\nIncassi.\nIl film ha avuto un incasso mondiale superiore a 341 milioni di dollari. In Italia, nelle tre settimane di programmazione, il film ha guadagnato . Invece in USA, nelle cinque settimane in cui il film \u00e8 stato al cinema, ha incassato .\nAltri media.\nVideogiochi.\nNel 2009 \u00e8 stato commercializzato per PC, PS3 e Xbox360 un videogioco sparatutto in terza persona successivo alla conclusione del film. Il gioco, dal titolo \"\", ha infatti inizio circa 5 ore dopo il finale dell'opera cinematografica, e l'obiettivo del protagonista \u00e8 quello di cercare informazioni su sua madre.\nSequel.\nNel settembre 2010 Mark Millar, nonostante l'interesse in un sequel del film, ne ha definito \u00abcomplicata\u00bb la possibile realizzazione, sottolineando che comunque il suo progetto consisteva solo in un fumetto di sei numeri, senza seguiti dettati solo dalla ricerca del profitto."}
{"id": "1415520", "revid": "28592", "url": "https://it.wikipedia.org/wiki?curid=1415520", "title": "Boliviani", "text": ""}
{"id": "1415524", "revid": "88740", "url": "https://it.wikipedia.org/wiki?curid=1415524", "title": "Judit Polg\u00e1r", "text": "Considerata da molti la miglior giocatrice nella storia degli scacchi, ha infranto numerosi record scacchistici femminili ed assoluti. \u00c8 stata la pi\u00f9 giovane scacchista a entrare nella lista dei migliori 100 giocatori di scacchi al mondo all'et\u00e0 di soli 12 anni ed anche l'unica donna ad essere entrata a far parte della top ten e ad aver preso parte ad una competizione valevole per il titolo di campione del mondo di scacchi, partecipando al campionato del mondo del 2005 organizzato dalla FIDE.\nNel 1991 ha conquistato il titolo di grande maestro all'et\u00e0 di 15 anni, 4 mesi e 28 giorni, diventando la persona pi\u00f9 giovane fino ad allora ad aver ottenuto tale titolo (il precedente record era di Bobby Fischer). Nel 1994 tale primato le \u00e8 stato tolto dal connazionale P\u00e9ter L\u00e9k\u00f3, con un'et\u00e0 di 14 anni, 4 mesi e 22 giorni. Il 12 agosto 2014 ha annunciato in un'intervista rilasciata al \"Times\" durante le Olimpiadi di Troms\u00f8 il suo ritiro dagli scacchi agonistici..\nIstruzione.\nJudit, unitamente alle sue due sorelle maggiori Zsuzsa (Grande Maestro) e Zs\u00f3fia (Maestro Internazionale), fece parte di un percorso educativo portato avanti dal padre L\u00e1szl\u00f3 Polg\u00e1r, psicologo intenzionato a dimostrare che un bambino pu\u00f2 ottenere risultati eccezionali se allenato fin da piccolo in un certo campo. Il suo motto era: \"La genialit\u00e0 si crea, non nasce da sola\". Insieme alla moglie Klara, linguista ucraina, hanno educato le loro figlie a casa specializzandole negli scacchi, preferiti alle lingue e alla matematica per la presenza di indici obiettivi di riferimento quale il punteggio ELO usato dalla FIDE per classificare i giocatori. \nMentre Zs\u00f3fia \u00e8 emigrata prima in Israele e poi in Canada e Zsuzsa negli USA, Judit \u00e8 rimasta in Ungheria dove si \u00e8 sposata con Guszt\u00e1v Fonts , un medico veterinario di Budapest. Nel 2004 \u00e8 diventata mamma di un bambino, Oliv\u00e9r, e nel luglio del 2006 di una bambina, Hanna.\nCarriera scacchistica.\nAl contrario delle sorelle, Judit non ha mai partecipato ai tornei femminili, non avendo mai nascosto che il suo obiettivo era il titolo di campione del mondo di scacchi. Nella sua carriera \u00e8 riuscita a sconfiggere molti campioni titolati quali Garry Kasparov (usando una tattica da lui stesso usata in precedenza), Veselin Topalov, Vladimir Kramnik, Anatolij Karpov, Viswanathan Anand e Magnus Carlsen.\nA 10 anni sconfisse il Maestro Internazionale Dolfi Drimer e a 11 anni il Grande Maestro Vladimir Kovacevic.\nNel 2003 al torneo di Wijk aan Zee ha ottenuto il secondo posto assoluto senza nessuna sconfitta, arrivando mezzo punto sotto Viswanathan Anand e un punto sopra Vladimir Kramnik. Nel 2005 (dopo l'assenza per la prima maternit\u00e0) partecipa al torneo Corus di Wijk aan Zee e a quello di Sofia in Bulgaria, dove arriva terza. Quindi partecipa, prima donna al mondo, al torneo dei candidati, ma senza qualificarsi. Nel luglio del 2005 raggiunge il suo massimo punteggio Elo di 2.735 punti, l'ottavo al mondo .\nDopo un periodo di assenza dalle gare dovuto alla seconda maternit\u00e0, nell'ottobre del 2006 \u00e8 tornata a giocare, vincendo a pari merito con 4,5 su 6 il Torneo quadrangolare Essent, a Hoogeveen nei Paesi Bassi , battendo per due volte Veselin Topalov. Nel maggio-giugno del 2007 ha partecipato di nuovo al torneo dei candidati, ma \u00e8 stata eliminata da Evgenij Bareev per 3,5 a 2,5. A gennaio 2009 \u00e8 al 36\u00ba posto nella classifica FIDE con un punteggio di 2\u00a0693 punti.\nPrima di aver compiuto 13 anni, \u00e8 entrata nella classifica dei primi 100 giocatori migliori del mondo, tanto che il British Chess Magazine dichiar\u00f2: \"I risultati recenti conseguiti da Judit Polg\u00e1r fanno sembrare le imprese di Fischer e Kasparov meno sensazionali considerato che sono state ottenuti alla stessa et\u00e0. \nIl Grande Maestro inglese Nigel Short ha definito Polg\u00e1r 'una delle tre o quattro prodigi della storia degli scacchi'. Tuttavia, Garry Kasparov nel 1989 dichiar\u00f2: \u2018ha molto talento negli scacchi, ma dopo tutto \u00e8 una donna. Tutto si riduce alle imperfezioni della psiche femminile. Nessuna donna pu\u00f2 sostenere una battaglia prolungata'. Successivamente per\u00f2, dopo avere perso una partita al gioco rapido contro Polg\u00e1r nel 2002, Kasparov cambi\u00f2 idea: 'le Polg\u00e1r hanno dimostrato che non ci sono limitazioni intrinseche alle loro capacit\u00e0: un'idea che molti scacchisti rifiutarono di accettare, fino a quando non furono schiacciati senza troppe cerimonie da una dodicenne con la coda di cavallo\"."}
{"id": "1415526", "revid": "124123", "url": "https://it.wikipedia.org/wiki?curid=1415526", "title": "Dui Finn", "text": "Prese il potere uccidendo il suo predecessore, che aveva ucciso il padre di Dui, Siom\u00f3n Brecc. Regn\u00f2 per dieci anni prima di essere ucciso dal figlio di Siom\u00f3n, Muiredach Bolgrach. Il \"Lebor Gab\u00e1la \u00c9renn\" sincronizza il suo regno con quelli di Serse I (485\u2013465 a.C.) e di Artaserse I (465-424 a.C.) di Persia. Goffredo Keating data il suo regno dal 679-674 a.C. mentre gli \"Annali dei Quattro Maestri\" dal 904 all'894 a.C."}
{"id": "1415530", "revid": "205250", "url": "https://it.wikipedia.org/wiki?curid=1415530", "title": "Giorgio Taddei", "text": "Biografia.\nFu uno degli artefici della ricostruzione della citt\u00e0 di Terni dopo la seconda guerra mondiale con la ditta gestita insieme a suo fratello Gabriele e a suo cugino Cesare Taddei, altri due importanti imprenditori locali.\nSposato con Aurelia Roversi (deceduta il 10/02/2001) ha avuto tre figli: Ornella, Giuliano ed Emanuela\nPresidente della , sotto la sua presidenza la squadra raggiunse due volte la promozione in Serie A. Amico di alcuni colleghi famosi come Giampiero Boniperti, fu un intenditore del calcio moderno e scopritore di alcuni talenti come Franco Selvaggi, attaccante, futuro campione del mondo nel 1982 con la nazionale di Bearzot."}
{"id": "1415531", "revid": "287204", "url": "https://it.wikipedia.org/wiki?curid=1415531", "title": "Siom\u00f3n Brecc", "text": "Prese il potere uccidendo il suo predecessore, S\u00e9tna Innarraid, dopodich\u00e9 regn\u00f2 per sei anni. Fu ucciso dal figlio di S\u00e9tna, Dui Finn. Il \"Lebor Gab\u00e1la \u00c9renn\" sincronizza il suo regno con quello di Serse I di Persia (485\u2013465 a.C.). Goffredo Keating data il suo regno dal 685 al 679 a.C. mentre gli \"Annali dei Quattro Maestri\" dal 910 al 904 a.C."}
{"id": "1415533", "revid": "287204", "url": "https://it.wikipedia.org/wiki?curid=1415533", "title": "Hemisyntrachelus", "text": "L'emisintrachelo (gen. Hemisyntrachelus) era un delfino fossile del Pliocene dell'Europa (circa 5-4 milioni di anni fa).\nTesta corta e denti forti.\nDi grosse dimensioni (poteva superare i cinque metri di lunghezza), questo delfino era molto simile alle forme attuali, anche se alcune caratteristiche del cranio hanno portato gli studiosi a classificarlo in una famiglia a parte, quella degli emisintrachelidi (Hemisyntrachelidae). Il cranio, infatti, era pi\u00f9 corto rispetto a quello del tursiope attuale (\"Tursiops truncatus\"), e i denti erano presenti in numero maggiore, oltre a essere pi\u00f9 robusti. La dieta dell'emisintrachelo doveva includere molti animali marini, ma pu\u00f2 darsi che si cibasse soprattutto di pesci di grosse dimensioni e di calamari. A sua volta questo grosso delfino veniva predato dagli squali giganti comuni nel Pliocene, come il mako gigante (\"Isurus hastalis\") e il megalodonte (\"Carcharodon megalodon\"). \nL'emisintrachelo era molto diffuso nei mari pliocenici europei, in particolare in Italia. Ben conosciute sono le specie Hemisyntrachelus cortesii e Hemisyntrachelus pisanus, un fossile del quale \u00e8 esposto nel Museo di storia naturale dell'Universit\u00e0 di Pisa."}
{"id": "1415534", "revid": "1573940", "url": "https://it.wikipedia.org/wiki?curid=1415534", "title": "Hippocampus guttulatus", "text": "Il cavalluccio camuso (Hippocampus guttulatus ) \u00e8 un pesce d'acqua salata appartenente alla famiglia Syngnathidae, diffuso nel Mar Mediterraneo e nell'Oceano Atlantico orientale.\nDistribuzione e habitat.\nQuesta specie \u00e8 diffusa nel mar Mediterraneo e nell'oceano Atlantico orientale, dalle coste del Marocco e delle isole Canarie fino alle Isole britanniche, all'Islanda e alle coste della Penisola scandinava sul mare del Nord. Spesso reperibile in prossimit\u00e0 di piante acquatiche (\"Posidonia oceanica\" e \"Zostera\" prevalentemente) a cui si appiglia con la coda. In diverse aree la specie si \u00e8 localmente estinta o \u00e8 comunque divenuta rara, principalmente a causa della pesca; tuttavia, in alcune zone costiere, quali le lagune, sono state segnalate popolazioni molto abbondanti, nonostante l'elevato inquinamento presente.\nDescrizione.\nDi conformazione fisica tipica del cavalluccio marino, ha la particolarit\u00e0 di presentare sul corpo e sulla testa numerose escrescenze appuntite formate dall'esoscheletro. La livrea \u00e8 uniforme, di colore giallo, talvolta marrone o rossastro, con fasce irregolari bianche. Raggiunge una lunghezza massima di 15\u00a0cm.\nRiproduzione.\n\u00c8 una specie ovovivipara. La femmina, dopo la fecondazione, depone le uova nella tasca posta sul ventre del maschio. Egli cover\u00e0 le uova per 2-5 settimane fino alla loro schiusa, quando piccoli gi\u00e0 formati usciranno dal ventre paterno.\nAlimentazione.\n\"H. guttulatus\" ha dieta onnivora: si nutre di piccoli pesci, alghe, gasteropodi, crostacei (prevalentemente gamberetti), anellidi, isopodi."}
{"id": "1415536", "revid": "11928375", "url": "https://it.wikipedia.org/wiki?curid=1415536", "title": "Uruguaiani", "text": ""}
{"id": "1415541", "revid": "1893", "url": "https://it.wikipedia.org/wiki?curid=1415541", "title": "Simeon Breac", "text": ""}
{"id": "1415542", "revid": "29244", "url": "https://it.wikipedia.org/wiki?curid=1415542", "title": "S\u00e9tna Innarraid", "text": ""}
{"id": "1415545", "revid": "49022", "url": "https://it.wikipedia.org/wiki?curid=1415545", "title": "Dario il Grande di Persia", "text": ""}
{"id": "1415549", "revid": "1305772", "url": "https://it.wikipedia.org/wiki?curid=1415549", "title": "Power to the People", "text": "Power to the People \u00e8 uno slogan politico in inglese che significa \"potere al popolo\".\nL'espressione pu\u00f2 inoltre riferirsi a:"}
{"id": "1415550", "revid": "120950638", "url": "https://it.wikipedia.org/wiki?curid=1415550", "title": "Function point", "text": "Il function point \u00e8 un'unit\u00e0 di misura utilizzata nell'ambito dell'ingegneria del software per esprimere la dimensione delle funzionalit\u00e0 fornite da un prodotto software.\nStoria.\nQuesta unit\u00e0 di misura \u00e8 stata definita per la prima volta nel 1975 da Allan Albrecht (presso l'IBM), al fine di dimensionare i requisiti funzionali utente (FUR - Functional User Requirements) di un prodotto software gi\u00e0 in fase di progettazione per ottenere una stima maggiormente oggettiva dell'impegno richiesto, in luogo delle LOC (Lines of Code), conteggiabili solo a valle della realizzazione e fortemente influenzate dallo stile di programmazione e dal linguaggio utilizzato (cfr. 'Productivity Paradox'). \nSuccessivamente lo sviluppo di questo particolare approccio di misura \u00e8 stato preso in carico da un'associazione di utilizzatori denominata IFPUG (International Function Point Users Group). \nCol passare degli anni sono state sviluppate una serie di varianti del metodo originario tra cui altre quattro divenute - insieme al metodo IFPUG - standard de jure: MARK-II, NESMA, COSMIC, e FISMA.\nStandardizzazione.\nL'organizzazione ISO ha emanato una famiglia di norme che regolano i metodi di misurazione della dimensione funzionale del software (Functional Size Measurement - FSM), specificatamente, gli standard \nRequisiti funzionali e non funzionali.\nSecondo gli standard i requisiti utente vengono distinti in:\nI \"Function Point\" misurano esclusivamente i FUR di un prodotto software, mentre per i NFR esistono diversi approcci e tecniche. \nRecentemente l'IFPUG ha prodotto una tecnica parallela alla FPA (Function Point Analysis) denominata SNAP (Software Non-functional Assessment Process), sempre tesa a misurare il prodotto software, e non il progetto che lo genera. Tali requisiti di natura organizzativa sono 'out-of-scope' dall'applicazione di ambedue le tecniche.\nObiettivi d'analisi.\nObiettivi dell'analisi dei function point sono:\nAltre caratteristiche.\nGli attuali metodi di misurazione della dimensione funzionale riconosciuti come standard internazionali sono legati alla rilevazione e pesatura dei \"movimenti di dati\" e degli \"archivi logici\" ed escludono, per il momento, ogni valutazione della complessit\u00e0 e numero di algoritmi ovvero di elementi di \"manipolazione\" dei dati.\nI Function Point possono essere messi in relazione con variabili come il costo di un progetto di sviluppo o di manutenzione evolutiva, o l'impegno in ore di lavoro previste, o lo staff necessario, o la durata solare; occorre, per\u00f2, ricordare che la dimensione funzionale rappresenta solo un aspetto del prodotto software che entra in gioco nei modelli di costo, altre variabili che impattano su queste relazioni sono i requisiti di qualit\u00e0, i requisiti tecnici e in generale i requisiti non funzionali. "}
{"id": "1415563", "revid": "11928685", "url": "https://it.wikipedia.org/wiki?curid=1415563", "title": "Caio Lucilio", "text": ""}
{"id": "1415575", "revid": "1793900", "url": "https://it.wikipedia.org/wiki?curid=1415575", "title": "Circus Circus Las Vegas", "text": "Il Circus Circus Las Vegas \u00e8 un resort di propriet\u00e0 della multinazionale del gioco d'azzardo MGM Mirage, situato al 2880 di \"South Las Vegas Boulevard\" a Winchester (sulla celebre Las Vegas Strip); al suo interno oltre a un albergo di lusso da 3.774 stanze si pu\u00f2 trovare un casin\u00f2 di oltre 9.000 m\u00b2.\nIl tema portante della struttura \u00e8 indubbiamente il circo, nel resort sono presenti ogni tipo di attrazioni circensi e gli spettacoli a tema sono eseguiti quotidianamente.\nStoria.\nIl Circus Circus venne aperto il 18 ottobre 1968 da Jay Sarno, venne edificato con l'intento di farne la struttura \"portabandiera\" della compagnia Circus Circus Enterprises (poi ribattezzata Mandalay Resort Group).\nNel 1997 sub\u00ec un importante restauro e restyling abbandonando il tema del circo prettamente americano per andare incontro alla tendenza del diffondersi negli USA del circo europeo (esempio il Cirque du Soleil) e venne ampliato con la costruzione di una nuova area.\nIn un futuro prossimo l'hotel potrebbe essere completamente demolito e ricostruito da capo, questo perch\u00e9 il rapporto tra la rendita economica che frutta e lo spazio occupato (una superficie di 44 acri) non \u00e8 ottimale, la compagnia comunque ha dichiarato che la nuova struttura manterr\u00e0 la connotazione circense, anche se non \u00e8 escluso un nuovo restyling.\nAttrazioni.\nOltre all'albergo da quasi 4.000 stanze e al casin\u00f2 all'interno del resort sono presenti diverse attrazioni, su tutte l'Adventuredome, un parco di divertimento a tema con una superficie di oltre 20.000 m\u00b2 che attrae soprattutto i pi\u00f9 piccoli.\nSono presenti anche due prestigiosi ristoranti, il \"The Steakhouse\" e il \"Blue Iguana\"."}
{"id": "1415584", "revid": "767487", "url": "https://it.wikipedia.org/wiki?curid=1415584", "title": "Baldassarre Molossi", "text": "Biografia.\n\u00c8 stato uno dei pi\u00f9 noti direttori di quotidiani di provincia in Italia. Ha diretto per 35 anni, dal 1957 al 1992 la Gazzetta di Parma, di cui il padre Gontrano Molossi e il nonno Pellegrino Molossi furono proprietari e direttori dal 1880 al 1928.\nHa studiato presso il Liceo Classico Romagnosi di Parma, per poi laurearsi in Giurisprudenza. Ha debuttato nel giornalismo nel 1945, come redattore capo del quindicinale \"Pagine libere\", poi negli anni '49-'50 ha diretto il settimanale liberale \"L'uomo libero\", fino a che, nel 1950, \u00e8 stato assunto alla Gazzetta di Parma, dove \u00e8 stato redattore, capocronista e redattore capo fino a diventare direttore il 21 settembre 1957. Negli anni Cinquanta \u00e8 succeduto ad Attilio Bertolucci come critico teatrale e cinematografico. \u00c8 stato presidente del Centro Studi Bodoni; segretario e presidente del Rotary Club Parma ('74-'75) e, dal 1983, delegato di Parma dell'Accademia Italiana della cucina e membro della Consulta accademica e del consiglio di presidenza. Liberale convinto, sotto la sua direzione la Gazzetta di Parma fu un giornale anti-comunista e anti-fascista al contempo.\nNel 1989 la citt\u00e0 di Parma gli confer\u00ec la medaglia d'oro del Premio Sant'Ilario.\nNel 1994 \u00e8 stato candidato al Senato per la lista Patto per l'Italia, ottenendo il 16 per cento dei voti. Suo figlio Giuliano Molossi \u00e8 stato direttore della Gazzetta di Parma dal 1\u00ba maggio 1998 al 30 settembre 2015.\nOnorificenze.\nCavaliere Ufficiale della Repubblica"}
{"id": "1415593", "revid": "827882", "url": "https://it.wikipedia.org/wiki?curid=1415593", "title": "T\u00far\u00f3 Rudi", "text": "T\u00far\u00f3 Rudi \u00e8 un popolare snack prodotto e molto diffuso in Ungheria, che ha fatto la sua prima comparsa sul mercato nel 1968.\nNome.\nLa traduzione letterale del nome, che \u00e8 un marchio registrato, significa Rudi (\"bastoncino\" da \"r\u00fad\", ma anche diminutivo del nome Rudolf) di T\u00far\u00f3 (un formaggio fresco come la ricotta, ma pi\u00f9 simile al Quark).\nMarchio e distribuzione.\nSebbene molti marchi compresi Danone, Milka e Nestl\u00e9 si siano cimentati nell'imitazione di questo dessert l'originale rimane quello prodotto e distribuito dal marchio Friesland Campina, P\u00f6tty\u00f6s (a pois), da qui la particolare confezione.\nDescrizione.\nLa barretta \u00e8 composta da un involucro formato da una glassa di cioccolato fondente con all'interno un ripieno a base di ricotta.\nQuella appena descritta \u00e8 la versione \"nat\u00far\" (pura) prima ad essere prodotta e tutt'oggi la pi\u00f9 diffusa. Oltre a questa esistono molte altre varianti, tra cui, quelle con la glassa di cioccolato al latte, al gusto di cocco, contenente un'anima di\nalbicocca, nocciola o fragola. Inoltre il T\u00far\u00f3 Rudi \u00e8 distribuito in due formati: quello Classico da 30g e quello \u00d3RI\u00c1S\n(Gigante) da 51g. Esistono anche la versione Gelato e quella Pont2 (Proprio due punti) formato contenente due dischi con all'interno due gocce di crema alla nocciola.\nDiffusione.\nDessert pi\u00f9 o meno simili alla ricetta originale sono prodotti e distribuiti in Austria, Estonia, Giappone, Polonia, Russia, Romania e Slovacchia. Nelle ultime due nazioni citate viene esportato proprio lo snack originale a marchio P\u00f6tty\u00f6s.\nDiffusione in Italia.\nDalla primavera del 2006 la P\u00f6tty\u00f6s, utilizzando il nome Dots, ha iniziato una prima distribuzione del T\u00far\u00f3 Rudi presso alcuni ipermercati del Nord-Italia."}
{"id": "1415600", "revid": "1305772", "url": "https://it.wikipedia.org/wiki?curid=1415600", "title": "Vincenzo Garraffa", "text": "Biografia.\nDirigente sportivo.\nMedico, gi\u00e0 primario di radiologia all'Ospedale S'Antonio Abate di Trapani, corridore automobilistico, \u00e8 stato in giovent\u00f9 campione italiano di cronoscalata. Divenne presidente negli anni '80 della Pallacanestro Trapani e dalla serie C la port\u00f2 prima alla B, alla B1 e (come Racine) dalla Serie B1 nel 1989-90 in A2. La Birra Messina Pallacanestro Trapani con Gianfranco Benvenuti in panchina, vinse i play-out di Serie A2 ottenendo la massima serie nel 1991. In Serie A1 cambi\u00f2 allenatore chiamando Giancarlo Sacco. La squadra lott\u00f2 fino alla fine, perdendo i play-out contro Fabriano dopo essere arrivata 14\u00aa al termine della \"regular season\".\nGarraffa, che aveva costruito con alcuni soci un impianto privato da 3200 posti, il Palagranata, rimase alla guida della societ\u00e0 in Serie A2 per altre due stagioni, ma poi fu estromesso dalla societ\u00e0.\nIn politica.\nNel frattampo si candid\u00f2 nel 1992 al Senato nel collegio \"Trapani Marsala\" per il Partito Repubblicano Italiano, e fu eletto senatore della XI legislatura. Nel 1994 si ricandida con il Patto Segni, ma non viene rieletto.\nNel 2001 segue Luciana Sbarbati nella scissione del PRI con la fondazione del Movimento Repubblicani Europei. Si candida alle elezioni europee del 2004 nella lista Uniti nell'Ulivo, ma non viene eletto. Segretario regionale del MRE in Sicilia, nel 2007 si \u00e8 dichiarato contrario all'adesione del movimento al Partito Democratico.\nNel giugno 2010 Garraffa entra nel Nuovo Partito d'Azione e diventa membro della Direzione Nazionale.\nNell'aprile 2011 viene estromesso dal Nuovo Partito d'Azione perch\u00e9 tenta di dar vita ad una nuova associazione di repubblicani.\nLa denuncia a Dell'Utri.\nDenuncia Marcello Dell'Utri per una questione di sponsorizzazioni della societ\u00e0 di basket e presunte minacce del boss mafioso Vincenzo Virga avvenute nel 1992, e il processo, dopo la condanna in appello di Dell'Utri a due anni di reclusione per tentata estorsione aggravata, si conclude con l'assoluzione in Cassazione di Dell'Utri"}
{"id": "1415606", "revid": "287204", "url": "https://it.wikipedia.org/wiki?curid=1415606", "title": "Dick Giordano", "text": "Biografia.\nInizi della carriera.\nDick Giordano \u00e8 nato a Manhattan, New York. Ha lasciato il segno nell'industria dei fumetti nella Charlton Comics come editor nella met\u00e0 degli anni sessanta, supervisionando l'aggiornamento dei suoi pochi supereroi e facendo s\u00ec che i suoi autori e disegnatori creassero nuovi personaggi per creare una linea denominata \"Action Hero\".\nDC Comics.\nL'editore della DC Comics al tempo, Carmine Infantino, assunse Giordano come curatore editoriale nel 1968. Sebbene i suoi lavori (come \"Bat Lash\" e \"Deadman\") non ebbero grande successo tra il pubblico, essi furono molto apprezzati dalla critica. All'inizio degli anni settanta, Giordano abbandon\u00f2 la DC per far coppia con l'artista Neal Adams e creare i Continuity Studios, che tuttora continuano a produrre arte commerciale e fumetti.\nVerso la fine degli anni settanta il nuovo curatore editoriale della DC Jenette Kahn riport\u00f2 Giordano alla DC. Giordano, inizialmente editor dei fumetti di Batman, venne nominato nuovo managing editor della societ\u00e0 nel 1981. Insieme a Kahn e Paul Levitz, Giordano aiut\u00f2 a rilanciare alcuni personaggi illustri come Superman, Batman, Wonder Woman, Flash, Lanterna Verde, la Justice League of America, e i Teen Titans. Alla fine degli anni ottanta, essi crearono anche l'etichetta acclamata dalla critica e rivolta ad un pubblico adulto Vertigo, mettendo all'inizio nel ruolo di editor Karen Berger, e da allora inizi\u00f2 un afflusso di talenti britannici come Alan Moore e Neil Gaiman.\nGiordano continu\u00f2 inoltre a fare l'inchiostratore, come ad esempio sulle matite di George P\u00e9rez nel crossover del 1986 \"Crisi sulle Terre infinite\", e sulle matite di John Byrne in \"The Man of Steel\" e \"Action Comics\".\nCarriera seguente.\nGiordano and\u00f2 quasi in pensione negli anni novanta, facendo saltuariamente l'inchiostratore. Nel 1994 Giordano illustr\u00f2 la graphic novel derivante dall'adattamento del romanzo \"Modesty Blaise\" pubblicato dalla DC Comics, con il creatore/scrittore Peter O'Donnell. Nel 2002, Giordano aiut\u00f2 a lanciare la Future Comics con lo scrittore David Michelinie ed il disegnatore Bob Layton. Future Comics fall\u00ec dopo solo due anni e mezzo, nel 2004.\nDal 2002 ha scritto dei numeri per il fumetto \"The Phantom\" pubblicato in Europa ed in Australia.\n\u00c8 scomparso nel 2010 all'et\u00e0 di 77 anni.\nEredit\u00e0.\nCome disegnatore, Giordano \u00e8 pi\u00f9 noto come inchiostratore, in particolar modo sui disegni di Neal Adams, in un ciclo importante degli anni sessanta/inizio anni settanta su titoli come \"Batman\" e \"Lanterna Verde/Freccia Verde\" per la DC Comics, e per il crossover DC/Marvel Comics \"Superman vs. The Amazing Spider-Man\" (1976), sui disegni dello specialista di Spider-Man Ross Andru. Giordano ha inoltre inchiostrato il fumetto one-shot \"Superman vs. Muhammad Ali\" nel 1978.\nFece da mentore e da ispiratore ad un'intera generazione di inchiostatori, compresi Terry Austin, Klaus Janson, Bob Layton, Steve Mitchell e Mike DeCarlo. Come disegnatore, illustr\u00f2 molte storie di Batman e di Wonder Woman cos\u00ec come degli eroi esperti di arti marziali Figli della tigre nella rivista di fumetti della Marvel \"The Deadly Hands of Kung Fu\".\nPremi.\nHa ricevuto un Alley Award come Best Editor nel 1969 e lo Shazam Award come Best Inker (Dramatic Division) per Lanterna Verde ed altri titoli DC nel 1970, ancora una volta nel 1973 per Justice League of America, ed altri due ancora nel 1971 e nel 1974."}
{"id": "1415617", "revid": "204012", "url": "https://it.wikipedia.org/wiki?curid=1415617", "title": "Coreoateosi", "text": ""}
{"id": "1415620", "revid": "124123", "url": "https://it.wikipedia.org/wiki?curid=1415620", "title": "Finn mac Blatha", "text": "Prese il potere uccidendo il precedente sovrano supremo Eochu Apthach. Le fonti non concordano sulla durata del suo regno che va dai 20 ai 30 anni. Fu ucciso da S\u00e9tna Innarraid, figlio di Bres R\u00ed. Il \"Lebor Gab\u00e1la \u00c9renn\" sincronizza il suo regno con quello di Dario il Grande (522-485 a.C.). Goffredo Keating data il suo regno dal 725 al 705 a.C. mentre gli \"Annali dei Quattro Maestri\" dal 952 al 930 a.C."}
{"id": "1415627", "revid": "1543377", "url": "https://it.wikipedia.org/wiki?curid=1415627", "title": "Chiesa di Sant'Antonio Abate (Scanno)", "text": "La chiesa di Sant'Antonio abate \u00e8 sita in Strada Ciorla, a Scanno, in provincia dell'Aquila.\nStoria.\nLa chiesa \u00e8 stata fondata dall'ordine dei chierici di Sant'Antonio abate di Vienne.\nUn'ipotesi sulla fondazione cinquecentesca della chiesa \u00e8 confermata da un'epigrafe sita sulla chiesa che dice che Ettore Ciorla la fece erigere nel 1569, questa ipotesi, tuttavia viene contraddetta dalla collazione del vescovo Cadichio di Sulmona gi\u00e0 in data 15 febbraio 1515 investe la chiesa di sant'Antonio all'arciprete Pasquale di Pietro.\nUna targa sulla controfacciata informa che nel 2000 \u00e8 stato completato un restauro condotto dalla Parrocchia di chiesa di Santa Maria della Valle coadiuvato dalla regione Abruzzo e dalla famiglia di Giovanni Maiorano. Questo restauro ha rimosso il primitivo intonaco esterno lasciandolo spoglio (con mattoni a vista).\nDescrizione.\nL'interno \u00e8 ad aula a pianta rettangolare suddiviso in due cellule ricoperte da volte a botte ad arco ribassato e lunettate. Ai lati vi sono delle profonde lesene realizzate in muratura a vista sono legate l'una all'altra con degli archi a tutto sesto a ridosso sulle pareti. Il fondo della chiesa \u00e8 scandito da un archivolto a sesto ribassato.\nSull'altare vi \u00e8 una statua di Sant'Antonio abate. L'altare \u00e8 affiancato da due aperture ogivali.\nAi lati del portale vi sono due targhe con le date del 1569 e 1589.\nFolklore.\nIl 16 gennaio, vigilia della festa, viene acceso un fal\u00f2 davanti alla Chiesa e viene fatta la Sagra della Porchetta.\nIl 17 gennaio davanti alla chiesa viene festeggiato Sant'Antonio abate, dopo la Messa vengono benedette le Sagne con la ricotta, un pasto che un tempo veniva distribuito ai poveri del Paese; un tempo se la festa capitava di venerd\u00ec, al posto della ricotta, si mettevano i fagioli, perch\u00e9 alimento troppo grasso."}
{"id": "1415628", "revid": "48040", "url": "https://it.wikipedia.org/wiki?curid=1415628", "title": "The Lions Alfieri Volley", "text": ""}
{"id": "1415634", "revid": "123250403", "url": "https://it.wikipedia.org/wiki?curid=1415634", "title": "Santeramo Sport", "text": "La Santeramo Sport \u00e8 stata una societ\u00e0 pallavolistica femminile italiana con sede a Santeramo in Colle."}
{"id": "1415635", "revid": "287204", "url": "https://it.wikipedia.org/wiki?curid=1415635", "title": "Barbara Lass", "text": "Biografia.\nLa vittoria, nel 1958, di un concorso di bellezza volto a scoprire nuove attrici le permise di partecipare alla commedia cinematografica \"Ewa chce spa\u0107\" nel ruolo della protagonista, Ewa.\nFu proprio mentre era impegnata nelle riprese di \"Ewa chce spa\u0107\" che conobbe il regista Roman Pola\u0144ski, che spos\u00f2 il 19 settembre 1959. La coppia divorzi\u00f2 nel 1962.\nNel 1963 si rispos\u00f2 con Karlheinz B\u00f6hm, dal quale ebbe una figlia, Katharina. La coppia divorzi\u00f2 nel 1980.\nBarbara Lass mor\u00ec il 6 marzo 1995 a Balteim in Baviera per una emorragia cerebrale. \u00c8 sepolta al cimitero Rakowicki di Cracovia. "}
{"id": "1415640", "revid": "729019", "url": "https://it.wikipedia.org/wiki?curid=1415640", "title": "Mandalay Resort Group", "text": "Mandalay Resort Group \u00e8 stata una delle pi\u00f9 grandi compagnie multinazionali nel settore del gioco d'azzardo, la sua sede era a Las Vegas nel Nevada (USA).\nLe propriet\u00e0 principali della compagnia erano il Mandalay Bay, il Luxor, l'Excalibur, il Circus Circus, e met\u00e0 del Monte Carlo. In termini di capitalizzazione di mercato all'epoca in cui operava \u00e8 stata una delle pi\u00f9 grandi compagnie di casin\u00f2 del mondo ed era quotata al NYSE con la sigla \"MBG\". \u00c8 stata costituita con il nome Circus Circus Enterprises, il nome venne cambiato dopo la costruzione del Mandalay Bay.\nIl 4 giugno 2004, la grande rivale del Mandalay Resort Group, la MGM Mirage annunci\u00f2 una offerta pubblica di acquisto a 68 dollari per azione pi\u00f9 l'assunzione del pesante debito della societ\u00e0. L'offerta venne resa nota alla fine della giornata di contrattazioni del mercato azionario in cui la compagnia aveva chiuso a 60,27 dollari per azione. Nei giorni successivi il prezzo e il numero delle azioni trattete della MRG salirono fino a quando venne data pubblica notizia che il consiglio di amministrazione della compagnia aveva rifiutato l'offerta dei rivali, dando come motivazione la dubbio legittimit\u00e0 di tale acquisizione sollevata per motivi di antitrust. Nonostante questo primo rifiuto il consiglio di amministrazione della MRG accett\u00f2 l'offerta della MGM Mirage a un nuovo prezzo di 71 dollari per azione, il 15 giugno 2004 venne reso pubblico l'accordo e la MGM Mirage si impegn\u00f2 a pagare 4,8 miliardi di dollari e assumersi 2,5 miliardi di dollari di debiti accumulati dalla compagnia. La transazione fu ufficialmente conclusa il 26 aprile 2005 per un costo totale di 7,9 miliardi di dollari."}
{"id": "1415643", "revid": "287204", "url": "https://it.wikipedia.org/wiki?curid=1415643", "title": "Giuseppe Antonio Petrini", "text": "Opere.\nLa Pinacoteca cantonale Giovanni Z\u00fcst di Rancate conserva 14 suoi dipinti tra cui le tele raffiguranti la \"Madonna col Bambino, sant'Andrea apostolo e l'Angelo custode\", dipinto prima del 1740 per il distrutto Oratorio di Sant'Andrea a Brusimpiano, \"L'istruzione della Vergine\" degli anni 1745-1750 circa.. Pur le sue due tele \"San Matteo\" e \"Davide con la testa di Golia\" sono qui conservate."}
{"id": "1415647", "revid": "1543377", "url": "https://it.wikipedia.org/wiki?curid=1415647", "title": "Crazy Nights (video)", "text": "Crazy Nights \u00e8 un video del gruppo hard rock statunitense Kiss, pubblicato per la prima volta su VHS il 1\u00ba gennaio del 1989 per l'etichetta discografica PolyGram Records.\nIl video \u00e8 una compilation contenente i tre videoclip realizzati dai brani dell'album \"Crazy Nights\". \u00c8 stato premiato con il disco d'oro il 29 marzo del 1991."}
{"id": "1415654", "revid": "138365", "url": "https://it.wikipedia.org/wiki?curid=1415654", "title": "Vincent Dawn", "text": ""}
{"id": "1415656", "revid": "78273", "url": "https://it.wikipedia.org/wiki?curid=1415656", "title": "Sedna (Ireland)", "text": ""}
{"id": "1415657", "revid": "729019", "url": "https://it.wikipedia.org/wiki?curid=1415657", "title": "Battaglia di Antiochia (145 a.C.)", "text": "La battaglia di Antiochia, anche nota come battaglia dell'Enoparo, fu combattuta nel 145 a.C. nei pressi di Antiochia di Siria tra l'esercito del sovrano dell'Impero seleucide, Alessandro I Bala, e il faraone egiziano Tolomeo VI Filometore, durante la seconda guerra civile seleucide; Tolomeo fu vittorioso, ma mor\u00ec per le ferite riportate nello scontro.\nAlessandro Bala era divenuto sovrano seleucide nel 150 a.C., dopo aver sconfitto Demetrio I Sotere con il sostegno di Tolomeo, la figlia del quale, Cleopatra Tea, aveva sposato. In seguito l'alleanza tra i due and\u00f2 in frantumi e Tolomeo sostenne Demetrio II (figlio di Demetrio I) in opposizione ad Alessandro, dandogli persino in moglie Cleopatra dopo averla fatta divorziare dal primo marito.\nLa battaglia di Antiochia segn\u00f2 la fine del regno di entrambi i sovrani: Tolomeo mor\u00ec a seguito delle ferite riportate, ma fece a tempo a ricevere la testa di Alessandro, decapitato dal sovrano dei Nabatei, presso il quale era fuggito, che intendeva rimanere in buoni termini con gli Egizi."}
{"id": "1415666", "revid": "767487", "url": "https://it.wikipedia.org/wiki?curid=1415666", "title": "Killer Dwarfs", "text": "I Killer Dwarfs sono una heavy metal band formata a Toronto, Ontario, Canada nel 1981.\nStoria.\nI Killer Dwarfs si formarono nel 1981 a Toronto, Ontario. Inizialmente senza un nome, il manager della band trov\u00f2 il titolo Killer Dwarfs ispirandosi al fatto che il frontman Russ Graham era alto solo 5 piedi e tre pollici (neanche 1.60\u00a0cm). La band venne creata quando Russ (Russell Graham) lasci\u00f2 la sua band Oz raggiungendo il batterista Darrell Miller. A completare la formazione fu il bassista Ange (Angelo Fodero) ed il chitarrista Bryce Trewin. Nel 1983 esordiscono con l'omonimo \"Killer Dwarfs\" pubblicato per la piccola etichetta Attic Records.\nNel 1984, Bryce Dwarf abbandona la band sostituito da Mike Dwarf (Mike Hall), mentre l'anno successivo il bassista Ange Dwarf (Angelo Fodero) lascia il posto a Bad Ronbo Dwarf (Ronald Mayer).\nNel 1986, con la nuova formazione, viene pubblicato il secondo album \"Stand Tall\" per la Maze Records. Finalmente nel 1988 il quartetto riesce a procurarsi un contratto con una major label, la Epic Records, per la pubblicazione nel terzo disco \"Big Deal\", prodotto da Simon Hanhart (gi\u00e0 produttore di band come Bryan Adams, Saxon, Asia, 21 Guns, Yngwie Malmsteen, Marillion). questo li port\u00f2 a suonare di supporto agli Iron Maiden nel loro tour statunitense del 1988.\nIl chitarrista Mike Dwarf, dopo aver pubblicato con la band il quarto album \"Dirty Weapons\" nel 1990, abbandona il progetto pochi mesi dopo, sostituito da Gerry Dwarf (Gerry Finn). \"Dirty Weapons\" venne distribuito dalla Epic con la produzione di Andy Johns (produttore di band come Cinderella, Van Halen, Joe Satriani, L.A. Guns).\nIl quinto disco \"Method to the Madness\" li port\u00f2 a supportare i Pantera e Skid Row. Il chitarrista Jason 'Hook' Grinstead raggiunse la band per un breve periodo nel 1993 prima di raggiungere i BulletBoys e successivamente la band di Alice Cooper.\nNel 2000 i chitarrista Mike Hall e Gerry Finn raggiungero i compaesani Helix.\nI Killer Dwarfs si riunirono nel 2001 suonando al Waterfront club di Toronto in agosto. L'anno successivo la band pubblica il live album \"\" tratto da un concerto del 2001. Nel 2004 Mike Hall form\u00f2 una nuova band chiamata Black Star con il batterista degli Harem Scarem Darren Smith."}
{"id": "1415671", "revid": "1613185", "url": "https://it.wikipedia.org/wiki?curid=1415671", "title": "Villino Broggi-Caraceni", "text": "Il villino Broggi-Caraceni \u00e8 un edificio in stile \"liberty\" situato a Firenze in via Scipione Ammirato, realizzato da Giovanni Michelazzi nel 1910-11 per Enrico Broggi e passato in propriet\u00e0 a Domenico Caraceni.\nQuesta zona, retrostante piazza Beccaria, \u00e8 un quartiere ottocentesco, contraddistinto dalla presenza di numerosi villini - tipologia edilizia propria della residenza piccolo e medio borghese del primo Novecento - e delle residenze di diversi artisti fiorentini (Chini, Tofanari, Vannetti) che nei primi venti anni del Novecento scelsero questo quartiere per fissarvi la loro dimora o il loro studio. Attiguo al villino Broggi-Caraceni si trova anche il villino Ravazzini, dello stesso architetto Michelazzi.\nStoria.\nIl permesso di costruzione per il villino del sarto romano Enrico Broggi, da realizzarsi su progetto dell'architetto Giovanni Michelazzi, fu rilasciato dall'amministrazione comunale di Firenze in data 14 maggio 1910. Tra le imprese che parteciparono alla costruzione vi fu quella di Galileo Chini per le decorazioni pittoriche. Terminato nel 1911, come attesta la data incisa insieme alla firma dell'architetto sul pannello ceramico soprastante il balcone d'angolo, il villino pass\u00f2 nel 1929 a Domenico Caraceni; negli anni '60 divenne propriet\u00e0 Ciruzzi-Pensabene.\nNel 1962 il soprintendente Ugo Procacci pot\u00e9 notificare il villino, salvandolo dalla distruzione.\nArchitettura.\nCircondato da un piccolo resede e separato dalla sede stradale da un muro di recinzione con una cancellata all'estremit\u00e0, il villino Broggi-Caraceni si eleva su due piani fuori terra e presenta un impianto trapezoidale, articolato all'interno intorno al fulcro di una scala elicoidale.\nEsterno.\nSull'angolo sinistro della costruzione si trova un corpo ottagonale, con tre aperture al piano terreno, sviluppato in altezza come una torretta e concluso da una terrazza; sull'angolo opposto si trova un balcone al primo piano, raccordato alla parete e alla finestra sottostanti da una serie di ondulazioni digradanti della muratura, e chiuso superiormente a mo' di loggia sostenuta da due colonnine.\nLa loggetta \u00e8 impreziosita dalla ringhiera e dai tralci in ferro battuto, dai capitelli in ceramica delle colonnine, dal festone, ancora in ceramica, posto sull'intradosso dell'arco, dal cartiglio ceramico posto superiormente, con la scritta .\nTra i due angoli dell'edificio si distende il settore centrale di facciata, cosicch\u00e9 il villino si presenta \"secondo l'impatto di superfici oblique laterali innestate agli spigoli di una parete mediana per di pi\u00f9 movimentata dall'aggetto curvilineo di un balcone\", raccordati in orizzontale dalle linee sinusoidali di cornice alle aperture.\nIl settore rettilineo di facciata \u00e8 segnato da un'ampia apertura con centina a sesto ribassato al pian terreno e da una porta-finestra tripartita al primo piano, conclusa ad arco e aperta su un balcone convesso dall'elegante ringhiera in ferro battuto.\nLa fascia marcapiano, pi\u00f9 larga alle estremit\u00e0 e stretta nel punto centrale, si distende con andamento fluente, aggettando per formare la base del balcone e nello stesso tempo fare da loggia al finestrone sottostante.\nMentre i due settori d'angolo sono interamente in muratura intonacata grigia, a simulare un liscio rivestimento in pietra, nel settore centrale di facciata si trovano ampie specchiature in laterizio a vista, su cui risalta il grigio delle cornici, dei raccordi, della fascia marcapiano.\nAltri inserti in laterizio sono presenti al di sopra delle tre aperture archiacute al primo piano della torretta angolare, che si conclude con una terrazza delimitata da una balaustra in muratura, i cui tre segmenti sono separati da elementi verticali, prolungamento degli spigoli della torretta, conclusi a riccio, con inserti decorativi in ceramica. I raccordi delle aperture sono sottolineati da festoni in ceramica verde.\nCome tutte le architetture del Michelazzi, non manca l'elemento caratterizzante dell'ampia gronda, raccordata alla facciata da due draghi in ferro battuto.\nLe facciate laterali, contornate da fasce grigie, affidano la loro caratterizzazione, pi\u00f9 che agli episodi decorativi, all'originale disegno delle aperture: \nIl fronte posteriore presenta una triplice scansione di semplici aperture rettangolari.\nL'interno, perfettamente restaurato negli anni Settanta, conserva integri l'apparato decorativo, le vetrate, le porte e i pavimenti.\nInterno.\nGli ambienti si dispongono intorno al vano scala circolare, coperto a cupola e illuminato da una lanterna colorata con struttura in ferro a forma di grande ragno.\nLo scalone elicoidale, conserva la ringhiera in ferro battuto modellata a forma di drago stilizzato all'inizio della rampa e terminante in uno stelo a torcera.\nLa cupola \u00e8 decorata con pitture di figure femminili in atto di danza, opera di Galileo Chini. Affreschi del Chini sono presenti anche sulle pareti e sul soffitto della stanza ottagonale d'ingresso e nelle altre stanze di soggiorno.\nLa pavimentazione del vano scala \u00e8 a mosaico con figurazioni, al pari di quella del vano d'ingresso; negli altri vani a pian terreno si trova il \"parquet\" originale, con motivi geometrici a tarsia.\nDiverse stanze al pian terreno e al primo piano conservano le vetrate dipinte. Il collegamento tra i due piani \u00e8 assicurato anche da una scala di servizio posta sul retro, che comunica anche con il seminterrato. Quest'ultimo si compone di un vasto ambiente ottagonale di arrivo, che disimpegna altri due vani e una piccola lavanderia. La grande cucina conserva il tavolo con piedistallo in muratura, il piano del lavandino e la piastrellatura originali dell'epoca.\nFortuna critica.\nPer l'attenta ricerca planimetrica e compositiva e per la perfetta integrazione tra architettura e decorazione, nonch\u00e9 per il rigore costruttivo e la cura minuziosa dei dettagli, il villino \u00e8 considerato, insieme alla casa-galleria Vichi in via Borgognissanti, l'opera pi\u00f9 compiuta di Michelazzi.\nL'edificio rappresent\u00f2 il salto di qualit\u00e0, quasi imprevedibile, che l'architetto Michelazzi riusc\u00ec a compiere, creando un edificio che a differenza dei precedenti non \u00e8 solo ben decorato, non \u00e8 pi\u00f9 una scatola muraria impreziosita da applicazioni decorative, ma \u00e8 un involucro morbido e teso, un guscio aderente allo spazio interno e qualificante quello esterno, un'unione indissolubile tra elementi decorativi e struttura.\nIl villino risulta in un lotto delimitato da altri edifici, questo port\u00f2 l'architetto a impegnarsi soprattutto sulla facciata principale, che s'impone per eleganza, armonia ed equilibrio nel perfetto comporsi di verticali e orizzontali, un disegno sottolineato dal contrasto cromatico tra le profilature in cemento e tamponature in mattoni con morbide increspature in ceramica verde.\nSecondo Cresti, l'edificio rappresenta \"l'unico villino fiorentino di connotazione liberty in cui la ricerca compositiva non si risolve soltanto nelle decorazioni esterne, ma si spinge nella modellazione spaziale dell'interno\", i cui ambienti, a loro volta, trovano all'esterno \"una diversificata dipendenza e proiezione nelle forme dei balconi e delle torrette d'angolo\"."}
{"id": "1415675", "revid": "15756", "url": "https://it.wikipedia.org/wiki?curid=1415675", "title": "Jacopo III Appiano", "text": "Biografia.\nFiglio di Emanuele Appiano e di Colia de' Giudici, prese possesso dei domini paterni alla morte del genitore, nel 1458: mecenate, per quanto le scarse rendite permettevano, assunse Andrea Guardi, architetto e scultore fiorentino, che tra il 1465 e il 1470 esegu\u00ec molti lavori che mutarono l'assetto di Piombino: venne costruita la Cittadella, con al suo interno il Palazzo Residenziale Villanova in sostituzione del vecchio Palazzo Appiani, la cappella, la cisterna (pozzo a pianta quadrangolare in marmo), oltre al chiostro e fonte battesimale in Sant'Antimo.\nJacopo III present\u00f2 sin da giovane una salute cagionevole, ammalandosi gi\u00e0 nel settembre 1463 di febbre quartana, sintomo della malaria, malattia endemica della Maremma. Cerc\u00f2 pertanto di curarsi presso i bagni termali della Toscana meridionale, tra cui quelli di Petriolo, molto frequentati nel Rinascimento. Le sue condizioni destavano molte preoccupazioni alla Repubblica di Siena, che spesso inviava i suoi migliori medici, uno fra tutti Bartolo di Tura Bandini, il prediletto dal \"Magnifico Signore\".\nNell'inverno del 1473 Jacopo croll\u00f2 definitivamente: la malaria colp\u00ec lui e la sua famiglia, portando alla morte la moglie Battistina, che spir\u00f2 il 18 dicembre. Nonostante la guarigione del gennaio 1474, ebbe una ricaduta con gravi problemi renali che segnarono la sua fine. Jacopo III, dopo aver richiamato il fratellastro Jacopo Vittorio, vescovo di Gravina, e nominato suo erede il figlio Jacopo Filippo, si spense all'et\u00e0 di circa 35 anni il 10 marzo.\nMatrimonio e discendenza.\nIl padre, per avere un altro alleato oltre al Re di Napoli, lo fece sposare a Genova nel 1454 con Battistina Fregoso (1432 \u2013 1481), sorella di Pietro Fregoso, allora doge della Repubblica di Genova, nonch\u00e9 figlia del doge Battista Fregoso."}
{"id": "1415676", "revid": "228587", "url": "https://it.wikipedia.org/wiki?curid=1415676", "title": "PEBKAC", "text": "PEBKAC \u00e8 un acronimo che significa \"Problem Exists Between Keyboard And Chair\", ossia \"Il problema sta fra tastiera e sedia\".\nQuesta frase viene utilizzata ironicamente in ambito informatico, specialmente dagli addetti del supporto tecnico, per indicare che un apparente malfunzionamento del software o dell'hardware \u00e8 in realt\u00e0 dovuto all'inesperienza dell'utente.\nAltre variazioni frequenti sono:\nCuriosit\u00e0.\nNel 2006, Intel inizi\u00f2 a lanciare varie pubblicit\u00e0 online per promuovere la piattaforma Intel vPro basandosi su uno stile \"PEBKAC\"."}
{"id": "1415678", "revid": "1543377", "url": "https://it.wikipedia.org/wiki?curid=1415678", "title": "PeaceReporter", "text": "PeaceReporter \u00e8 stato un quotidiano italiano, che si occupava di temi internazionali. Era inoltre un'agenzia di stampa e di servizi editoriali.\n\u00c8 uscito regolarmente dal novembre 2003 all'aprile 2011. Successivamente si \u00e8 trasformato in \"E - il mensile\", e il 25 luglio 2012 ha annunciato la fine delle pubblicazioni.\nStoria.\n\u00c8 stato pubblicato regolarmente dal 28 novembre 2003 grazie all'idea dell'agenzia di stampa MISNA e di Emergency. all'aprile 2011. Era edito dalla cooperativa di lavoro giornalistico \"Dieci Dicembre\". Il direttore era Maso Notarianni e la sua sede centrale era a Milano in via Vida 11.\nDa settembre 2007 all'aprile 2011, PeaceReporter \u00e8 stato edito anche in una versione mensile cartacea, distribuita nelle principali librerie italiane, con contenuti inediti e diversi da quelli del sito web. Dall'aprile 2011 sino a luglio 2012, data di cessazione della pubblicazione, la rivista si era trasformata in \"E - il mensile\", distribuito in tutte le edicole nazionali, diretto da Gianni Mura e Maso Notarianni.\nTemi.\nL'idea ispiratrice alla base del progetto di PeaceReporter era quella dell'abolizione della guerra. Nel sito era pubblicato anche un nutrito bollettino dei migranti e un bollettino settimanale che informa sul numero delle vittime di tutte le guerre del mondo. Servizi di PeaceReporter sono stati pubblicati dai principali quotidiani italiani come la Repubblica, il Corriere della Sera, la Gazzetta dello Sport, e dalle principali riviste settimanali e mensili.\nGrazie ai collaboratori e corrispondenti distribuiti in varie zone del mondo, PeaceReporter si occupava di pubblicare inchieste, reportage e fotogallery su argomenti generalmente ignorati dal giornalismo tradizionale."}
{"id": "1415686", "revid": "116572420", "url": "https://it.wikipedia.org/wiki?curid=1415686", "title": "Liquidatore", "text": "Per liquidatore si pu\u00f2 intendere:"}
{"id": "1415688", "revid": "15756", "url": "https://it.wikipedia.org/wiki?curid=1415688", "title": "Juglans nigra", "text": "Juglans nigra \u00e8 un albero da frutto appartenente alla famiglia Juglandaceae, diffuso in America Settentrionale.\nDistribuzione e habitat.\nOriginaria del continente nordamericano, da cui \u00e8 stata nel corso del XX secolo importata e coltivata anche in Europa occidentale e orientale.\nDescrizione.\n\u00c8 un noce che pu\u00f2 raggiungere i 50 metri di altezza, con tronco eretto e corteccia rugosa; il nome della pianta (Noce canaletto) deriva dai canali interni che trasportano la clorofilla. Le foglie sono decidue, alterne, composte, imparipennate con 9-23 foglioline ovato-lanceolate a margine seghettato lunghe 6\u201312\u00a0cm, di colore verde chiaro su entrambe le pagine. La pianta \u00e8 monoica, con fiori unisessuali: quelli maschili sono riuniti in amenti ascellari penduli, provvisti di brattee e numerosi stami; quelli femminili sono terminali e riuniti in gruppetti di 1-3. I frutti sono drupe tondeggianti, solitarie o in coppia; il mallo esterno ha superficie rugosa e contiene una noce, di forma rotonda, molto legnosa, dura e rugosa che contiene al suo interno un gheriglio di qualit\u00e0 organolettiche elevate che possono mantenersi fino a 6 mesi. La noce non \u00e8 commerciabile a causa dell'estrema durezza del guscio legato al gheriglio.\nColtivazione.\nIl noce nero produce juglone con le radici, il quale per allelopatia, risulta tossico per altre specie di piante e non ne permette la crescita nei pressi dell'albero di noce.\nCaratteristiche del legno.\nPeso specifico 650-700 kg/m3 circa, alburno bianco tendente al giallo, durame color cioccolato, talora caratterizzato da striature violacee. Differenziazione molto marcata tra alburno e durame. Poro aperto e diffuso, caratteristico del genere \"Juglans\".\nStabilit\u00e0 elevata, se il legname \u00e8 trattato con processo di vaporizzazione, durezza medio-elevata, durabilit\u00e0 elevata per il durame, scarsa per l'alburno, lavorabilit\u00e0 molto buona. Privo di odore.\nHa elevata concentrazione di Juglone che ne determina tossicit\u00e0. Richiede evaporazione preventiva all'essiccazione. Tipico \u00e8 il fenomeno della crosta che caratterizza il legname essiccato ma non evaporato. Il colore scuro ne consente l'abbinamento al legname di \"Juglans regia\" (noce nazionale), dopo opportuna decolorazione con agenti sbiancanti, quale ad esempio acqua ossigenata.\nUsi.\nLa specie \"J. nigra\" produce una variet\u00e0 di legname comunemente utilizzato in Italia e nel mondo. In Italia, il legname di questo albero \u00e8 commercialmente noto come \"noce nero\", noce canaletto o noce americano e utilizzato per mobili e impiallacciature.\nIn varie citt\u00e0 dell'Europa centrale \u00e8 molto usato per alberature stradali e per parchi e giardini."}
{"id": "1415693", "revid": "827882", "url": "https://it.wikipedia.org/wiki?curid=1415693", "title": "Brodo nero", "text": "Il brodo nero () era il piatto tradizionale spartano, assurto a simbolo della frugalit\u00e0 dei costumi di quel popolo. Tale pietanza aveva pessima fama presso le altre \"poleis\" greche per la proverbiale sgradevolezza del sapore, il brodo nero costitutiva la componente fondamentale consumata nei sissizi (i pasti comuni degli spartiati).\nIn realt\u00e0 la traduzione \"brodo nero\" non rende pienamente il significato del termine greco, che, in senso pi\u00f9 letterale, indica una \"zuppa nera\": si trattava, in effetti, di uno spezzatino di maiale, reso scuro dall'aggiunta di sanguinaccio e vino.\nPlutarco, nella \"Vita di Licurgo\", racconta di un re del Ponto (mentre in un passo dei \"Moralia\" egli afferma che il re fosse Dionisio I di Siracusa) che, avendo sentito parlare di questo famoso brodo ed essendone rimasto incuriosito, aveva fatto venire un cuoco spartano per prepararlo. Assaggiatolo, lo trov\u00f2 pessimo; il cuoco gli disse allora che per gustarlo appieno bisognava prima bagnarsi nell'Eurota (il fiume del Peloponneso presso cui si trova Sparta), intendendo che per apprezzarlo bisognava far propri usi e abitudini spartani, adattandosi a uno stile di vita semplice ed essenziale.\nLo stesso Plutarco riferisce che gli anziani non mangiavano la carne (che era lasciata ai giovani) ma preferivano nutrirsi quasi esclusivamente del brodo nero.\nAteneo individua, quale segno di decadenza di Sparta, il fatto che i cuochi di quella polis fossero intenti a elaborare intingoli raffinati e non fossero nemmeno pi\u00f9 in grado di preparare il brodo nero."}
{"id": "1415694", "revid": "22475", "url": "https://it.wikipedia.org/wiki?curid=1415694", "title": "Il diario segreto di Don Giovanni", "text": "Il diario segreto di Don Giovanni \u00e8 un libro del 2007 scritto da Douglas Carlton Abrams.\nTrama.\nAmbientato nella Siviglia degli ultimi anni del XVI secolo, questo romanzo rivela i \"meccanismi perversi\" della mente del libertino per antonomasia, del \"galanteador\" di tutti i tempi: Don Juan Tenorio.\nLe vicende si snodano attraverso una serie di capitoli, scritti dallo stesso protagonista, che si racconta, talvolta a fatica, confessando a s\u00e9 stesso le sue verit\u00e0 pi\u00f9 intime. Il romanzo non si configura come una semplice biografia, ma \u00e8 possibile seguire, tappa dopo tappa, la crescita morale ed esistenziale, al contempo, di un uomo su cui l'inquisizione spagnola e le malelingue popolari tenevano puntato il dito contro. Al di l\u00e0 delle vicende che chiudono l'opera, si pu\u00f2, infatti, comprendere la grande verit\u00e0 a cui giunge Don Giovanni spingendosi al di l\u00e0 di se stesso e dei propri limiti per un sentimento tanto puro quanto disperatamente spaventoso. Ed \u00e8 proprio grazie a questa intima rivelazione che, attraverso un iter ansimante e affannoso, la sua anima sembra poter trovare una redenzione dai \"peccati\" commessi."}
{"id": "1415707", "revid": "36426", "url": "https://it.wikipedia.org/wiki?curid=1415707", "title": "Condrosarcoma", "text": "Il condrosarcoma \u00e8 un raro tumore maligno dell'osso che origina dal tessuto cartilagineo. Il sintomo pi\u00f9 comune dell'affezione \u00e8 rappresentato dal dolore. I condrosarcomi \"primari\" insorgono da un piccolo gruppo di cellule cartilaginee; i \"secondari\" si sviluppano lentamente da un precedente tumore benigno della cartilagine. Il tumore pu\u00f2 in taluni casi metastatizzare ai polmoni. Una forma estremamente rara di condrosarcoma pu\u00f2 emergere come tumore primario in tessuti molli, senza coinvolgimento dell'osso.\nLe persone di mezz'et\u00e0 e gli anziani rappresentano la popolazione pi\u00f9 frequentemente colpita. La neoplasia \u00e8 due volte pi\u00f9 comune nei maschi rispetto alle femmine. Il trattamento annovera la rimozione chirurgica del tumore.\nStoria.\nVenne identificata come entit\u00e0 distinta dalla commissione del registro dei sarcoma ossei dell'American College of Surgeons poco dopo il 1930\nSintomatologia.\nLe manifestazioni cliniche si manifestano lentamente, fra essi si mostrano per lo pi\u00f9 dolore e tumefazione.\nEsami diagnostici e terapie.\nPer i fini diagnostici la radiografia risulta indispensabile, nel vederla la lesione provocata dal condrosarcoma pu\u00f2 sembrare lobulare con un qualche tipo di calcificazione che pu\u00f2 essere puntata, anulare o screziata.\nI condrosarcomi nelle radiografie appaiono molto simili a tumori benigni delle cartilagini, ma alcuni segni come la crescita progressiva del tumore e la presenza di flogosi fanno comprendere che l'individuo coinvolto sia di fronte a un tumore maligno.\nResistendo all'uso della chemioterapia, l'unica azione da intraprendere resta la chirurgia.\nPrognosi.\nLa prognosi dipende dalla velocit\u00e0 di diagnosi della corretta forma di neoplasia, per le forme meno aggressive circa il 90% delle persone sopravvive pi\u00f9 di 5 anni dall'avvenuta diagnosi, per le pi\u00f9 aggressive, invece, solo un quarto. \nIn media la guarigione avviene quindi complessivamente nel 30-40% dei casi."}
{"id": "1415709", "revid": "1305772", "url": "https://it.wikipedia.org/wiki?curid=1415709", "title": "Raggio di iniettivit\u00e0", "text": "In matematica, e pi\u00f9 precisamente in geometria differenziale, il raggio di iniettivit\u00e0 \u00e8 un numero reale positivo che misura il \"grado di collassamento\" di una variet\u00e0 riemanniana in un punto o globalmente.\nDefinizione.\nSia formula_1 una variet\u00e0 riemanniana. Per ogni punto formula_2 di formula_1 \u00e8 definita la mappa esponenziale \nsu un insieme aperto formula_5 dello spazio tangente formula_6 in formula_2, contenente l'origine.\nSullo spazio tangente formula_6 \u00e8 definito un prodotto scalare, dato dal tensore metrico della variet\u00e0. Risulta quindi definita la palla di raggio formula_9 centrata nell'origine\nIl raggio di iniettivit\u00e0 di formula_1 in formula_2 \u00e8 il massimo formula_13 tale che la mappa \n\u00e8 iniettiva. Viene spesso indicato con\nIl raggio di iniettivit\u00e0 di formula_1 \u00e8 quindi definito come l'estremo inferiore di tutti i raggi di iniettivit\u00e0 nei punti:"}
{"id": "1415711", "revid": "124123", "url": "https://it.wikipedia.org/wiki?curid=1415711", "title": "Sedna II", "text": "Sarebbe stato il primo sovrano irlandese a pagare i suoi soldati. Regn\u00f2 per 20 anni e poi fu ucciso da Siom\u00f3n Brecc, nipote di Nuadu Finn F\u00e1il. Il \"Lebor Gab\u00e1la \u00c9renn\" sincronizza il suo regno con quelli di Dario il Grande (522-485 a.C.) e Serse I (485\u2013465 a.C.) di PersiaGoffredo Keating data il suo regno dal 705 al 685 a.C. mentre gli \"Annali dei Quattro Maestri\" dal 930 al 910 a.C."}
{"id": "1415713", "revid": "45927", "url": "https://it.wikipedia.org/wiki?curid=1415713", "title": "Hilderaldo Luiz Bellini", "text": ""}
{"id": "1415715", "revid": "1543377", "url": "https://it.wikipedia.org/wiki?curid=1415715", "title": "Puntura di formiche di fuoco", "text": "La puntura delle formiche di fuoco provoca effetti nocivi sull'organismo in quanto contiene una piccola quantit\u00e0 di veleno che pu\u00f2 provocare una reazione allergica, si sono riscontrati casi in cui si contavano 10.000 punture. Le formiche, quando attaccano, prima mordono e senza lasciare la vittima pungono ripetutamente il corpo.\nEpidemiologia.\nI casi si mostrano maggiormente negli stati meridionali degli USA, vicino al golfo del Messico dove tali formiche sono comuni, diversi studi hanno poi riferito che tale area endemica si sta espandendo.\nLe specie responsabili sono quelle del genere \"Solenopsis\", in particolare \"Solenopsis invicta\" e \"Solenopsis richteri\". Nei luoghi di maggiore diffusione si arrivano a coinvolgere anche il 40% della popolazione.\nPer quanto riguarda la mortalit\u00e0 gli episodi sono rari, una ricerca approfondita del passato rilev\u00f2 83 casi di decesso collegabili alle punture delle formiche rosse, lo stato pi\u00f9 colpito era la Florida con 22 morti.\nManifestazioni.\nInizialmente si mostra dolore (che scompare in circa trenta minuti) successivamente si crea una pustola sterile che si rompe dopo alcuni giorni. Nei casi peggiori si osservano convulsioni.\nTerapie.\nImpacchi ghiacciati, antistaminici e steroidi topici vengono utilizzati.\nIn caso di anafilassi meglio agire con adrenalina o con vasopressori, le reazioni allergiche con antistaminici.\nIl trattamento conservativo \u00e8 utile per le manifestazioni dermatologiche."}
{"id": "1415716", "revid": "1573940", "url": "https://it.wikipedia.org/wiki?curid=1415716", "title": "Villino Lampredi", "text": "Il villino Lampredi \u00e8 un palazzo in stile \"Liberty\" a Firenze, situato in via Giano Della Bella al numero 13, realizzato da Giovanni Michelazzi nel 1908-09 assieme all'attiguo villino anch'esso denominato Lampredi per il costruttore Giulio Lampredi. La decorazione ceramica in facciata fu opera di Galileo Chini. Realizzato con struttura \"a muri incatenati\" - come precauzione antisismica - il villino sorge nella zona fuori dalle mura d'Oltrarno, in via Giano Della Bella, strada dal carattere esclusivamente residenziale.\nArchitettura.\nL'edificio \u00e8 dominato all'esterno da una qualit\u00e0 formale da individuare soprattutto nelle minime variazioni di piano, nelle tensioni lineari capaci di creare l'illusione di una flessione dell'intera superficie.\nFu costruito contiguo all'altro villino di propriet\u00e0 Lampredi, opera dello stesso Michelazzi, ha un impianto regolare, ed \u00e8 caratterizzato essenzialmente dal raffinato disegno della superficie di facciata.\nFacciata realizzata con una tripartizione (zoccolo, parte centrale, cornicione di chiusura)e con il rafforzamento della parte centrale mediante la collocazione degli episodi plastici, draghi alati accovacciati sulle colonnine a sbalzo che sostengono e incorniciano il portone d'ingresso.\nI tre balconi del primo piano sono inseriti all'interno di tre ampi circoli decorativi, enfatizzati dai settori interni cromaticamente contrastanti, raccordati da un ondulato nastro terminale arricchito da teste di drago.\nLa sinuosit\u00e0 del disegno si ritrova anche nelle inferriate delle finestre del pian terreno e nelle ringhiere dei balconi del primo piano.\nLe facciate laterali presentano una semplice superficie intonacata arricchite solo da finestrature. Negli interni sono ancora presenti le porte, alcune a vetri colorati, e i pavimenti originali in pasta di cemento decorati con piccoli motivi floreali o con decorazione \"a tappeto\" tipici del periodo. Ancora al pian terreno sono conservate piccole decorazioni in ceramica, tra cui una formella, opera di Galileo Chini, nell'ingresso, e una fascia di piastrelline rettangolari decorate con un motivo floreale nel bagnetto di servizio, conservato quasi integralmente.\nLa scala di collegamento con il piano superiore \u00e8 in pietra serena a tre rampe e conserva la ringhiera originale in ferro battuto decorato con racemi vegetali e corrimano in legno. Il vano scala \u00e8 illuminato a pioggia da un lucernario di forma rettangolare chiuso da vetri colorati con un motivo decorativo vegetale stilizzato in ferro.\nIl primo piano, composto di quattro camere ed un bagno, \u00e8 stato oggetto di interventi di rimodernamento degli anni '60 con la sostituzione delle pavimentazioni che tuttavia non erano pi\u00f9 le originali. Una delle stanze presenta una decorazione a stucco sul soffitto, difficilmente classificabile come originale dato il carattere tradizionale e classicheggiante delle cornici e del disegno ad ovale.\nFortuna critica.\nConsiderato un prodotto di alto livello all'interno della produzione michelazziana, riscoperta e positivamente valutata dalla critica architettonica degli ultimi trent'anni, l'edificio, pur non discostandosi nell'impianto volumetrico-distributivo dalla sperimentata tipologia del \"villino\" di matrice ottocentesca, \u00e8 dominato all'esterno da una qualit\u00e0 formale da individuare soprattutto, secondo Cresti, nella \"ricerca, nelle minime variazioni di piano, delle funzioni attribuite alle tensioni lineari\" che creano \"l'allusione di una flessione dell'intera superficie\" (Cresti, 1978)."}
{"id": "1415721", "revid": "115206947", "url": "https://it.wikipedia.org/wiki?curid=1415721", "title": "Neofolk", "text": "Il Neofolk \u00e8 una forma di musica folk nata dalla fusione delle tradizioni europee con le sperimentazioni dei circoli musicali post-industriali. La musica neofolk si pu\u00f2 ritrovare eseguita sia soltanto con l'uso di strumenti acustici tradizionali sia con l'accompagnamento sonoro di strumenti tipici della musica industriale e sperimentale come sintetizzatori e campionatori. Il genere si sviluppa attorno ad un ampio assortimento di tematiche, come la musica tradizionale, il romanticismo, l'etenismo e l'occultismo e si dirama in vari sottogeneri come il martial industrial, l'apocalyptic folk e il folk noir.\nTra i generi legati al neofolk si possono considerare il dark ambient, il dark cabaret, la darkwave, il folk metal, l'Industrial e il Post-industrial e tutte le forme che nascono dalla contaminazione di questi stili\nStoria.\nIl termine \"neofolk\" ha la sua origine negli ambienti musical-esoterici, che iniziarono ad usarlo verso la fine del XX secolo per riferirsi alla musica influenzata da artisti come Douglas Pearce (Death in June), Tony Wakeford (Sol Invictus) e David Tibet (Current 93) che avevano strettamente collaborato tra loro per un certo periodo di tempo. Questi musicisti facevano parte di ambienti postindustriali che con il tempo finirono per incorporare nelle loro sonorit\u00e0 temi musicali folk basati su elementi della tradizione europea. Alcuni musicisti come Nico, Shirley Collins, Leonard Cohen, Lou Reed, Scott Walker, Strawbs, The Velvet Underground, Love e Comus avevano composto musica con temi e sonorit\u00e0 simili al neofolk gi\u00e0 a partire dagli anni sessanta; questi artisti possono essere considerati dei precursori e il loro lavoro sicuramente influenz\u00f2 gli artisti del movimento neofolk. Tuttavia va chiarito che furono gli artisti precedentemente citati, quelli che parteciparono alla scena musicale \"dark\" degli anni ottanta e novanta, a contribuire alla nascita del movimento neofolk, della quale non si pu\u00f2 propriamente parlare fino alla fine degli anni '90 stessi.\nLa cultura.\nLo spirito del movimento neofolk pu\u00f2 essere paragonato agli ideali dei movimenti folk statunitensi e britannici degli anni '60. Le fondamenta di questo tipo di musica sono basate sul proposito di opporsi alla commercializzazione per mezzo della cultura popolare. La netta differenza tra il folk e il neofolk sta nei temi affrontati: la maggior parte degli artisti neofolk concentra la propria attenzione su riferimenti culturali arcaici e letterari. Le tradizioni e le credenze locali tendono cos\u00ec ad essere ritratte a tinte molto forti, unite a testi di carattere storico-esoterico.\nNon \u00e8 raro incontrare all'interno del movimento neofolk dei riferimenti politici pi\u00f9 o meno espliciti, spesso orientati verso l'estrema destra. Si tratta talvolta di una sorta di riferimento codificato, o nascosto, raramente palesato, che solitamente ruota attorno al concetto di recupero di un passato glorioso, mitico, attraverso dottrine eteniste.\nD'altronde, gli stessi interessi per l'occulto e il mistico erano una presenza determinante negli alti ranghi del Partito Nazionalsocialista Tedesco dei Lavoratori (o almeno di una certa parte di esso), e i musicisti neo-folk usano questi stessi interessi per creare un collegamento concettuale. Non \u00e8 raro incontrare atteggiamenti militaristici, a volte di vero e proprio fanatismo, durante i concerti.\nL'Etenismo.\nDegna di particolare attenzione \u00e8 la relazione con il movimento etenista, che occupa una parte molto rilevante nelle tematiche di molti artisti neofolk. Le rune, i siti archeologici pagani sono solo alcune delle forme con cui i musicisti neofolk spesso esprimono il loro interesse per le antiche tradizioni. Sul piano estetico, si nota come anche i nomi dei gruppi, le copertine degli album e il modo di vestire siano in linea con questo tipo di interesse. Tutto questo ha spinto alcuni degli artisti che fanno parte del genere a ritenere che sia un segno di una rinascita dell'etenismo in Europa. \nStili e movimenti correlati.\nApocalyptic folk.\nLa locuzione apocalyptic folk \u00e8 precedente al movimento neofolk e fu usata da David Tibet per descrivere la musica composta dal suo gruppo, i Current 93, nel periodo che va dalla fine degli anni '80 all'inizio dei '90. All'inizio Tibet non intendeva dire che la sua musica fosse in relazione con il genere musicale folk; piuttosto intendeva che quella dei Current 93 era \"apocalyptic folk music\" nel senso di musica fatta da persone con un atteggiamento apocalittico.\nLa definizione si applic\u00f2 alla maggior parte degli artisti che facevano parte della ora scomparsa casa discografica World Serpent Distribution che componevano musica molto influenzata dall'album \"Thunder Perfect Mind\" dei Current 93. Nei lavori di questi artisti sono spesso presenti tematiche gnostiche e thelemiche, unite a influenze musicali dello psychedelic rock e dello psych folk degli anni '60. \u00c8 stata talvolta anche usata per definire il lavoro di musicisti dalle simili sonorit\u00e0, anche se non direttamente collegati con il movimento, come Michael Gira.\nFolk Noir.\nFolk Noir \u00e8 un termine inventato dal fotografo David Mearns per descrivere la musica del periodo centrale della carriera dei Sol Invictus. Generalmente si usa per definire i gruppi legati alla casa discografica Tursa Records. Talvolta il termine viene usato nelle webzines perch\u00e9 percepito come maggiormente neutrale e privo delle specifiche connotazioni del neofolk, ma grossomodo il significato \u00e8 lo stesso, anche se l'impiego della parola \"\"noir\" suggerisce che vengano affrontate tematiche pi\u00f9 oscure oltre ai consueti temi di tipo storico.\nAltri termini piuttosto vaghi usati per descrivere gli artisti di questa corrente sono \"dark folk\" e \"pagan folk\"\". Si tratta di termini-ombrello, che sono usati anche per parlare di altre forme di musica, simili ma non direttamente correlate.\nMartial industrial.\nIl sottogenere \"martial industrial\", conosciuto anche come \"martial ambient\", \"military pop\" o \"musica marziale\", affonda le sue radici stilistiche nella musica classica, nel neofolk, nella darkwave, nelle marce militari tradizionali europee e nel dark ambient.\nIl nome \"military pop\" venne usato per la prima volta dal musicista austriaco Kadmon, fondatore degli Allerseelen, per descrivere la direzione che aveva preso il suo stile musicale, allontanatosi da un sound prettamente ambient verso un qualcosa di pi\u00f9 militaresco. \u00c8 stato usato sin dall'inizio da altri artisti come Derni\u00e8re Volont\u00e9 per descrivere il proprio stile musicale.\nLe caratteristiche principali di questo genere musicale spaziano da un suono martellante basato sulle percussioni, adatto ad una oscura parata, ad una musica pi\u00f9 simile a quella da cabaret caricata da un parlato sensuale e ricco di riferimenti sessuali, a nenie adatte a dolenti e lunghe marce.\nI fan del martial industrial comprendono sia soggetti molto attivi politicamente, che semplici ammiratori del mondo militare, oltre a feticisti attratti dalla divisa. A causa dell'uso di uniformi militari spesso ispirate alla seconda guerra mondiale, il movimento \u00e8 stato erroneamente interpretato come espressione di un'unica tendenza politica di estrema destra da gruppi antifascisti, da organizzazioni come la Anti-Defamation League e talvolta dagli organi di informazione. In realt\u00e0 tra gli artisti appartenenti a questo genere ve ne sono di orientati a sinistra (come i Militia e Test Dept.) a destra (come i Von Thronstahl), e anche di completamente apolitici.\nL'opera di alcuni artisti neofolk presenta talvolta elementi tematici e musicali in comune con il martial industrial e i due generi si sono sviluppati in stretta correlazione. Diversi artisti possono essere classificati come appartenenti ad entrambi i generi e spesso si tengono spettacoli e concerti in cui musicisti delle due correnti si esibiscono assieme."}
{"id": "1415728", "revid": "439868", "url": "https://it.wikipedia.org/wiki?curid=1415728", "title": "Sapieha", "text": "Il casato dei Sapieha, nobile famiglia d'origine lituana descending from the medieval boyars of Smolensk and Polotsk., fu fra i pi\u00f9 potenti della Confederazione Polacco-Lituana.\nStoria.\nLe prime testimonianze confermate della famiglia Sapieha risalgono al XV secolo, quando Semen Sopiha (\u0421\u044f\u043c\u0451\u043d \u0421\u0430\u043f\u0435\u0433\u0430) fu menzionato come viene menzionato come scrivano del re di Polonia e granduca di Lituania, Casimiro IV Jagellone nel 1441-1449. Semen ebbe due figli, Bohdan e Iwan, da quali ebbero origine due rami della famiglia. \u00c8 possibile che la famiglia di Semen Sopiha possedesse il villaggio di Sopieszyno vicino a Danzica, che lasci\u00f2 a causa dell'invasione teutonica. \nIl creatore della fortuna e del potere della famiglia Sapieha fu il cortigiano, gran cancelliere e gran hetman di Lituania, Lew Sapieha. Attraverso l'eccellente gestione dei beni ereditati, nuove sovvenzioni reali e matrimoni appropriati con le famiglie Chodkiewicz, Hlebowicz e Po\u0142ubi\u0144ski, la famiglia Sapieha, raggiunse la sua importanza tra le famiglie della Repubblica di Polonia.\nNel XVII secolo, i Sapieha erano una forza formidabile, davanti alla quale anche il re a volte doveva piegarsi. I Sapieha hanno governato di diritto in Lituania, impartendo ordini a loro discrezione al Sejmik e al tribunale, perseguendo ed eliminando persone che non gradivano. Allo scoppio della guerra civile, che si concluse con la sconfitta di Sapieha presso l'Olkeniki (18 novembre 1700), port\u00f2 alla condanna di tutti i Sapieha alla privazione di uffici e patrimoni e condannati all'esilio eterno dallo Stato. I Sapieha si sono rivolti alla mediazione di Augusto II, che li fece riconciliare con la nobilt\u00e0. Inizialmente, la Sapieha professava l'Ortodossia, ma durante il XVI e l'inizio del XVII secolo, la famiglia profess\u00f2 la religione cattolica.\nNel 1572, Miko\u0142aj Paw\u0142owicz Sapieha, governatore di Minsk e Vitebsk, ricevette dall'imperatore Rodolfo II il titolo di conte. Nel 1633 Jan Stanis\u0142aw Sapieha, il grande maresciallo lituano, ricevette dall'imperatore Ferdinando III il titolo di principe, ma rifiut\u00f2 di accettare questo titolo e mor\u00ec senza figli. Il 14 settembre 1700, Micha\u0142 Franciszek Sapieha ottenne il titolo di Principe dall'imperatore Leopoldo I ma mor\u00ec celibe nello stesso anno. Non avendo alcun diritto formale sul titolo principesco, i Sapieha lo us\u00f2 in quel momento, sostenendo di discendere dai governanti della Lituania. Nel 1768, il Sejm polacco, riconoscendo questa genealogia, riottenne il riconoscimento del titolo principesco. Dopo le partizioni della Polonia, la famiglia venne nuovamente autorizzata a fregiarsi del titolo di principe nel Regno di Polonia dal 1824. Il titolo venne riconosciuto anche in Austria nel 1836 e nel 1840, ed in Russia nel 1874 e nel 1901. Nel 1905, la famiglia ottenne anche la qualifica di \"Altezza Serenissima\" in Austria.\nLe propriet\u00e0 dei Sapieha in Russia, incluso il castello di Bycha\u016d, furono confiscate per la loro partecipazione alla rivolta del 1830-31.\nLa nonna materna della regina del Belgio Mathilde d'Udekem d'Acoz era un membro della famiglia Sapieha."}
{"id": "1415730", "revid": "49022", "url": "https://it.wikipedia.org/wiki?curid=1415730", "title": "Sedna I", "text": ""}
{"id": "1415732", "revid": "45927", "url": "https://it.wikipedia.org/wiki?curid=1415732", "title": "Ronald George Wreyford Norrish", "text": ""}
{"id": "1415734", "revid": "45927", "url": "https://it.wikipedia.org/wiki?curid=1415734", "title": "Maria Sk\u0142odowska", "text": ""}
{"id": "1415740", "revid": "9543", "url": "https://it.wikipedia.org/wiki?curid=1415740", "title": "Panavia tornado", "text": ""}
{"id": "1415741", "revid": "78273", "url": "https://it.wikipedia.org/wiki?curid=1415741", "title": "Tornado IDS", "text": ""}
{"id": "1415743", "revid": "197508", "url": "https://it.wikipedia.org/wiki?curid=1415743", "title": "La Paz, Bassa California del Sud", "text": ""}
{"id": "1415744", "revid": "42179", "url": "https://it.wikipedia.org/wiki?curid=1415744", "title": "John Wood Campbell", "text": ""}
{"id": "1415749", "revid": "339392", "url": "https://it.wikipedia.org/wiki?curid=1415749", "title": "Georg Ostrogorsky", "text": ""}
{"id": "1415751", "revid": "486946", "url": "https://it.wikipedia.org/wiki?curid=1415751", "title": "Jugoslavo", "text": ""}
{"id": "1415753", "revid": "111577817", "url": "https://it.wikipedia.org/wiki?curid=1415753", "title": "Torri del Banco di Napoli", "text": "Le Torri del Banco di Napoli sono delle torri ubicate nel centro direzionale di Napoli. Sono posizionate all'interno dei lotti A e B, occupando le isole A4 e B1.\nLe due torri sono state progettate negli anni 1985 - 1990 dall'architetto Nicola Pagliara, il complesso risulta molto imponente per la sua bassa altezza (circa 70 metri) e anche per il disegno delle otto facciate degli edifici che riprendono in maniera rivisitata le decorazioni in art d\u00e9co; le due strutture sono rivestite in pietra bicromatica e collegate tra loro tramite un cavalcavia a due piani sempre in stile retr\u00f2 in acciaio e a facciata continua. Le torri furono commissionate nel 1984 dal Banco di Napoli e successivamente vendute dopo il 1995 dopo la crisi che ha interessato la pi\u00f9 grande banca meridionale."}
{"id": "1415757", "revid": "486946", "url": "https://it.wikipedia.org/wiki?curid=1415757", "title": "Jugoslavi", "text": ""}
{"id": "1415758", "revid": "132266", "url": "https://it.wikipedia.org/wiki?curid=1415758", "title": "Rafael Merry del Val y Zulueta", "text": ""}
{"id": "1415760", "revid": "228587", "url": "https://it.wikipedia.org/wiki?curid=1415760", "title": "Tetartemorion", "text": "Il tetartemorion ( \"tetart\u0113morion\") era una moneta d'argento il cui valore era pari ad 1/4 di obolo. Da \"tetart\u0113\", quarto e \"morion\", parte, frazione.\nIl peso ad Atene era di circa 0,15-0,18 grammi.\nEra coniata molto raramente, anche perch\u00e9 le misure ridottissime ne rendevano comunque difficoltoso l'uso ed era facile perderla.\nAd Atene recava al dritto la testa elmata di Atena ed al rovescio un crescente.\nAltre citt\u00e0 avevano altri tipi."}
{"id": "1415762", "revid": "149587", "url": "https://it.wikipedia.org/wiki?curid=1415762", "title": "Suor Maria Consolata Betrone", "text": ""}
{"id": "1415764", "revid": "45927", "url": "https://it.wikipedia.org/wiki?curid=1415764", "title": "Robert Anthony Boggi", "text": ""}
{"id": "1415766", "revid": "1711941", "url": "https://it.wikipedia.org/wiki?curid=1415766", "title": "Eochaid mac Eirc", "text": "Nella mitologia e nella pseudostoria d'Irlanda, Eochaid , figlio di Erc, figlio di Rinnal dei Fir Bolg, divenne re supremo d'Irlanda dopo aver detronizzato Fodbgen. Fu il primo sovrano a introdurre un sistema di giustizia in Irlanda. Tutto il suo regno fu caratterizzato da una tremenda carestia. Sua moglie fu Tailtiu, dalla quale Eochaid chiam\u00f2 la sua capitale (oggi Teltown, nella contea di Meath) dove si teneva una festa ogni agosto.\nRegn\u00f2 per dieci anni, fino a quando i Fir Bolg furono sconfitti dai T\u00faatha D\u00e9 Danann nella prima battaglia di Magh Tuiredh. Eoachaid fu ucciso. "}
{"id": "1415770", "revid": "228587", "url": "https://it.wikipedia.org/wiki?curid=1415770", "title": "Primo e Feliciano", "text": "I santi Primo e Feliciano (\u2020 303 circa) erano due cristiani che subirono il martirio durante le persecuzioni degli imperatori Diocleziano e Massimiano.\nAgiografia.\nSecondo una \"passio\" tarda e leggendaria, risalente al VI secolo circa e ripresa anche da Jacopo da Varagine nella sua Legenda Aurea, erano due fratelli ottantenni che, essendosi rifiutati di sacrificare agli idoli, vennero sottoposti a varie specie di torture e quindi decapitati.\nCulto.\nGi\u00e0 il Martirologio Geronimiano (V secolo), al 9 giugno, ricorda la loro sepoltura al XV miglio da Roma della via Nomentana, presso l'attuale citt\u00e0 di Mentana, in Sabina.\nIl Liber Pontificalis testimonia che papa Teodoro I (642-649) oper\u00f2 la traslazione dei loro corpi a Roma, dove vennero inumati dinanzi ad un altare della basilica di Santo Stefano Rotondo al Celio: un mosaico del VII secolo li rappresenta in vesti militari. L'8 gennaio del 1625 venne effettuata una ricognizione delle loro reliquie.\nLa memoria dei santi Primo e Feliciano \u00e8 posta al 9 giugno (nel 1969 il loro culto \u00e8 stato limitato ai calendari locali)."}
{"id": "1415772", "revid": "1067855", "url": "https://it.wikipedia.org/wiki?curid=1415772", "title": "Campionato europeo maschile di pallacanestro 1969", "text": "Il 16\u00ba Campionato Europeo Maschile di Pallacanestro FIBA (noto anche come FIBA EuroBasket 1969) si \u00e8 tenuto dal 27 settembre al 5 ottobre 1969 in Italia.\nI Campionati europei maschili di pallacanestro sono una manifestazione biennale tra le squadre nazionali organizzata dalla FIBA Europe.\nPartecipanti.\nPartecipano dodici nazionali divise in due gruppi da sei squadre.\nPrima fase.\nLe prime due accedono alle semifinali, la terza e la quarta alle semifinali per i posti dal quinto all'ottavo e le ultime due si disputano i posti dal nono al dodicesimo.\nFase Finale.\nSemifinali.\n9\u00ba-12\u00ba posto\n5\u00ba-8\u00ba posto\n1\u00ba-4\u00ba posto\nFinali.\n11\u00ba-12\u00ba posto\n9\u00ba-10\u00ba posto\n7\u00ba - 8\u00ba posto\n5\u00ba-6\u00ba posto\n3\u00ba-4\u00ba posto\n1\u00ba-2\u00ba posto"}
{"id": "1415773", "revid": "1305772", "url": "https://it.wikipedia.org/wiki?curid=1415773", "title": "Suzuki GSX-R", "text": "La serie GSX-R \u00e8 la serie pi\u00f9 sportiva della Casa giapponese Suzuki, durante gli anni \u00e8 stata resa disponibile in varie cilindrate tra i 125 e i 1300 cm\u00b3.\nGSX-R 125.\nIntrodotta nel 2017, estende la gamma GSX-R verso le cilindrata minori, anch'essa munita di ABS come da disposizioni di legge, riprende in parte la carenatura del modello 250 introdotto lo stesso anno.\nGSX-R 250.\nQuesta moto venne prodotta dal 1987 al 1990 in un'unica serie; al contrario delle moto moderne, era munita di una carenatura bombata molto avvolgente che permetteva di vedere in minima parte il telaio e il motore, nella versione pi\u00f9 sportiva \"GSX-R 250 R\" introdotta nel 1989 il sistema d'alimentazione sfrutta il sistema SRAD (Suzuki Ram Air Direct) per migliorare la respirazione del motore.&lt;br&gt;\nDi questa moto venne presentata una variante nuda nel 1988, la \"GSX-S 250 COBRA\", caratterizzata da una codino completamente ridisegnato e da due fiancatine laterali munite di doppio sfogo dell'aria, inoltre ha solo un disco freno anteriore.\nVenne ripresentata nel 2017 con un motore biciclindrico e ABS.\nGSX-R 400.\nLa versione da 400 cm\u00b3, nata nel 1984, \u00e8 stata la capostipite del marchio GSX-R. La prima serie era dotata di sella pilota e passeggero unite in un unico pezzo e due grandi fari rotondi, oltre ad una carena molto avvolgente tipica di quegli anni (ma tuttavia priva della parte pi\u00f9 bassa, aggiunta nel 1986.\nLa seconda serie, costruita dal 1989 al 1990, subisce varie modifiche estetiche: la sella pilota viene divisa da quella del passeggero, viene adottato un telaio di nuova concezione e della carene dalle forme pi\u00f9 sinuose.\nLa terza serie ed ultima serie (dal 1991 al 1999) viene ulteriormente rivista, con una carena decisamente pi\u00f9 aggressiva e l'adozione del monofaro rettangolare; vengono inoltre rovesciate le forcelle e rivisto il telaio, che ora ricorda molto quello della GSX-R 1100.\nGSX-R 750.\nLanciata nel 1985, la GSX-R 750 nasce con un motore con raffreddamento misto ad aria ed olio (SACS) dotato di 106 \u00a0CV di potenza erogati a 10.500 giri al minuto, ed un peso a secco di 179\u00a0kg. Dopo il restyling del 2000, che ha apportato gli stessi vantaggi avuti sulla 600\u00a0cm\u00b3, si \u00e8 arrivati al modello attuale (prodotto a partire dal 2008) con 150\u00a0CV ed un peso di circa 200\u00a0kg in ordine di marcia.\nGSX-R 1100.\nQuesta moto \u00e8 stata prodotta dal 1986 al 1997, in quattro serie diverse.\nLa prima serie (dal 1986 al 1988) era caratterizzata da un motore con raffreddamento misto aria-olio (sistema SACS) di 1052\u00a0cm\u00b3 con una potenza di 130\u00a0CV a 9.500 rpm, oltre a dei peculiari cerchi da 18 pollici. Pu\u00f2 essere considerata la capostipite delle supersportive estreme: era infatti estremamente precisa in velocit\u00e0, a scapito di una scarsa maneggevolezza e una certa durezza di guida, adattissima alla pista ma molto pi\u00f9 scomoda su strada. I primissimi modelli italiani furono introdotti dall'importatore con un faro quadro per rispettare la normativa dell'epoca.\nNella seconda serie (dal 1989 al 1990) il motore sale di cubatura, portandosi a 1127\u00a0cm\u00b3 sempre SACS, con una potenza di 140\u00a0CV a 9.600 rpm, e vengono introdotti i cerchi da 17 pollici, ormai consuetudine per le supersportive. Venne rivista la ciclistica, in modo da migliorare la maneggevolezza e la facilit\u00e0 di guida a scapito della precisione, decisione criticata dagli amanti della pista ma apprezzata dai motociclisti di strada.\nLa terza serie, prodotta dal 1991 al 1992, pur mantenendo lo stesso motore subisce dei miglioramenti che portano la potenza massima a 145\u00a0CV a 9.600 rpm. La quarta ed ultima serie, che va dal 1993 al 1997, adotta un motore raffreddato a liquido da 1074\u00a0cm\u00b3 dotato di 155\u00a0CV a 10.000 rpm. A tal proposito c'\u00e8 da dire che il motore SACS pur essendo pi\u00f9 avaro di prestazioni garantiva una affidabilit\u00e0 pi\u00f9 che notevole, derivante dal fatto che usando l'olio come liquido di raffreddamento il motore poteva essere mantenuto ad una temperatura leggermente pi\u00f9 alta (circa 140\u00b0) senza nessun problema.\nNel corso della sua evoluzione, la GSX-R 1100 non ha subito particolari modifiche alle carene, eccezion fatta per la forma dei fari; \u00e8 stato invece pi\u00f9 volte modificato il telaio, per rendere la moto come gi\u00e0 detto pi\u00f9 maneggevole in strada."}
{"id": "1415779", "revid": "228587", "url": "https://it.wikipedia.org/wiki?curid=1415779", "title": "Sanguszko", "text": "Sanguszko (bielorusso: \u0421\u0430\u043d\u0433\u0443\u0448\u043a\u0430, ucraino: \u0421\u0430\u043d\u0491\u0443\u0448\u043a\u043e) \u00e8 stata una famiglia nobile polacca di origine lituana e rutena, discendente dalla dinastia gediminide, fra le pi\u00f9 potenti della Confederazione Polacco-Lituana.\nStoria.\nOrigini.\nCome altre famiglie principesche del Confederazione Polacco-Lituana, le sue origini sono considerate oscure. L'attuale opinione storica \u00e8 favorevole alla loro discendenza dal nipote di Algirdas, Alexander, signore di Kovel e Liuboml, il cui nome pu\u00f2 essere abbreviato in Sangush. La famiglia presumibilmente discende da due linee, associate a due dei suoi figli, Alessandro e Michele. La linea principale, chiamata Sanguszko-Koszyrski, si \u00e8 estinta dalla morte di Adam Aleksander Sanguszko nel 1653. La linea minore, o Sanguszko-Kowelski, di Szymon Samuel Sanguszko, ha successivamente assunto il titolo Sanguszko-Lubartowicz, secondo l'erroneo supposizione della loro discendenza dal fratello minore di Algirdas, Liubartas.\nAscesa.\nIl primo eminente della famiglia fu Alessandro Fedkowicz (Fiodoriowicz), chiamato \"Sanguszko\" (mor\u00ec nel 1454 circa), principe di Kovel e Luboml, figlio di Theodor (Fiodor) Olgierdowicz (mor\u00ec il 1399), principe di Rylsk (1370 \u2013 1399), Ratnie (1387 \u2013 1394) e Brjansk (1393), della dinastia regnante del Granducato di Lituania.\nIl principe Pawe\u0142 Karol Sanguszko-Lubartowicz (1682\u20131752), cortigiano e gran maresciallo della Lituania, ampli\u00f2 notevolmente i suoi possedimenti attraverso il suo secondo matrimonio con Marianna Lubomirska, ereditiera di Ostroh. La sua residenza principale a Iziaslav (ora in Ucraina) \u00e8 stata abbellita con una famosa collezione di tappeti persiani, noti come tappeti Sanguszko. Geronimo Sanguszko (1743\u20131812) fu il primo a dedicarsi ai cavalli arabi, favorendo addirittura la nascita di una nuova razza, lo stallone Volhynia.\nXIX secolo.\nDopo le spartizioni della Polonia, Eustachy Erazm Sanguszko combatt\u00e9 nella Rivolta di Ko\u015bciuszko e nella campagna di Russia di Napoleone. Suo figlio, il principe Roman Sanguszko, era un ufficiale polacco che partecip\u00f2 alla rivolta di novembre ed \u00e8 stato esiliato in Siberia. La sua vita \u00e8 il soggetto di \"Prince Roman\" (1910), uno dei racconti di Joseph Conrad.\nEpoca recente.\nCon l'incorporazione della Galizia nell'Ucraina sovietica dopo la seconda guerra mondiale, i Sanguszko persero le loro tenute a Gumniska e Slavuta, nonch\u00e9 il loro palazzo a Leopoli, ed emigrarono in Brasile.\nAlla fine del XX secolo, la famiglia era rappresentata da un unico discendente, il Principe Paolo (nato nel 1973), che risiede a San Paolo. Sua madre proveniva dal Casato dei Polignac. Nel 2010 Olympia Sanguszko \u00e8 nata dal principe Paul e sua moglie."}
{"id": "1415796", "revid": "1543377", "url": "https://it.wikipedia.org/wiki?curid=1415796", "title": "The Dudley Boyz", "text": "I Dudley Boyz, noti anche come Team 3D, sono stati un tag team di wrestling attiva in diverse federazioni statunitensi e giapponesi tra gli anni novanta e duemila, formata da Bubba Ray e D-Von Dudley.\nNella World Wrestling Federation/Entertainment i due detengono il record per il maggior numero di regni come campioni di coppia (9), avendo vinto il World Tag Team Championship otto volte e il WWE Tag Team Championship una volta.\nNel corso degli anni duemila i Dudley Boyz sono stati spesso affiancati da un terzo wrestler, il \"cugino\" Spike Dudley.\nStoria.\nRitorno in WWE (2015\u20132016).\nI Dudley Boyz ritornano i WWE nell'estate del 2015, dieci anni dopo l'ultima apparizione, attaccando i membri del New Day (Big E, Kofi Kingston e Xavier Woods) nella puntata di \"Raw\" successiva a SummerSlam. A Night of Champions del 20 settembre tentano l'assalto al WWE Tag Team Championship dei New Day (rappresentato da Big E e Kingston), sconfiggendoli tuttavia per squalifica a causa dell'intervento di Woods (e senza dunque il passaggio dei titoli). A Hell in a Cell del 25 ottobre affrontano nuovamente Big E e Kingston del New Day, ma questa volta sono i campioni a trionfare sui Dudleyz.\nNel mese di novembre iniziano una faida con la Wyatt Family: nei primi due incontri (23 e 26 novembre) sono i Dudleyz a vincere ma per squalifica, venendo poi duramente aggrediti. I Dudleyz allora si alleano con Tommy Dreamer e il 30 novembre vincono ancora per squalifica. Al gruppo si aggiunge anche il rientrante Rhyno, riformando il Team ECW, ma in due incontri, a e a \"Raw\" (in un Extreme Rules match), vengono nuovamente sconfitti dalla Wyatt Family.\nNella puntata di \"Raw\" dell'8 febbraio, dopo aver vinto insieme agli Usos (Jimmy e Jey Uso) un 8-man Tag Team Tables Match contro i New Day e Mark Henry (dove il \"World Strongest Man\" abbandona i loro compagni durante lo scontro) hanno attaccato i gemelli Usos rifilando una \"3D\" su Jay e una Powerbomb su Jimmy sui tavoli, effettuando di fatto un turn heel. Sempre a \"Raw\", il 15 febbraio, hanno attaccato senza motivo Roman Reigns prima di venire respinti da Dean Ambrose. Nella puntata di \"SmackDown\" del 18 febbraio hanno affrontato Reigns e Ambrose ma questi due hanno vinto l'incontro per squalifica a causa dell'intervento di Brock Lesnar. Successivamente iniziano una faida proprio con gli Usos: nella puntata di \"SmackDown\" del 25 febbraio D-Von ha sconfitto Jimmy Uso mentre Bubba Ray ha sconfitto il fratello Jey nella puntata di \"Raw\" del 29 febbraio.\nIl 3 aprile a WrestleMania 32 i Dudleyz sono stati sconfitti dagli Usos. I Dudleyz, tuttavia, hanno avuto la loro rivincita contro gli Usos in un Tables match nella puntata di \"Raw\" del 4 aprile. Nella puntata di \"Raw\" dell'11 aprile viene indetto un torneo per decretare i contendenti n\u00ba1 al WWE Tag Team Championship detenuti dal New Day e i Dudleyz affrontano ai quarti di finale i Lucha Dragons (Kalisto e Sin Cara), riuscendo a sconfiggerli. Nella semifinale, invece, svoltasi il 18 aprile a \"Raw\", i Dudley Boyz sono stati sconfitti da Enzo Amore e Big Cass, venendo eliminati. Nella puntata di \"SmackDown\" del 1\u00ba giugno i Dudley Boyz hanno sconfitto i Golden Truth (Goldust e R-Truth). Il 19 giugno nel \"Kick-off\" di Money in the Bank i Dudleyz sono stati sconfitti dai Lucha Dragons. Nella puntata di \"Raw\" dell'11 luglio i Dudley Boyz hanno partecipato ad una Battle Royal per determinare il contendente n\u00ba1 all'Intercontinental Championship, detenuto da The Miz, ma sono stati entrambi eliminati.\nCon la Draft Lottery avvenuta nella puntata di \"SmackDown\" del 19 luglio, i Dudley Boyz sono stati trasferiti nel roster di \"Raw\". I Dudleyz sono tornati nella puntata di \"Raw\" dell'8 agosto dove sono stati sconfitti da Neville e Sin Cara. Nella puntata di \"Raw\" del 15 agosto i Dudleyz sono stati sconfitti da Kofi Kingston e Xavier Woods del New Day. Il 21 agosto a SummerSlam i Dudleyz sono stati sconfitti da Neville e Sami Zayn nel \"Kick-off\".\nLa sera successiva, a \"Raw\", i Dudleyz hanno annunciato il loro abbandono dalla WWE, dopo aver attaccato gli Shining Stars (Primo e Epico) ed essere stati brutalmente attaccati in seguito da Luke Gallows e Karl Anderson.\nTitoli e riconoscimenti.\n1\n2\n3"}
{"id": "1415799", "revid": "767487", "url": "https://it.wikipedia.org/wiki?curid=1415799", "title": "Punture di imenotteri", "text": "Le punture di imenotteri (apidi e vespidi) rientrano nei casi di punture di insetti.\nMentre le vespe possono pungere pi\u00f9 volte le vittime, le api nel corso della loro esistenza possono farlo una volta sola. Spesso tali insetti pungono quando si sentono minacciati o comunque vengono disturbati da intrusi.\nClinica.\nLe singole punture, dette non complicate, producono dolore immediato con qualche segno di edema locale e flogosi, entrambi iniziano a scomparire da poche ore successive all'evento; quando invece si subiscono un numero elevato di punture, nella persona si pu\u00f2 riscontrare diarrea, vomito, dispnea, insufficienza renale, ipotensione ed edemi generalizzati.\nTrattamento.\nPrima di tutto bisogna estrarre gli eventuali pungiglioni rimasti conficcati nel corpo umano, evitando l'uso di pinze che possono al contrario aumentare la dose di veleno. Le zone interessate dalle punture devono andare a contatto con impacchi ghiacciati per rallentare l'azione del veleno.\nPer alleviare il dolore e i fastidi \u00e8 utile la somministrazione di analgesici, antistaminici e, nel caso di porzioni interessate del corpo molto estese, l'uso di steroidi per via orale.\nL'anafilassi va trattata specificatamente con l'uso di adrenalina cloridrato, le persone punte dovrebbero essere monitorate, per controllo, e per essere sicuri che non ci siano casi di ricaduta, per 24 ore."}
{"id": "1415813", "revid": "729019", "url": "https://it.wikipedia.org/wiki?curid=1415813", "title": "Elmo corinzio", "text": "Lelmo corinzio (, ) nasce nell'antica Grecia e prende il nome dalla \"polis\" di Corinto. Era un tipo di elmo di bronzo che nella sua forma tarda copriva tutta la testa ed il collo, con delle fessure per occhi e bocca.\nCostruzione.\nL'elmo corinzio era la tipologia di elmo greco che offriva la miglior protezione in battaglia per la testa ma ci\u00f2 al prezzo d'impedire significativamente vista e udito dell'oplita che l'indossava. In tempo di pace, perci\u00f2, il guerriero greco indossava l'elmo corinzio ruotato indietro sulla nuca (come la dea Atena in molte raffigurazioni o come Pericle). Questa abitudine port\u00f2 a una serie di varianti in Italia, dove le fessure erano quasi chiuse, dato che il casco non era pi\u00f9 calato sul viso ma indossato come un copricapo.\nInteramente realizzato da un unico pezzo di metallo (fond. bronzo), l'elmo corinzio consisteva in un coppo proteso a coprire integralmente la fronte, con un lungo nasale sulla punta del quale convergevano protuberanze para-guance lanceolati lunghi sino al mento. Una grande proiezione ricurva proteggeva la nuca, in modo simile alla galea romana ed al morione dei conquistadores o allo Stahlhelm tedesco.\nStoria.\nIn accordo alle evidenze artistiche ed archeologiche, l'elmo corinzio era la tipologia di \"kranos\" pi\u00f9 diffuso tra le forze di fanteria pesante della Grecia arcaica e della prima fase della Grecia classica. Cadde successivamente in disuso in favore di tipologie di elmo pi\u00f9 \"aperte\": fond. elmo calcidico e elmo frigio.\nNell'antica Roma venne introdotto o dagli Etruschi o dai popoli della Magna Grecia ma, a causa del suo costo molto alto, veniva utilizzato solo dai cittadini romani pi\u00f9 facoltosi. Anche se l'elmo corinzio classico cadde in disuso presso i Greci, i tipi italo-corinzi rimasero in uso fino al I secolo d.C., essendo utilizzato, tra gli altri, dall'esercito romano. I Fanti da Mar veneziani lo avevano in dotazione fino al XlV secolo e rimase, ma solo come uso farne dono, con elaborate finiture alle ambascerie o a persone di alto rango fino alla fine della repubblica."}
{"id": "1415814", "revid": "110157", "url": "https://it.wikipedia.org/wiki?curid=1415814", "title": "Chiesa di Santa Maria della Stella (Albano Laziale)", "text": "La chiesa parrocchiale di Santa Maria della Stella \u00e8 una chiesa cattolico di Albano Laziale, in provincia di Roma, nella sede suburbicaria di Albano. \nIn passato si era ritenuto che sul luogo della chiesa fosse sorto in et\u00e0 romana un tempio dedicato al dio Esculapio.\nNell'area sottostante la chiesa, esisteva una necropoli, poi utilizzata anche per sepolture cristiane, che si estesero poi in una pi\u00f9 antica cava di pozzolana (catacombe di San Senatore). Sulle catacombe venne eretto un romitorio dedicato a san Senatore. Successivamente, nel 1565, Fabrizio e Cristoforo Savelli, signori di Albano, eressero al posto del romitorio una chiesa, stabilendovi un convento di padri carmelitani.\nNel 1687 la chiesa ed il convento furono rimaneggiati, con il contributo del comune di Albano. L'altare maggiore, ornato con marmi policromi del XVIII secolo, \u00e8 come il resto delle decorazioni della chiesa, di gusto barocco. Alle spalle dell'altare si eleva una struttura con timpano, la quale racchiude al centro il quadro della \"Madonna con Bambino\" contornato da angeli. Il manto della Vergine \u00e8 ornato da una stella, e da ci\u00f2 deriva il nome della chiesa.\nQuattro statue in gesso sormontano il muro che divide a met\u00e0 il presbiterio; sulla parete di fondo vi \u00e8 lo stemma dei principi Savelli.\nNella chiesa nel 1867 fu sepolta la regina delle Due Sicilie Maria Teresa Isabella d'Asburgo-Lorena seconda moglie del re Ferdinando II, morta di colera insieme all'ultimo suo figlio.\nAccanto alla chiesa \u00e8 posto il \"cimitero storico comunale\", il cui accesso originario, costituito da un portale classico con colonne di granito e marmi bianchi, conserva l'iscrizione recante l'anno della sua consacrazione, il 1833."}
{"id": "1415815", "revid": "287204", "url": "https://it.wikipedia.org/wiki?curid=1415815", "title": "Parco del Roccolo", "text": "Il Parco del Roccolo \u00e8 un parco locale di interesse sovracomunale e si trova tra i fiumi Olona e Ticino nella parte settentrionale della Pianura Padana, in un'area a nord-ovest in provincia di Milano, ai margini meridionali dell'Altomilanese; il parco comprende aree boschive ed agricole dei comuni di Arluno, Busto Garolfo, Canegrate, Casorezzo (dove \u00e8 ubicata la sede del parco), Nerviano (dal 1997) e Parabiago, con una superficie di 1595 ettari (circa 16\u00a0km\u00b2).\nIl parco prende il nome da una tecnica utilizzata un tempo nell'uccellagione oggi ritenuta illegale, il Roccolo: uno spiazzo ovale nel quale sorgeva una torretta a tre piani mimetizzata tra la vegetazione.\nFu istituito nel 1991 per la salvaguardia degli elementi naturali della zona e per la valorizzazione dell'agricoltura, che impegna circa l'80% della superficie del parco, con le coltivazioni di mais, grano, frumento, avena, orzo, soia e foraggio.\nDella rimanente area territoriale il 9% \u00e8 caratterizzato da boschi, mentre l'1% da viabilit\u00e0, cave e dal canale Villoresi con la sua rete di canali irrigui secondari. Un'altra caratteristica del parco \u00e8 la presenza di numerose cascine sparse nel suo territorio, testimoni di un passato storico agricolo della zona.\nRiconosciuto nel 1994 come parco agricolo di interesse sovracomunale dalla Regione Lombardia, \u00e8 attualmente in progetto una sua estensione fino all'Oasi WWF del bosco di Vanzago.\nOrigine.\nIl Parco del Roccolo nasce dai detriti trasportati dai fiumi Olona e Ticino delle vallate alpine. 15.000 anni fa durante l'ultima fase della glaciazione, la temperatura si alz\u00f2 creando cos\u00ec una colonia di foreste di betulle e di conifere. \nIl periodo postglaciale si distingue per la presenza di latifoglie interrotte da corsi d'acqua. In seguito, i nostri antenati iniziarono a modificare il paesaggio grazie all'attivit\u00e0 agropastorale in Pianura Padana.\nHabitat.\nCampi agricoli.\nCome gi\u00e0 detto, le aree coltivate costituiscono la maggioranza del territorio del parco. Tra gli elementi che compongono la flora di questo tipo di ambiente, oltre alle specie coltivate, si possono riscontrare fiordaliso, camomilla e papavero. Per quanto riguarda le specie animali presenti, vi sono volpi, lepri, fagiani, ricci, tordi, allodole ed arvicole.\nAree boschive.\nIl secondo elemento abitativo del Roccolo \u00e8 la boscaglia. La flora boschiva \u00e8 rappresentata da piante esistenti nell'area per la maggior parte soltanto dal XIX secolo: ailanto, robinia, ciliegio tardivo e quercia rossa. Soltanto nei \"Boschi di Arluno\" e della \"Brughierezza\" (tra Casorezzo e Busto Garolfo), si possono ancora ammirare piante originarie della Pianura Padana come rovere, farnia, mughetto, sigillo di Salomone e pervinca. Queste zone sono l'habitat naturale di saettoni, toporagni, ghiri, arvicole rossastre, gufi, allocchi, sparvieri e picchi.\nSiepi.\nA \"segnare il confine\" tra campi agricoli e boschi, sono le siepi. Le specie viventi che abitano quest'area intermedia sono il ramarro, il biacco, l'orbettino, la donnola, il moscardino, il gheppio, la civetta, il canapino, l'averla piccola, il torcicollo, il codibugnolo e la tortora, le quali trovano proprio tra gli arbusti, la loro fonte primaria di nutrimento: frutti ed insetti.\nCanali irrigui e cave.\nNel parco non esistono corsi d'acqua o stagni naturali, il canale Villoresi con la sua rete d'irrigazione ed i suoi secondari, come il canale di Corbetta che per esempio ha origine alle quattro bocche di Busto Garolfo, rappresenta la maggiore risorsa idrica; mentre gli unici specchi d'acqua presenti sono i laghetti artificiali originati dalle cave.\nEssi sono fonte alimentare e luogo di riproduzione per uccelli tra cui l'airone, il germano reale, la gallinella d\u2019acqua, il tarabusino, il porciglione o il migliarino; sono presenti anche rettili (biscia d\u2019acqua), anfibi (rana verde e rospo smeraldino), pesci e insetti.\nAi bordi del Villoresi e dei suoi canali secondari, si snodano stradine di manutenzione, le quali in alcuni tratti sono state adibite a piste ciclabili e vengono rinominate strade azzurre.\nL'emergenza \"Anoplophora chinensis malasiaca\".\nL\"'Anoplophora chinensis malasiaca\", chiamata comunemente \"Cerambice dalle lunghe antenne\", \u00e8 un insetto coleottero appartenente alla famiglia dei cerambicidi, sottofamiglia Lamiinae e trib\u00f9 dei Lamiini, originario dell'Estremo Oriente, avvistato in Italia per la prima volta nel 2000, all'interno del territorio comunale di Parabiago e ad oggi rinvenuto in una ventina di altri comuni lombardi.\nQuesto coleottero xilofago \u00e8 risultato essere un gravissimo problema per la produzione di piante ornamentali in vivaio e per piante di latifoglie, che contraddistinguono la flora tipica del nord Italia ed in particolare delle zone boschive protette, dato che allo stato larvale, la maggior fonte di sostentamento \u00e8 proprio il legno di tali piante.\nIl parco del Roccolo perlopi\u00f9, risulta essere tra le aree protette, una delle pi\u00f9 colpita in assoluto, poich\u00e9 tra i comuni dell'Altomilanese, questo tipo di insetto ha letteralmente infestato i territori comunali di Canegrate, Cardano al Campo, Casorezzo, Cerro Maggiore, Gallarate, Inveruno, Lainate, Legnano, Mesero, Nerviano, Parabiago, Pogliano Milanese, San Vittore Olona, San Giorgio su Legnano, Saronno e Villa Cortese, pi\u00f9 di altri comuni lombardi.\nLa Regione Lombardia ha dichiarato lo stato di quarantena, ordinato l'abbattimento delle piante pi\u00f9 colpite ed attuato il monitoraggio totale delle specie arboree a rischio, in tutta l'area interessata e nelle aree limitrofi attraverso il \"decreto del direttore generale n. 731/2004\", pubblicato in data 2 febbraio 2004 sul Bollettino Ufficiale della Regione Lombardia."}
{"id": "1415817", "revid": "2048388", "url": "https://it.wikipedia.org/wiki?curid=1415817", "title": "AFC Futsal Championship 2000", "text": "Il secondo Asian Futsal Championship, disputato nel 2000 a Bangkok in Thailandia al \"Nimibutr Gymnasium Hall\" dal 5 maggio al 12 maggio, viene considerato il secondo campionato continentale asiatico per formazioni nazionali di calcio a 5, il campionato ebbe validit\u00e0 anche ai fini della qualificazione al FIFA Futsal World Championship in programma in Guatemala nello stesso anno: ledue finaliste e la vincitrice della finale per il 3\u00ba e 4\u00ba posto ottennero l'accesso ai mondiali.\nAl torneo presero parte nove nazionali asiatiche, tra cui l'Iran che ribad\u00ec la propria egemonia sul continente asiatico, la formazione mediorientale concluse con sei vittorie in altrettanti incontri, 56 reti fatte e 10 subite. Assieme all'Iran, si qualificarono ai mondiali del 2000 anche la finalista Kazakistan e la terza classificata Thailandia."}
{"id": "1415823", "revid": "339392", "url": "https://it.wikipedia.org/wiki?curid=1415823", "title": "Ferrovia Brescia-Piadena-Parma", "text": ""}
{"id": "1415845", "revid": "56257", "url": "https://it.wikipedia.org/wiki?curid=1415845", "title": "SourceForge.net", "text": ""}
{"id": "1415846", "revid": "74801", "url": "https://it.wikipedia.org/wiki?curid=1415846", "title": "Jay Sarno", "text": "Biografia.\nJay Sarno nacque nel 1922 a St. Joseph (Missouri) proveniente da una famiglia di basso reddito (il padre era un impiegato, la madre una casalinga) costretta a fare notevoli sacrifici per mantenere Jay e i suoi sei fratelli e per consentire loro un'istruzione; consapevole di questi sacrifici Jay non vanific\u00f2 gli anni universitari e si laure\u00f2 in economia all'universit\u00e0 del Missouri.\nProprio negli anni universitari conobbe Stanley Mallin, uno dei suoi migliori amici e partner d'affari, l'amicizia tra i due si consolid\u00f2 quando entrambi furono costretti a partire per la seconda guerra mondiale per prestare servizio nel Sud del Pacifico.\nTornati vivi entrambi dalla guerra si stabilirono a Miami (Florida) e iniziarono un'attivit\u00e0 di commercianti di materiali edili con scarso successo, in seguito decisero di lanciarsi ancor di pi\u00f9 nel settore edile, stavolta occupandosi di costruzioni ma anche qui le cose non andarono bene, in questo periodo conobbero Jimmy Hoffa, un uomo che present\u00f2 la coppia di giovani imprenditori a Allen D. Dorfman, quest'ultimo si convinse a prestare ai due la somma necessaria ad aprire l\"'Atlanta Cabana Motel\" nel 1958, sotto la direzione architettonica di Jo Harris.\nIl grande successo della loro nuova attivit\u00e0 consent\u00ec ai due di restituire il prestito e aprire nuovi Motel a Palo Alto (California) e Dallas (Texas).\nSarno decise di aprire un casin\u00f2 a Las Vegas perch\u00e9 si rese conto che in questa citt\u00e0 risiedevano grandi possibilit\u00e0 per l'industria del gioco d'azzardo, e i numerosi casin\u00f2 gi\u00e0 presenti non soddisfavano la richiesta del pubblico di qualcosa di pi\u00f9 grande.\nLas Vegas.\nSarno voleva costruire un casin\u00f2 grande e lussuoso come un hotel a 5 stelle, e decise insieme a Mallin e Harris di iniziare la costruzione del Caesars Palace, in grado di mescolare il lusso e la raffinatezza tipicamente europea con la sfarzosit\u00e0 e il gioco d'azzardo tipicamente americani.\nInizialmente l'idea non venne considerata valida da molti investitori perch\u00e9 si riteneva che un albergo tipicamente europeo non avrebbe sfondato in una citt\u00e0 in mezzo al deserto americano, e per questo Sarno e i suoi soci ebbero difficolt\u00e0 a reperire finanziamenti, nonostante questo Harris inizi\u00f2 la progettazione e la costruzione su un terreno di propriet\u00e0 di Kirk Kerkorian e l'albergo riusc\u00ec ad aprire nel 1966, solo 3 anni dopo era gi\u00e0 uno degli hotel pi\u00f9 frequentati di Las Vegas e i proprietari poterono rivenderlo a peso d'oro (circa 60 milioni di dollari).\nIn seguito inaugurarono il Circus Circus Las Vegas, un nuovo casin\u00f2 dotato anche di attrazioni per i bambini, iniziando una tradizione di resort orientati verso le famiglie.\nVita privata.\nSarno \u00e8 stato sposato una volta, ma non erano rare le sue scappatelle extraconiugali, nel 1974 divorzi\u00f2 dalla moglie Joyce Sarno Kerry, rimanendo comunque in ottimi rapporti con lei. Ebbe 4 figli: Jay Sarno Jr, un ingegnere, September Sarno, una modella che fu anche \"Miss Nevada\" e che ora si occupa di Brokeraggio, Heidi Sarno Strauss, proprietaria di una fioreria, e Freddie Sarno, un broker.\nEra un accanito giocatore, la moglie ha raccontato in una occasione di averlo visto vincere dollari in una sola serata, e di lasciare il casin\u00f2 quella stessa sera con dollari di debito.\nMor\u00ec nel 1984 per infarto del miocardio."}
{"id": "1415847", "revid": "287204", "url": "https://it.wikipedia.org/wiki?curid=1415847", "title": "Conferenza Internazionale dei Partiti e delle Organizzazioni Marxisti-Leninisti (International Newsletter)", "text": "La Conferenza Internazionale dei Partiti e delle Organizzazioni Marxisti-Leninisti (conosciuta con la sigla inglese ICMLPO) \u00e8 un'organizzazione internazionale che raggruppa partiti comunisti da tutti i paesi che aderiscono al marxismo-leninismo e al pensiero di Mao Zedong. \u00c8 organizzata da un gruppo di coordinamento comune (\"Joint Coordination Group\") e si tiene ogni due o tre anni. L'ultima ICMLPO si \u00e8 tenuta nel 2007.\nL'ICMLPO fu fondata all'alba degli anni Ottanta dal Partito Comunista delle Filippine e dal Partito Marxista-Leninista Tedesco. Tuttora quest'ultimo ne \u00e8 l'organizzatore principale. Nel 1984, una corrente pi\u00f9 estremistica, guidata da Sendero Luminoso, fond\u00f2 dall'ICMLPO il Movimento Internazionalista Rivoluzionario.\nPer differenziarla dall'ICMLPO (Unit\u00e0 e Lotta), di ispirazione hoxhaista, cio\u00e8 vicina alle posizioni del decaduto Partito del Lavoro d'Albania, all'ICMLPO maoista \u00e8 frequentemente aggiunta la dicitura \"International Newsletter\", dal nome del suo periodico.\nPartecipanti.\nPartecipanti alla 10\u00aa conferenza (2011).\nPartecipanti:\nPartecipanti alla 9\u00aa Conferenza (2007).\nFra i seguenti partecipanti, quelli con un asterisco (*) si trovano su posizioni critiche."}
{"id": "1415848", "revid": "599013", "url": "https://it.wikipedia.org/wiki?curid=1415848", "title": "Six Pack (The Police)", "text": "Six Pack \u00e8 una raccolta di singoli 7\" pubblicati dal gruppo The Police nel 1980.\nLa confezione era costituita da una busta in PVC contenente i primi cinque singoli da classifica della band, \"Roxanne\", \"Can't Stand Losing You\", \"So Lonely\", \"Message in a Bottle\" and \"Walking on the Moon\", pi\u00f9 la versione mono di \"The Bed's Too Big Without You\", precedentemente inedita; il lato B di quest'ultimo singolo era una versione live di \"Truth Hits Everybody\". Tutti i dischi erano realizzati in vinile blu, con le etichette modificate, in modo da presentare le teste dei componenti del gruppo, invece del logo della A&amp;M Records come sui vinili originali. Ogni singolo era accompagnato da una cartolina.\nLa raccolta raggiunse la posizione n.17 nella classifica dei singoli del Regno Unito nel giugno del 1980, subito dopo la riedizione di \"So Lonely\" e prima della pubblicazione di \"Don't Stand So Close to Me\"."}
{"id": "1415855", "revid": "287204", "url": "https://it.wikipedia.org/wiki?curid=1415855", "title": "Semiluki", "text": "Semiluki \u00e8 una cittadina della Russia europea sudoccidentale, situata nella parte orientale dell'Oblast' di Vorone\u017e sul fiume Don, 14 km a sudest del capoluogo Vorone\u017e; \u00e8 capoluogo del distretto omonimo.\nIl sito su cui sorge la citt\u00e0 venne colonizzato fin dal 1615; l'insediamento venne fondato nel 1894, annesso ad una stazione ferroviaria, e divenne citt\u00e0 nel 1954.\nLa base economica della cittadina \u00e8 industriale; risale ai tempi sovietici lo sviluppo di un grosso impianto per la produzione di materiali ignifughi, oltre a stabilimenti chimici e per la produzione di materiali da costruzione.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1415864", "revid": "21079", "url": "https://it.wikipedia.org/wiki?curid=1415864", "title": "Geodetica chiusa", "text": ""}
{"id": "1415867", "revid": "57342", "url": "https://it.wikipedia.org/wiki?curid=1415867", "title": "Francesco Silvestri (drammaturgo)", "text": "Biografia.\nFormatosi al di fuori dei circuiti accademici di teatro, Silvestri ha intrapreso la carriera teatrale sin da adolescente, producendosi in carceri e in istituti per diversamente abili come animatore.\nNel 1980 conosce Annibale Ruccello, con il quale intraprende una proficua collaborazione: nasce lo spettacolo \"Le cinque rose di Jennifer\" , testo da cui nel 1989 verr\u00e0 tratto un film, che vede Silvestri nel ruolo di protagonista.\nNel 1989 gli viene riconosciuto, da parte dell'Istituto del Dramma Italiano (Idi) e dall'Ente Teatrale Italiano un premio come miglior autore under 35 per \"Saro e la rosa\", da lui diretto ed interpretato. Nel 1990 un nuovo premio dell'Idi gli viene consegnato per \"Angeli all'inferno\" e nel 1991 una Segnalazione speciale, sempre per conto dell'Idi, lo porta ad allestire il suo \"Streghe da marciapiede,\" nel 1999 riceve il Premio Hystrio per la Drammaturgia.\nNumerosi sono i testi teatrali di cui \u00e8 autore (di molti cura anche la regia). Ha pubblicato \"Mio capitano\" per i tipi della Grin Editori, il volumetto antologico di atti unici \"Storiacce (Il topolino Crick, Mon enfant, In nome del figlio, Il bambino palloncino e altri)\" per la E&amp;A.\nNell'aprile del 2000, la Gremese ha dato alle stampe il suo volume \"Teatro - Una rosa, due anime, tre angeli, quattro streghe\" con quattro tra le sue opere pi\u00f9 affermate: \"Saro e la rosa, Angeli all'inferno, Streghe da marciapiede\" e \"Fratellini\" (Premio Umbria Teatro 1999).\nSempre nel 2000 la Dante&amp;Descartes Edizioni pubblica il suo \"Tre pezzi d'odio\". Altri testi sono presenti sulle riviste \"Sipario,\" \"Ridotto\" e \"Hystrio\". \nLe sue Favole per bambini sono state pubblicate, invece, dall'Unicef mentre tre dei suoi testi teatrali per ragazzi (\"La guerra di Mart\u00ecn\", \"Ali\" e \"Vict\u00f2r, storia di un ragazzo selvaggio\") sono contenuti nel volume \"Questo legno \u00e8 ancora vivo!\" della EdiARGO.\nHa avuto per un anno la Cattedra di Scrittura drammaturgica presso la Scuola Holden di Torino, diretta da Alessandro Baricco, per conto della quale ha effettuato anche due master di specializzazione.\nIn qualit\u00e0 di attore ha lavorato con Annibale Ruccello, Enzo Moscato, Armando Pugliese, Carlo Cerciello, Toni Servillo e molti altri.\nNel 2003 \u00e8 la sua prova d'attore ad essere premiata, con l'assegnazione del Premio Ubu come miglior attore non protagonista per \"Sabato, domenica e luned\u00ec\" di Eduardo De Filippo per la regia di Toni Servillo.\nNel 2011 fonda a Modica L'accademia teatrale Clarence, dove lui stesso insegna recitazione."}
{"id": "1415871", "revid": "726373", "url": "https://it.wikipedia.org/wiki?curid=1415871", "title": "I Massimi della Fantascienza", "text": "I Massimi della Fantascienza \u00e8 una collana editoriale della casa editrice Mondadori che ha pubblicato dal 1983 al 2000 42 volumi dedicati a singoli autori della letteratura fantascientifica, nei quali sono state raccolte le loro opere pi\u00f9 significative.\nAd alcuni autori \u00e8 stato dedicato pi\u00f9 di un volume, al solo Isaac Asimov cinque.\nDal 2004 al 2007 la Mondadori ha pubblicato la collana Collezione Massimi di Fantascienza che ne doveva costituire il seguito, composta in realt\u00e0 solo di quattro opere fantasy (senza periodicit\u00e0 n\u00e9 numero progressivo)."}
{"id": "1415873", "revid": "767487", "url": "https://it.wikipedia.org/wiki?curid=1415873", "title": "David Diamond", "text": "Studi\u00f2 al Cleveland Institute of Music e alla Eastman School Of Music con Bernard Rogers, ma ricevette lezioni anche da Roger Sessions a New York e da Nadia Boulanger a Parigi. Vinse per 3 volte la Guggenheim Fellowship\ned \u00e8 considerato uno dei migliori compositori statunitensi della sua generazione.\nLe sue composizioni sono saldamente legate al sistema tonale o tutt'al pi\u00f9 a quello modale; la sua inconfondibile scrittura musicale \u00e8 tipicamente \"americana\", come dimostrano gli ampi passaggi, l'orchestrazione brillante, l'immediata urgenza espressiva. Non di rado si sente l'influsso della scuola francese. Nell'ultimo periodo creativo, invece, la sua musica vir\u00f2 decisamente verso il cromatismo.\nTra i pezzi pi\u00f9 celebri di Diamond si segnalano i \"Rounds\" del 1944, per orchestra d'archi. Il sostanzioso contributo alla musica sinfonica \u00e8 dato dalle 11 sinfonie, composte in un arco di tempo che va dal 1940 al 1991, oltre che dai 3 concerti per violino; compose 11 quartetti per archi, pagine per strumenti a fiato, per gruppi da camera, vocali e per pianoforte.\nFece parte per lunghi anni del corpo docente della Juilliard School e compositore residente all'Orchestra Sinfonica di Seattle. Tra i suoi allievi si annoverano Lowell Liebermann e Adolphus Hailstork."}
{"id": "1415883", "revid": "1226", "url": "https://it.wikipedia.org/wiki?curid=1415883", "title": "Massimi della Fantascienza", "text": ""}
{"id": "1415885", "revid": "1226", "url": "https://it.wikipedia.org/wiki?curid=1415885", "title": "Massimi della fantascienza", "text": ""}
{"id": "1415887", "revid": "6923", "url": "https://it.wikipedia.org/wiki?curid=1415887", "title": "Stazione di Napoli Piazza Amedeo", "text": "La stazione di Napoli Piazza Amedeo \u00e8 una fermata ferroviaria sotterranea posta sul passante ferroviario di Napoli.\nStoria.\nLa fermata entr\u00f2 in servizio il 20 settembre 1925, con l'attivazione della tratta ferroviaria da Pozzuoli Solfatara a Napoli (la cosiddetta \"metropolitana\").\nStrutture e impianti.\nNapoli Piazza Amedeo \u00e8 una fermata con accesso diretto ai binari. La fermata ha un padiglione in calcestruzzo armato dal quale si accede e attraversando una lunga galleria pedonale in lieve pendenza, si arriva alle banchine senza passare da alcun tornello. La stazione \u00e8 situata nel Rione Amedeo, nel cuore della Napoli benestante, dal quale \u00e8 possibile raggiungere innumerevoli locali notturni; inoltre \u00e8 vicina a via dei Mille, a Piazza dei Martiri e a via Calabritto, dove si trovano le boutique delle grandi firme. La stazione \u00e8 anche ben collegata con il Vomero tramite la Funicolare di Chiaia, che dista a poche decine di metri.\nMovimento.\nLa fermata \u00e8 servita solamente dai treni metropolitani che percorrono la linea, classificati come \"linea 2\", compresi quelli per Caserta e Salerno.\nServizi.\nLa fermata dispone di:\nInterscambi.\nNei pressi della stazione \u00e8 situato il terminal di valle Parco Margherita della Funicolare di Chiaia."}
{"id": "1415888", "revid": "339392", "url": "https://it.wikipedia.org/wiki?curid=1415888", "title": "Black hawk down", "text": ""}
{"id": "1415889", "revid": "287204", "url": "https://it.wikipedia.org/wiki?curid=1415889", "title": "Pavlovsk (Oblast' di Vorone\u017e)", "text": "Pavlovsk \u00e8 una cittadina di 25 148 abitanti della Russia europea sudoccidentale, situata nell'Oblast' di Vorone\u017e e capoluogo del Distretto di Pavlovsk (\"Raion Pavlovskij\").\nGeografia fisica.\nLa cittadina sorge a 234 km a sudest del capoluogo; sorge sul fiume Don, nei pressi della confluenza dell'affluente Osered'. Pavlovsk \u00e8 capoluogo del distretto omonimo.\nStoria.\nLa citt\u00e0 venne fondata nel 1709, quando lo zar Pietro il Grande decise la costruzione di una fortezza; l'insediamento venne chiamato con il nome del fiume, Osered'. Due anni dopo vennero trasferite qui delle truppe dalla fortezza di San Paolo sul Mar d'Azov; la fortezza venne ribattezzata \"Pavlovskaja\", e la cittadina che le sorse intorno \"Pavlovsk\".\nSociet\u00e0.\nEvoluzione demografica.\n\"Fonte: mojgorod.ru\"\nTeatro.\nNe \"Il sergente\", adattamento teatrale di Marco Paolini del \"Sergente nella neve\" (Mario Rigoni Stern) trasmesso il 30 ottobre 2007 su LA7, Paolini cita Pavlovsk; citt\u00e0 da cui s'imbarca su un battello lungo il Don per cercare gli avamposti militari italiani dell'8\u00aa Armata."}
{"id": "1415892", "revid": "120104880", "url": "https://it.wikipedia.org/wiki?curid=1415892", "title": "NCSS", "text": "NCSS, acronimo di Non Commenting Source Statement, \u00e8 una unit\u00e0 di misura del codice sorgente del software.\nAl conteggio contribuiscono solo le linee (dette anche LOC line of code) che effettivamente contengono istruzioni; vengono pertanto ignorati i commenti e le istruzioni spezzate su pi\u00f9 righe vengono contate solo una volta.\nNCSS e KNCSS sono utilizzati per stimare la dimensione del software all'interno dei modelli per la progettazione di prodotti software cocomo, putnam e altri.\nKNCSS.\nKNCSS \u00e8 un multiplo di NCSS, dove un KNCSS \u00e8 equivalente a mille NCSS."}
{"id": "1415893", "revid": "1714743", "url": "https://it.wikipedia.org/wiki?curid=1415893", "title": "Despoti d'Epiro", "text": "I despoti d'Epiro vi furono dal 1204, fino al 1479.\nAccenno storico.\nIl despotato d'Epiro ebbe inizio sotto il primo despota, Michele I Ducas, appartenente alla famiglia imperiale bizantina dei Ducas, quindi egli era parente dell'imperatore Alessio V Ducas. Questo stato nacque dopo che i crociati, durante la quarta crociata, conquistarono Costantinopoli, qui si rifugiarono i bizantini fedeli che si trovavano nei Balcani, radunandosi tra l'attuale Albania e Grecia, ossia sull'Epiro, con capitale Arta. Questo era uno dei tre stati bizantini fondati dopo la caduta di Costantinopoli, gli altri due stati erano: l'impero di Nicea, che si trovava in Asia Minore con capitale Nicea, al comando della famiglia Lascaris; l'altro stato era l'Impero di Trebisonda, che si trovava in Anatolia, con capitale Trebisonda, al comando della famiglia dei Comneni. Questi tre stati rivendicavano la corona imperiale bizantina, tentando in tutti i modi di riconquistare Costantinopoli, e di togliere pi\u00f9 territori possibili ai crociati, dell'impero latino. Ma l'impero di Trebisonda era tagliato fuori da questa lotta, visto che non confinava coi latini, mentre tra gli epiriani e niceani fu lotta aperta, in un primo momento sembrava scontata la vittoria epiriota, visto che questi ultimi avevano riconquisto la seconda citt\u00e0 pi\u00f9 grande dell'impero bizantino, Tessalonica, sotto il Teodoro Comneno Ducas, che nel 1227 si era nominato basileus dei romei, egli compose un enorme esercito, e si mise in marcia su Costantinopoli, riconquistando anche molti territori bizantini, a scapito dei bulgari, ma questi ultimi si riorganizzarono e sconfissero l'imponente esercito epiriota, nel 1230, e cos\u00ec distrussero il sogno epiriota, condannando l'Epiro alla merc\u00e9 di Nicea, e poi dei latini, e poi la fine nel 1479 con la conquista totale del despotato d'Epiro ad opera degli ottomani."}
{"id": "1415900", "revid": "228587", "url": "https://it.wikipedia.org/wiki?curid=1415900", "title": "Vortex", "text": ""}
{"id": "1415905", "revid": "729019", "url": "https://it.wikipedia.org/wiki?curid=1415905", "title": "William Darby", "text": "Diplomatosi alla accademia militare di West Point nel 1933, raggiunse il grado di capitano nel 1940.\nI Rangers.\nPrima e durante la guerra ricopr\u00ec varie posizioni di staff, ma il suo nome \u00e8 legato a una nuova specialit\u00e0 creata sul modello dei \"Commandos\" inglesi che venne chiamata US Army Rangers, o pi\u00f9 familiarmente \"Darby's Rangers\", formata su segnalazione del suo comandante, il Generale Russell P. Hartle.\nI Rangers erano reparti addestrati per operazioni d'assalto sul territorio nemico. Erano specializzati in attacchi notturni con la tattica del \"mordi e fuggi\". Darby comand\u00f2 la sua unit\u00e0 in Nord Africa, a Gela, Salerno e ad Anzio, prima con il grado di Maggiore, poi con quello di Colonnello.\nBattaglia di Cisterna.\nDopo lo sbarco alleato ad Anzio e dietro insistenza dei comandi superiori che richiedevano un'azione pi\u00f9 aggressiva da parte delle forze Alleate, il Generale John Lucas fu costretto a imbastire rapidamente un'offensiva, e decise di utilizzare il 1\u00ba e il 3\u00ba Battaglione Rangers come punta di lancia in appoggio alla 3\u00aa Divisione di Fanteria per conquistare la cittadina di Cisterna (allora denominata Cisterna di Littoria), e tenerla fino all'avanzata alleata.\nDarby protest\u00f2 sull'uso dei Rangers in questo ruolo, ma senza successo. Perfino il generale Mark Clark, espresse pi\u00f9 tardi la sua disapprovazione.\nIl 1\u00ba e il 3\u00ba Battaglione Ranger avrebbero dovuto prendere la citt\u00e0 con un attacco di sorpresa notturno, tenendola fino all'attuazione dell'attacco principale.\nLa ricognizione aveva indicato che il grosso dei tedeschi si trovava oltre Cisterna, e le forze statunitensi si aspettavano di incontrare solo qualche debole resistenza. Il Feldmaresciallo Kesselring stava invece concentrando le sue divisioni in quell'area, senza che gli Alleati se ne fossero resi conto.\nIl 30 gennaio 1944 i due battaglioni, forti di 767 uomini affiancati da un plotone di 43 uomini del 3\u00ba Reparto Ricognizione, si mossero nell'oscurit\u00e0, e nonostante avessero evitato numerose postazioni germaniche, alle prime luci dell'alba furono attaccati e accerchiati dagli uomini della 715\u00aa Divisione di Fanteria Motorizzata e della Divisione Hermann G\u00f6ring, con almeno diciassette Panzer VI Tiger I.\n\u00c8 probabile che il movimento di infiltrazione fosse stato scoperto per la violazione del silenzio radio, e che l'imboscata fosse dunque stata preparata.\nLa sconfitta di Cisterna fu attribuita all'utilizzazione impropria dei Rangers. Impegnati contro i Tiger della G\u00f6ring, i Rangers non avevano a disposizione armi anticarro; inoltre, il terreno non si prestava a trinceramenti, e i due battaglioni si trovarono presto a corto di munizioni.\nSolo sei uomini riuscirono a tornare nelle linee alleate. Gli altri caddero o furono deportati nel campo di concentramento Stalag IIB nella Pomerania. Il generale Lucas fu sostituito dal generale Truscott.\nIn ottobre i tre battaglioni di Rangers furono sciolti, e Darby torn\u00f2 in patria dopo un breve periodo di comando nella 45\u00aa Divisione.\nL'esercito americano costitu\u00ec altri tre battaglioni: il 2\u00b0 ed ol 5\u00b0 che presero parte allo sbarco in Normandia ed a tutte le operazioni fino alla resa della Germania, ed il 6\u00b0 che fu impiegato sul fronte del Pacifico.\nEpilogo.\nIl giorno 30 aprile 1945 Darby si trovava di nuovo in Italia come vice comandante della 10\u00aa Divisione da Montagna presso Torbole, sul lago di Garda.\nDarby sapeva che il Generale Heinrich von Vietinghoff aveva gi\u00e0 firmato (il 29 aprile) la resa incondizionata delle forze germaniche in Italia, che avrebbe avuto effetto dal 2 maggio, quando venne colpito mortalmente al cuore dal frammento di un proiettile di artiglieria da , mentre si trovava nel piazzale della \"Colonia Pavese\" di Torbole, dove successivamente \u00e8 stata posta una stele in suo ricordo.\nProprio il giorno in cui mor\u00ec, lo stesso giorno della morte di Adolf Hitler, il suo nome era stato incluso nella lista dei candidati per la promozione a Generale sottoposta al presidente Truman. Il 2 maggio il Segretario di Stato Henry L. Stimson, visto l'eccezionale servizio reso in combattimento, ottenne dal Presidente che il nome di Darby non fosse depennato dalla lista. Darby ricevette dunque la promozione postuma a Generale di brigata con data 15 maggio, tre mesi dopo il suo trentaquattresimo compleanno. Darby \u00e8 stato l'unico ufficiale dell'Esercito statunitense a ricevere una promozione postuma a Generale durante la Seconda guerra mondiale.\nRiconoscimenti.\nDarby fu tumulato nel Cimitero Nazionale di Fort Smith. I suoi documenti militari, le sue medaglie e le uniformi sono conservate nel Museo di Fort Smith, e la sua casa natale \u00e8 aperta ai visitatori.\nHa preso il nome da lui la sede della Scuola Rangers della U.S.Army, \"Camp Darby\" (situata presso Fort Benning, Georgia).\nAnche due installazioni militari in Europa hanno preso il nome da William Darby: una caserma in Germania, che \u00e8 restata in funzione fino a tutto il 1995, mentre in Italia \u00e8 tuttora in attivit\u00e0 con questo nome Camp Darby, nei pressi di Pisa, la pi\u00f9 importante base portuale-logistica dell'Esercito statunitense nel Mediterraneo.\nHa ricevuto il suo nome anche una nave militare: la USNS \"General William O. Darby\" (T-AP-127).\nGli \u00e8 stata intitolata una scuola media a Fort Smith, e dal 1982 anche l'Istituto Tecnico Commerciale di Cisterna di Latina \u00e8 stato intitolato a lui, in occasione del gemellaggio di questa citt\u00e0 con Fort Smith. Nel luglio 2007 \u00e8 uscito il libro di H. Paul Jeffers \"The Heroic Story of Darby's Rangers in World War II\".\nUn precedente libro, \"William Orlando Darby a military biography\", venne scritto da M.J. King nel 1981.\nFilmografia.\nNel 1958 Darby \u00e8 stato il protagonista di un film di successo negli Stati Uniti, \"Commandos\" \"(Darby's Rangers)\" per la regia di William A Wellman, interpretato dall'attore James Garner. Inoltre \u00e8 stato raffigurato nel film \"Lo sbarco di Anzio\" di Dino De Laurentiis del 1968.\nOnorificenze.\n "}
{"id": "1415909", "revid": "80339", "url": "https://it.wikipedia.org/wiki?curid=1415909", "title": "Punture di Imenotteri", "text": ""}
{"id": "1415913", "revid": "1305772", "url": "https://it.wikipedia.org/wiki?curid=1415913", "title": "Polisolfone", "text": "Il polisolfone o polieteresolfone (o PSU PESU PES) \u00e8 un materiale termoplastico ad elevata robustezza.\nViene impiegato come dielettrico nei condensatori, e per la produzione di membrane artificiali.\nViene utilizzato anche nella produzione di \"biberon\" e contenitori per alimenti, grazie alla sua atossicit\u00e0 .\nAlcune tra le aziende fornitrici sono: Solvay Specialty Polymers, BASF, HOS-Technik e PolyOne Corporation\nProduzione.\nUn tipico polisolfone viene prodotto facendo reagire difenolo e bis(4-clorofenil)solfone, con la formazione di polietere tramite eliminazione di cloruro di sodio:\nIl difenolo utilizzato \u00e8 in genere bisfenolo A oppure 1,4-diidrossibenzene. Tale polimerizzazione a stadi richiede un monomero ad elevata purezza per la produzione di prodotti ad alto peso molecolare."}
{"id": "1415914", "revid": "1148396", "url": "https://it.wikipedia.org/wiki?curid=1415914", "title": "Georg Christoph Wagenseil", "text": "Biografia.\nFu l'allievo preferito del maestro di cappella Johann Joseph Fux. Wagenseil stesso compose per la corte imperiale dal 1739 fino alla morte.\nTra i suoi discepoli ebbe Johann Baptist Schenk, che insegn\u00f2 a Ludwig van Beethoven. Viaggi\u00f2 poco, e mor\u00ec a Vienna dove aveva trascorso la maggior parte della sua vita. \nBench\u00e9 oggi sia quasi dimenticato, Wagenseil fu, nella sua epoca, un musicista molto noto, tanto che Haydn e Mozart conoscevano le sue opere. Compose diverse opere, corali, sinfonie, concerti, musiche da camera e pezzi per pianoforte.\nLe sue prime opere sono barocche, mentre le composizioni tardive sono di uno stile galante pi\u00f9 leggero."}
{"id": "1415919", "revid": "229617", "url": "https://it.wikipedia.org/wiki?curid=1415919", "title": "Sousei no Aquarion", "text": ""}
{"id": "1415923", "revid": "11933147", "url": "https://it.wikipedia.org/wiki?curid=1415923", "title": "Musiche da camera", "text": ""}
{"id": "1415925", "revid": "228587", "url": "https://it.wikipedia.org/wiki?curid=1415925", "title": "Concerti", "text": ""}
{"id": "1415932", "revid": "20973", "url": "https://it.wikipedia.org/wiki?curid=1415932", "title": "Intesa San Paolo", "text": ""}
{"id": "1415954", "revid": "78273", "url": "https://it.wikipedia.org/wiki?curid=1415954", "title": "Tommaso I Ducas", "text": ""}
{"id": "1415955", "revid": "78273", "url": "https://it.wikipedia.org/wiki?curid=1415955", "title": "Tommaso I d'Epiro", "text": ""}
{"id": "1415957", "revid": "287204", "url": "https://it.wikipedia.org/wiki?curid=1415957", "title": "Salmonella typhi", "text": ""}
{"id": "1415959", "revid": "2122884", "url": "https://it.wikipedia.org/wiki?curid=1415959", "title": "Riccardo Rovatti", "text": "Carriera.\nSvolge la sua attivit\u00e0 di doppiatore negli studi di Milano; \u00e8 conosciuto soprattutto per i suoi doppiaggi nei cartoni animati, in particolar modo Majin Bu di Dragonball, il professor Oak dei Pok\u00e9mon e Franky di One Piece, nei videogiochi e audiolibri."}
{"id": "1415962", "revid": "1318658", "url": "https://it.wikipedia.org/wiki?curid=1415962", "title": "Ashera", "text": "L'Ashera \u00e8 un ibrido felino commercializzato dalla societ\u00e0 statunitense di biotecnologie Lifestyle Pets come animale domestico ipoallergenico a partire dal 2006 . L'animale sarebbe stato ottenuto incrociando il gatto domestico con felini selvatici (il gatto del Bengala e/o il serval) selezionando una razza felina che possiede una variante ipoallergenica della proteina Fel d 1 (il principale allergene del gatto, presente nella saliva e nelle ghiandole sebacee). L'Ashera pu\u00f2 arrivare a pesare fino a 15 chilogrammi. La durata della vita \u00e8 stimata in circa 25 anni. \u00c8 una razza sterile, riprodotta solo in laboratorio ed in pochi esemplari. I tempi di attesa per ottenerlo sono piuttosto lunghi, si pu\u00f2 arrivare a 9 mesi. Un esemplare costa circa 22.000 dollari , ma pu\u00f2 arrivare a costarne anche 120.000 . Il costo del mantenimento si stima all'incirca in 200 dollari al mese . \nIn Italia il possesso di un Ashera non \u00e8 consentito ai privati, a causa della natura felina delle razze da cui deriva, considerate molto pericolose .\nRazze.\nSono quattro le varianti proposte:\n- Standard Ashera: il pi\u00f9 classico, con macchie di leopardo sul mantello color miele e orecchie appuntite \n- Ipoallergenic: Standard, ma con una ridotta versione della proteina responsabile di allergie\n- Snow Ashera: ha il mantello bianco con righe color ambra\n- Royal Ashera: la pi\u00f9 rara e costosa, con mantello color crema ricoperto da macchie o righe nere o arancioni. \nControversie.\nL'esistenza di una variante genetica della proteina Fel d 1 e la reale natura dell'ibrido \u00e8 oggetto di controversie. Nel gennaio del 2008 la polizia olandese confisc\u00f2 tre esemplari di Ashera presso l'aeroporto di Amsterdam-Schiphol sospettando - a causa della taglia e del mantello di questi felini - una violazione della convenzione CITES che regola il commercio internazionale delle specie in via d'estinzione . Una contemporanea inchiesta, condotta dal quotidiano \"San Diego Union-Tribune\", raccolse la testimonianza di Chris Shirk, un allevatore della Pennsylvania, che afferm\u00f2 di aver riconosciuto dalle foto degli esemplari confiscati tre esemplari di tipo F1 di Savannah - un altro ibrido felino, molto simile di aspetto, ma non ipoallergenico - che aveva venduto alcuni mesi prima proprio alla Lifestyle Pets; l'allevatore dichiar\u00f2 anche la sua disponibilit\u00e0 a fornire alle autorit\u00e0 olandesi dei campioni di DNA dei tre esemplari per una comparazione e, nel giugno 2008, afferm\u00f2 che il responso di queste analisi avrebbe confermato le sue affermazioni. Il proprietario di Lifestyle Pets, Simon Brodrie, neg\u00f2 ogni addebito e accus\u00f2 il giornalista di essere stato pagato da un'azienda concorrente per screditarlo ."}
{"id": "1415963", "revid": "1297654", "url": "https://it.wikipedia.org/wiki?curid=1415963", "title": "Alessandro Casolani", "text": "Biografia.\nDetto anche Alessandro della Torre, nacque a Mensano, una frazione del comune di Casole d'Elsa.\nFu un pittore allievo di Ventura Salimbeni, Cristoforo Roncalli e influenzato dal Barocci e dal Veronese, fu un tipico rappresentante del manierismo accademico del tardo sec XVI.\nOltre che nella provincia di Siena, lavor\u00f2 anche a Genova, a Napoli e a Pisa, ma di queste sue attivit\u00e0 rimangono poche tracce.\nIntorno al 1600 si trasfer\u00ec a Pavia per affrescare la cupola della Certosa e la volta della sacrestia e dove lavor\u00f2 agli affreschi della cappella Bottigella nella chiesa di San Tommaso.\nPer\u00f2 le sue opere pi\u00f9 significative si legarono alla citt\u00e0 di Siena: innanzitutto gli affreschi alla Torre del Mangia impreziositi da figure allegoriche, oltre alla \"Nativit\u00e0 della Vergine\" presso la chiesa di San Domenico, il \"Presepe\" realizzato per i Servi e il \"Martirio di san Bartolomeo\" per il Carmine.\nEbbe due figli, Ilario e Cristoforo, entrambi pittori."}
{"id": "1415968", "revid": "123862163", "url": "https://it.wikipedia.org/wiki?curid=1415968", "title": "Seminario arcivescovile di Napoli", "text": "Il seminario arcivescovile di Napoli \u00e8 il seminario diocesano dell'arcidiocesi di Napoli.\nL'edificio si trova a Napoli, nella zona di Capodimonte, in viale Colli Aminei n.3.\nAttualmente ospita entrambi i seminari arcivescovili dell'arcidiocesi di Napoli: il seminario maggiore, intitolato al card. Alessio Ascalesi, e il seminario minore, intitolato a papa Paolo VI.\nSul territorio napoletano, inoltre, esiste anche un altro seminario, affidato ai padri gesuiti: il pontificio seminario interregionale campano, con sede a Posillipo.\nStoria del seminario.\nLa prima sede.\nQuando la questione della formazione dei chierici fu discussa al concilio di Trento, nel Regno di Napoli i seminari vennero eretti quasi subito nella maggior parte delle diocesi. L'arcidiocesi di Napoli ebbe il suo seminario il 1\u00ba gennaio 1568 per volont\u00e0 dell'arcivescovo Mario Carafa: tale seminario fu realizzato nei pressi della chiesa cattedrale e intitolato al protovescovo di Napoli Sant'Aspreno. L'edificio (sede dell'episcopio nel XV sec.), che ben rispondeva ai requisiti imposti dal Concilio per la costruzione dei seminari, fu acquistato dal Carafa per seimila ducati e giudicato da papa Pio V \"bene fundatum [...] iuxta decreta Sacri Concilii Tridentini\". La direzione del seminario, per volont\u00e0 del Carafa, voleva essere data ai gesuiti, che avevano dato gi\u00e0 buona prova delle loro capacit\u00e0 educative nei seminari di Roma e Milano; tuttavia il Provinciale di Napoli della Compagnia, padre Alfonso Salm\u00e9ron, rifiut\u00f2 tale incarico per non inimicasi il clero napoletano. Primo rettore del seminario fu il suddiacono Giovanni Antonio Rotondo.\nCon la morte dell'arcivescovo Mario Carafa nel 1576, il seminario attravers\u00f2 un periodo di decadenza a causa della perdita del suo illustre promotore. La rinascita si ebbe sul finire del Seicento con il l'arcivescovo Innico Caracciolo, il quale fu fautore di un rinnovamento pastorale in tutta l'arcidiocesi. La formazione dei chierici fu dunque affidata al canonico Michelangelo Cotignola (futuro vescovo di Ischia) e a don Gennaro Crispino, autore di vari scritti di carattere pastorale e giuridico; sotto la loro guida il seminario divenne il centro propulsore di studi non solo teologici, ma anche umanistici.\nLa sede attuale.\nLa costruzione della nuova sede venne suggerita dal cardinale Alfredo Ildefonso Schuster, in visita a Napoli, in quanto la vecchia struttura era ormai diventata angusta e non pi\u00f9 rispondente alle esigenze formative dei seminaristi. Il progetto di costruzione fu affidato all'ingegnere Tirone che, nel realizzarlo, si ispir\u00f2 al palazzo reale e, su suggerimento di papa Pio XI, fu realizzato un ampio terrazzo ad emiciclo che offre un bel panorama sulla citt\u00e0 e il golfo di Napoli; i lavori iniziarono nel 1930. Il nuovo seminario fu inaugurato il 24 giugno 1934 dal cardinale Alessio Ascalesi, arcivescovo di Napoli.\nLavori di restauro e ampliamento furono eseguiti negli anni cinquanta e nel 1969: in questo stesso anno la \"Pontificia Facultas Theologica apud Majus Seminarium\" fu distaccata da quest'ultimo e fusa con la \"Pontificia\" \"Facultas Theologica Sancti Aloisii ad Pausilypum\" della Compagnia di Ges\u00f9 a costituire la Pontificia facolt\u00e0 teologica dell'Italia Meridionale. Dopo il terremoto dell'Irpinia del 1980, diverse opere d'arte provenienti da chiese crollate o lesionate, furono messe al sicuro nel seminario: in particolare vi furono collocate tre statue rinascimentali di Girolamo Santacroce (nella cappella maggiore), due tele settecentesche di Antonio Sarnelli e un ciclo pittorico sulla vita di Mos\u00e8.\nIl 29 giugno 1985 il seminario fu intitolato, dall'allora arcivescovo di Napoli Corrado Ursi, al cardinale Alessio Ascalesi, quale fondatore della nuova sede.\nDal 2003, per volere dell'arcivescovo Michele Giordano, l'edificio \u00e8 anche sede del seminario minore, precedentemente ubicato presso Villa Bozzi ai Ponti Rossi, e il rettore del seminario maggiore \u00e8 stato nominato anche rettore del minore.\nRettori.\nRettori del minore.\nDal 2003 il rettore del seminario maggiore \u00e8 anche rettore del minore."}
{"id": "1415977", "revid": "117653788", "url": "https://it.wikipedia.org/wiki?curid=1415977", "title": "Lino Maupas", "text": "Biografia.\nUltimo dei dieci figli di un discendente della nobilt\u00e0 francese e dell'attrice Rosa Marini, scelse la vita religiosa e, il 30 novembre 1882, prese l'abito francescano nel convento di Capodistria. Assegnato al convento di Kosljun, fu dimesso dall'ordine nel 1885 per esser stato pi\u00f9 volte colto a suonare il pianoforte, in orari non consentiti, in compagnia di un novizio di nome Raimondo. Prest\u00f2 servizio nella Guardia di Finanza, ma poi chiese la riammissione tra i Francescani. Riottenutala, ripet\u00e9 il noviziato in Italia, a Fucecchio.\nFu ordinato sacerdote nel 1890 dal vescovo di Forl\u00ec, Domenico Svampa. Dopo una breve permanenza a Cortemaggiore, il 18 giugno 1893 fu destinato a Parma, dove rimase fino alla morte. Prima divenne cappellano della chiesa dell'Annunziata, poi al Riformatorio Lambruschini e, infine, dal 1900, nel carcere di San Francesco del Prato. Portava il cilicio e fumava mozziconi di sigari. Si dedic\u00f2 principalmente all'assistenza dei poveri, dei diseredati, dei carcerati. Negli ultimi tempi non aveva pi\u00f9 la forza di fare le scale per entrare nella sua cella e si addormentava per terra, in chiesa, ai piedi del crocefisso.\nMor\u00ec improvvisamente, a 58 anni, davanti al pastificio Barilla, dov'era andato per cercare di ottenere l'assunzione di un giovane bisognoso. Furono gli ergastolani a costruirgli la bara. Trentamila parmigiani seguirono commossi i suoi funerali. Il processo di beatificazione fu avviato dalla Curia vescovile di Parma nel luglio 1942.\nFu dichiarato venerabile dalla Chiesa cattolica il 26 marzo 1999.\n\u00c8 sepolto nel cimitero della Villetta a Parma, molto vicino all'ingresso principale. Accanto al sarcofago in marmo, sempre circondato da fiori, \u00e8 presente una statua che lo raffigura.\nLa \"Mensa Padre Lino\" di via Imbriani a fianco della chiesa dell'Annunziata, che offre pasti alle persone bisognose, \u00e8 intitolata in suo nome. \u00c8 gestita dai frati francescani dell'Annunziata e collegata con la Caritas della diocesi di Parma."}
{"id": "1415988", "revid": "38120", "url": "https://it.wikipedia.org/wiki?curid=1415988", "title": "Armature (I Cavalieri dello zodiaco)", "text": "Nella serie di anime e manga \"I Cavalieri dello zodiaco\" i vari guerrieri apparsi indossano come protezioni delle speciali armature forgiate al tempo dei miti greci da speciali fabbri al servizio degli dei e donate poi dalle divinit\u00e0 stesse ai propri guerrieri per proteggerli e permettere loro di lottare nelle varie guerre divine (in genere per il dominio della Terra, che \u00e8 protetta alla dea Atena).\nLe armature furono costruite con materiali diversi e quindi hanno diversi livelli di resistenza e poteri, a seconda del metallo usato, e della classe di guerrieri corrispondente. Possono coprire una piccola parte o la quasi totalit\u00e0 del corpo del guerriero, a seconda della categoria. Quando non sono indossate i pezzi dell'armatura si dispongono in modo da assumere la forma rappresentata dalla loro costellazione o dalla creatura / personaggio / oggetto mitologico che raffigurano, detta in originale \"object form\".\nSono pi\u00f9 potenti di normali armature costruite dall'uomo. La loro forza pu\u00f2 essere amplificata (entro certi limiti) dal cosmo di chi l'indossa, viceversa l'armatura aumenta (sempre entro certi limiti) la potenza del guerriero.\nSacre Armature (\"Cloth\").\nLa prima tipologia di armature a comparire sulla scena sono i , le armature indossate dai vari gruppi di \"Saint\" o \"Sacri guerrieri\" (solitamente tradotto in Cavalieri), non solo da quelli al servizio della dea Atena. Il termine \"cloth\" in inglese significa semplicemente \"veste\" o \"abito\".\n\u00c8 la tipologia di armature su cui si hanno pi\u00f9 notizie: sono dotate di vita propria e se subiscono seri danni, muoiono. Possono comunque essere riparate con speciali attrezzi da specifici fabbri anche se vengono ridotte in frammenti, in cambio del sangue di un Cavaliere che le riporta a nuova vita. Quando l'armatura subisce danni pi\u00f9 leggeri in genere basta riporla nello scrigno affinch\u00e9 si autoripari, in questo caso per\u00f2 i danni pi\u00f9 gravi permangono.\nLe vestigia vengono conservate per secoli o millenni nei luoghi pi\u00f9 remoti del pianeta, per poi venire indossate solo dal Cavaliere che, terminato l'addestramento, ne reclama il possesso. In genere un Cavaliere \u00e8 predestinato fin dalla nascita a una determinata armatura e pu\u00f2 indossare solo quella. In alcuni casi, un altro Cavaliere (o il suo spirito, rimasto in parte nella corazza) pu\u00f2 decidere spontaneamente di \"prestare\" la propria armatura per un breve periodo ad un altro cavaliere.\nCloth dei Saint di Atena.\nI primi Cloth a comparire sono quelli appartenenti ai Cavalieri fedeli di Atena, rappresentanti le 88 costellazioni del cielo e le armature su cui si hanno pi\u00f9 informazioni. Sono divisi in tre categorie in base alla loro forza e resistenza in armature d'oro (\"Gold Cloth\"), armature d'argento (\"Silver Cloth\") e armature di bronzo (\"Bronze Cloth\"). Secondo quanto riportato nell'Enciclopedia di Saint Seiya e nell'Hypermyth, esistono 48 armature di bronzo, 24 d'argento, 12 d'oro (le dodici costellazioni zodiacali) (pi\u00f9 una tredicesima Gold Cloth appartenente al Gold Saint maledetto dell'Ofiuco) e quattro di materiale sconosciuto (l'autore della serie non ha tenuto conto della distinzione tra costellazioni boreali (27) e australi (49)), e che furono forgiate dai fabbri del continente di Mu con Oricalco, Gammanium e Stardust Sand (il materiale che rende i Cloth vivi) per combattere contro l'esercito di Poseidone nella prima guerra sacra. Sono anche le uniche armature che nella loro forma assemblata sono riposte in uno scrigno chiamato \"Cloth Box\" o . All'interno dei propri scrigni i Cloth possono auto ripararsi, a meno che non subiscano vari danni, morendo. In quel caso possono essere riparate e tornare in vita attraverso una donazione di sangue da parte di un Cavaliere, o di una persona in grado di usare il Cosmo.\nAltri Cloth.\nOltre a quelle dell'esercito di Atena vi sono altre armature che vengono indicate come Cloth.\nArmature di Asgard (\"God Robe\").\nLe Armature di Asgard, o , sono le armature indossate dai Cavalieri di Asgard (God Warrior), i guerrieri fedeli al dio Odino, e appaiono nella serie televisiva. \nOgni armatura corrisponde ad una delle sette principali stelle della costellazione dell'Orsa maggiore, e rappresenta una creatura e/o un oggetto legato alla mitologia nordica: il drago F\u00e1fnir, il lupo Fenrir, un cristallo di ametista, un'arpa (quest'ultima appartiene ad un personaggio il cui aspetto \u00e8 riciclato da uno precedente greco, quindi non legato alla mitologia norrena), il Serpente di Midgard, il cavallo con 8 gambe Sleipnir, e una tigre dai denti a sciabola (quest'ultima in due varianti, nera e bianca, per due fratelli gemelli); nelle sette armature \u00e8 incastonato uno dei sette Zaffiri di Odino con cui \u00e8 possibile evocare l'armatura del dio (la Odin Robe) e la spada Balmug. Esiste inoltre un \"Cavaliere Ombra\", corrispondente alla stella doppia del Cavaliere della stella Mizar (Alcor), a cui \u00e8 associata una corazza di aspetto simile a quella di Mizar, ma di colore bianco e priva di zaffiro. Prima della loro apparizione erano nascoste nel territorio di Asgard, e vengono portate alla luce solo per volont\u00e0 di Ilda di Polaris.\nNell'anime \"Soul of Gold\" sette nuove \"God Robe\" fanno la loro comparsa, nonostante le vecchie \"God Robe\" vengano citate e l'armatura di F\u00e1fnir faccia la sua comparsa. Le nuove \"God Robe\" non sono apparentemente associate alle stelle dell'Orsa, e non contengono alcuno zaffiro.\nArmature di Scaglie (\"Scale\").\nGli sono le armature indossate dai guerrieri del dio Poseidone (o Nettuno) e furono le prime armature ad essere forgiate da parte di un dio per essere poi donate a degli uomini a lui fedeli in occasione della prima guerra tra dei per il possesso dell'Attica, fra Poseidone e Atena, con l'oricalco derivante da un meteorite caduto nell'antica citt\u00e0 di Atlantide.\nIl termine \"Scale\" si riferisce a tutte le armature dei guerrieri dei mari (quindi anche le armature di colore verdastro indossate dai soldati semplici), ma in particolare lo si usa per riferirsi a quelle dei sette generali dell'esercito (costituite da scaglie d'oro), rappresentanti mostri e creature marine presenti nella mitologia (da notare che secondo la Saint Seiya Encyclopedia furono gli Scale ad ispirare i mostri marini mitologici e non viceversa) e a quello di Mermaid, indossato dalla Guerriera Sirena (Cavaliere Sirena nel doppiaggio storico) e messaggera del dio dei mari Titis. Gli \"Scale\" dei 7 generali sono meno resistenti delle Armature d'Oro dei Cavalieri di Atena, essendo composte da scaglie, ma la protezione che esse offrono ai Generali \u00e8 molto simile (nel manga classico infatti viene detto chiaramente che, pur essendo meno resistenti, gli \"Scale\" possiedono una capacit\u00e0 difensiva uguale a quella dei Gold Cloth). In una risposta ai fan su una rivista Kurumada ha rivelato che gli \"Scale\" scelgono chi le deve indossare, purch\u00e9 questi abbia le potenzialit\u00e0 per diventare Generale, spiegando perch\u00e9 l'armatura del Dragone del mare riconosca Kanon come suo possessore sebbene egli non sia in sintonia con l'ideale di purificazione di Poseidone.\nArmature degli inferi (\"Surplice\").\nI sono le armature indossate da Ade e dai membri della sua armata (gli Specter, gli Skeleton e le divinit\u00e0 a lui fedeli). Fanno la loro prima apparizione nei tempi antichi, dopo l'inizio delle guerre sacre fra Ade e Atena. La loro resistenza varia, dai generali agli altri Specter, a pari a un cavaliere d'oro a uno d'argento.Secondo quanto detto nel manga classico il colore dei Surplice dovrebbe essere nero, ma negli adattamenti animati i colori variano dal viola, al blu scuro al verde opaco (ci sono casi come l'armatura di Papillon di colore arancione). In \"Next Dimension\" viene rivelato che chi indossa una Surplice \u00e8 immune alla tecnica mortale del cavaliere d'oro di Cancer, denominata Strati di spirito (\"Sekishiki Meikaiha\") per via del potere di muoversi liberamente tra il mondo dei vivi e quello dei morti che queste armature donano al suo possessore.\nLe corazze indossate dagli Specter rappresentano creature mitologiche, animali o demoni, e hanno in genere un aspetto demoniaco, presentando corna, artigli e spesso ali; ognuna di loro \u00e8 associata ad una delle centotto \"stelle malefiche\", basate sugli astri appartenenti agli eroi del romanzo cinese \"I Briganti\", cosa che li pu\u00f2 dividere in due categorie: quelle delle Stelle Celesti (in cui rientrano anche i tre Giganti del mondo dei morti) e quelli delle Stelle Terrestri (pi\u00f9 numerosi e meno potenti). Secondo quanto rivelato da Kurumada le Surplice degli Specter trasformano il corpo di chi le indossa (e ci\u00f2 spiegherebbe perch\u00e9 gli Specter sono uguali in tutte le epoche), in quanto non \u00e8 l'armatura che muta per adeguarsi al possessore, ma il contrario.\nArmature degli Angeli (\"Glory\").\nLe sono le armature indossate dagli Angeli, Guerrieri celesti che servono la dea Artemide. Sono molto aderenti e coprono una buona parte del corpo del Cavaliere. Nel manga seguito della serie classica \"Next Dimension\" viene mostrata la Glory dell'Angel Toma (diversa dal film), denominata \"Glory Sleep Angel\" che letteralmente significa \"Veste dei Cieli dell'Angelo dormiente\". Nella versione italiana del manga viene chiamata \"Veste dei Cieli\", che \u00e8 la traduzione letteraria dal giapponese.\nArmature dei Giganti (\"Adamas\").\nLe sono le armature indossate dai Giganti apparsi nel romanzo \"I Cavalieri dello zodiaco - Gigantomachia\". Il nome deriva dal greco \u03b1\u03b4\u03ac\u03bc\u03b1\u03c2 che significa \"diamante\", \"invincibile\", e sono composte da minerali preziosi, cristalli poliedrici che si dice siano pi\u00f9 resistenti dell'oricalco.\nGrazie alle Adamas i Giganti non subiscono l'effetto dello scudo di Flegra che circonda l'Etna e il monte Arima, per il quale chiunque entri all'interno di quelle zone vede il proprio cosmo prosciugato e le proprie ferite non rimarginate.\nIdeazione e successo.\nAll'interno della saga dei Cavalieri le Armature giocano un ruolo fondamentale e ne costituiscono un tratto caratteristico. Nella creazione delle armature (in particolare della prima tipologia apparsa, ossia i \"Cloth\" o \"Sacre Vestigia\") Kurumada afferm\u00f2 di volersi inizialmente ispirarsi al \"kesa\" dei monaci buddisti, ma poi cambi\u00f2 idea. Le schede tecniche di ogni armatura sono state incluse alla conclusione dei volumi del manga, con raffigurazioni delle stesse prima e dopo la vestizione da parte dei personaggi. Spesso il termine armature \u00e8 stato adattato (specialmente nell'anime classico) anche con \"vestigia\" (termine nell'italiano corrente non indica vesti o altri oggetti d'abbigliamento o equipaggiamento, ma ha il significato di \"rovina\", \"reperto\" ecc.) poich\u00e9 i nomi usati per indicare le vari tipologie di armature contengono il kanji \"veste\" o \"abito\" (\u8863). Tutte le tipologie delle armature hanno inoltre la pronuncia dei loro kanji (spesso in lingua inglese) forzata tramite il rubi.\nNel contesto delle serie di animazione dell'epoca hanno invece rappresentato un elemento di grande novit\u00e0, in grado di attirare l'interesse degli spettatori. Il successo dell'idea delle Armature contribu\u00ec anche al boom del merchandising dei modellini raffiguranti i personaggi dei Cavalieri, aventi le armature smontabili. Hanno inoltre ispirato altre serie come \"I cinque samurai\", dove i protagonisti sono cinque ragazzi che indossano armature di combattimento, e il regista Louis Leterrier per il design delle armature indossate dalle divinit\u00e0 nel suo film \"Scontro tra titani\" del 2011, cosa che port\u00f2 ad affidare la realizzazione di alcuni poster promozionali del film per il Giappone a Kurumada. Nel 2014 sono state realizzate delle armature dei Cavalieri d'oro a grandezza naturale per accompagnare un evento dedicato ai Cavalieri dello Zodiaco a Tokyo."}
{"id": "1415991", "revid": "110157", "url": "https://it.wikipedia.org/wiki?curid=1415991", "title": "Austfonna", "text": "L'Austfonna \u00e8 una cappa di ghiaccio situata sull'isola di Nordaustlandet dell'arcipelago delle Svalbard, in Norvegia.\nCoprendo un'area di 8.492\u00a0km\u00b2 (incluso il Vegafonna), \u00e8 il pi\u00f9 grande ghiacciaio europeo per superficie ed il secondo per volume, dopo il Vatnaj\u00f6kull. A livello mondiale \u00e8 l'ottavo per estensione.\nIl suo volume \u00e8 di circa 1.900\u00a0km\u00b3, con uno spessore massimo di 560\u00a0m ed un'altezza massima di 800\u00a0m. Gran parte della sua base \u00e8 situata sotto il livello del mare, come l'Antartide e la Groenlandia. Il suo fronte marittimo si estende per 180\u00a0km, interrotto solamente da rari affioramenti rocciosi.\nD'estate l'acqua fuoriesce in alcuni punti andando a formare spettacolari cascate.\nI pi\u00f9 grossi iceberg delle Svalbard sono generati dall'Austfonna.\nIl ghiacciaio \u00e8 regolarmente monitorato e studiato dagli scienziati, soprattutto per quanto concerne la climatologia."}
{"id": "1415996", "revid": "235890", "url": "https://it.wikipedia.org/wiki?curid=1415996", "title": "Km/s", "text": ""}
{"id": "1416003", "revid": "339392", "url": "https://it.wikipedia.org/wiki?curid=1416003", "title": "The Dudley Boys", "text": ""}
{"id": "1416004", "revid": "339392", "url": "https://it.wikipedia.org/wiki?curid=1416004", "title": "Dudley Boys", "text": ""}
{"id": "1416006", "revid": "339392", "url": "https://it.wikipedia.org/wiki?curid=1416006", "title": "Team 3D", "text": ""}
{"id": "1416009", "revid": "1573940", "url": "https://it.wikipedia.org/wiki?curid=1416009", "title": "Jiu jie bian", "text": "Jiujiebian (\u4e5d\u8282\u97ad, lett. \"Frusta a nove sezioni\" \u2013 pi\u00f9 spesso troviamo la parola \"Bian\" tradotta in \"catena\", diventando quindi \"Catena a nove sezioni\") \u00e8 un'arma tradizionale cinese, usata anche nelle arti marziali cinesi, che deve il suo nome al fatto di essere composta da appunto nove segmenti di metallo.\nTradizionalmente \u00e8 composta da nove cilindri in ferro, a sezione ottagonale o circolare, collegati da anelli dello stesso materiale; all'estremit\u00e0 si trova un peso a forma di cuneo o un puntale che permettono una veloce rotazione dell'arma e una maggiore efficacia nei colpi di punta.\nNelle arti marziali moderne, il \"Jiujiebian\" \u00e8 composto da segmenti di metallo lunghi circa 15 cm e da un'impugnatura e da una punta agli estremi.\nLa sua pratica richiede molta coordinazione e molto allenamento: il praticante deve mantenere l'attrezzo in movimento costante e rotatorio facendogli percorrere dei cerchi intorno al corpo. Durante gli attacchi, \u00e8 possibile far girare la catena intorno al proprio corpo o (pi\u00f9 raramente) intorno al proprio collo, in modo da arrestarne o comunque modificarne il movimento. \nL'allenamento con quest'arma sviluppa l'attenzione mentale che deve essere costante durante ogni movimento, abituando cos\u00ec a mantenere e gestire un continuo stato di tensione mentale.\nIl \"Jiujiebian\" \u00e8 una delle armi principali dello stile Tanglangquan, oltre alle spade ad uncino, ai doppi coltelli, all'alabarda, lancia e alla classica sciabola."}
{"id": "1416010", "revid": "339392", "url": "https://it.wikipedia.org/wiki?curid=1416010", "title": "Team 3-D", "text": ""}
{"id": "1416014", "revid": "1305772", "url": "https://it.wikipedia.org/wiki?curid=1416014", "title": "I Choose", "text": "I Choose \u00e8 il quarto singolo estratto dall'album \"Ixnay on the Hombre\" della band punk Offspring.\nHa raggiunto la quinta posizione nella classifica Billboard Mainstream Rock Tracks.\nVideo.\nIl video musicale fu diretto da Dexter Holland, il quale lo considera come uno dei migliori mai realizzati dal gruppo.\nHa come ambientazione un aeroporto, nel quale tutte le persone ballano, percorso da uno skater; quando la sua borsa viene controllata, i raggi X rilevano un oggetto che ticchetta. Pensando ad una bomba, la guardia di sicurezza insegue il ragazzo fin dentro un aereo, raggiungendolo e riuscendo ad aprire la borsa, che conteneva solamente un grosso orologio.\nIl video della canzone \u00e8 presente nel DVD \"Complete Music Video Collection\"."}
{"id": "1416015", "revid": "4252", "url": "https://it.wikipedia.org/wiki?curid=1416015", "title": "Eustorgio di Milano", "text": "\u00c8 venerato come santo dalla Chiesa cattolica, che lo ricorda nel martirologio romano alla data del 18 settembre con queste parole: \"\u00abA Milano, sant\u2019Eustorgio, vescovo, di cui sant\u2019Atanasio loda la professione della vera fede contro l\u2019eresia ariana.\u00bb\"\nNote biografiche.\nNon esiste documentazione storica coeva sul vescovo milanese Eustorgio, se non le testimonianze di Ambrogio di Milano e di Atanasio di Alessandria. Nella sua \"Epistola ad episcopos Aegypti et Libyae\", Atanasio menziona il vescovo milanese Eustorgio nel novero dei vescovi \"de Italia\" che si fecero garanti della fede nicena contro l'eresia ariana. Ambrogio, nel \"Sermo contra Auxentius\", parla di Eustorgio come di un suo illustre predecessore, al pari di Dionisio e di Mirocle, del quale si considera l'erede spirituale, e lo definisce col titolo di \"confessore\".\nLe fonti storiche non permettono di sapere se i concili di Milano del 345 e del 347/348, dove venne condannato Fotino di Sirmio, si celebrarono all'epoca di Eustorgio o del suo predecessore Protaso.\nNon \u00e8 possibile conoscere il periodo esatto in cui Eustorgio esercit\u00f2 il suo episcopato. Secondo un antico \"Catalogus archiepiscoporum Mediolanensium\", l'episcopato di Eustorgio si colloca tra quelli di san Protaso, documentato nel 343/344, e di san Dionigi, attestato nel 355. Il medesimo \"catalogus\" gli assegna 17 anni di governo, che tuttavia sono un periodo troppo lungo, e lo dice sepolto il 18 settembre \"in ecclesia sua\", ossia nella basilica di Sant'Eustorgio. La data del 18 settembre era gi\u00e0 nota al martirologio geronimiano.\nA causa dell'incertezza del periodo storico in cui visse, alcune cronotassi tradizionali pongono il suo episcopato tra quelli di Mirocle e di Protaso, assegnandoli come anni di governo il periodo compreso tra il 315 e il 331.\nUna silloge medievale del XII secolo riporta un elogio metrico del vescovo Eustorgio, composto verso la fine del IX secolo, che non aggiunge nulla a quel poco che si conosce di questo vescovo, se non che ricevette da un imprecisato imperatore un'enorme urna per la sua sepoltura:\nLa leggenda.\nLa sua leggendaria \"Vita\" risale forse all'XI secolo e esiste oggi in 20 differenti documenti. La leggenda racconta che Eustorgio, di origini greche, venne inviato a Milano dall'imperatore come governatore della citt\u00e0. Alla morte di Protaso, come poi succeder\u00e0 per sant'Ambrogio, Eustorgio venne scelto unanimemente come nuovo vescovo cittadino. L'eletto si rec\u00f2 allora a Costantinopoli, assieme ai notabili milanesi, per comunicare all'imperatore la sua scelta e ottenerne la conferma, cosa che consegu\u00ec senza difficolt\u00e0. L'imperatore in questa occasione don\u00f2 ad Eustorgio un'arca marmorea con le reliquie dei Re Magi, che il vescovo trasfer\u00ec a Milano e che colloc\u00f2 nella basilica che egli fece costruire, l'odierna basilica di Sant'Eustorgio.\nLe reliquie dei Magi vennero prese da Milano dall'imperatore Federico Barbarossa e donate all'Arcivescovo di Colonia, Rainaldo di Dassel, nel 1164. Oggi rimane nella basilica il sarcofago vuoto.\nIl culto.\nSecondo alcuni autori, il culto verso sant'Eustorgio \u00e8 antichissimo e risalirebbe al V secolo, assieme a quello nei confronti dei santi vescovi Dionigi, Ambrogio e Simpliciano.\nLa sua festa liturgica ricorre il 18 settembre. Secondo il \"Liber notitiae sanctorum Mediolani\" del XIV secolo, esistevano in quest'epoca cinque chiese milanesi dedicate a sant'Eustorgio, la cui festa \u00e8 indicata al 19 settembre."}
{"id": "1416016", "revid": "768068", "url": "https://it.wikipedia.org/wiki?curid=1416016", "title": "Friedrich Wieck", "text": "Biografia.\nLa passione di Friedrich Wieck per la musica si svilupp\u00f2 senza il contributo dei familiari. Gi\u00e0 al tempo del ginnasio prendeva lezioni di pianoforte di nascosto dai genitori, ma, assecondando un loro desiderio, studiava anche teologia. Dopo la fine degli esami in un primo momento lavor\u00f2 come insegnante privato presso la casa del barone von Seckendorff a Querfurt, ma fond\u00f2 ben presto una fabbrica di pianoforti e un istituto per il prestito degli spartiti.\nNel 1816 spos\u00f2 la cantante Marianne Tromlitz (nipote del flautista Johann George Tromlitz), dalla quale ebbe cinque figli: Adelheid (che mor\u00ec gi\u00e0 in et\u00e0 infantile), Clara (1819), in seguito moglie di Robert Schumann, Alwin (1822), Gustav e Viktor (1824). Al momento della nascita di Viktor i genitori si erano tuttavia gi\u00e0 separati. Nel 1828 Wieck si rispos\u00f2 con Clementine Fechner, di vent'anni pi\u00f9 giovane di lui.\nWieck \u00e8 considerato uno degli insegnanti di musica pi\u00f9 importanti dell'inizio del XIX secolo in ambito tedesco. La sua studentessa di maggior successo fu indubbiamente la figlia Clara. La form\u00f2, organizz\u00f2 per lei tourn\u00e9e di concerti in Europa, in quel tempo realizzabili solo dopo enormi sforzi, e l'aiut\u00f2 con la sua attivit\u00e0 a raggiungere una prima celebrit\u00e0. Altri studenti di Wieck furono tra gli altri Hans von B\u00fclow e Robert Schumann, che Clara spos\u00f2 pi\u00f9 tardi contro il parere del padre.\nPeter Schamoni ha girato nel 1983 un film dal titolo \"Fr\u00fchlingssinfonie\" (\"Sinfonia di primavera\" \u00e8 anche la definizione correntemente usata per la prima sinfonia di Schumann) sulla complicata relazione tra padre e figlia relativamente alla vicenda del matrimonio di Clara Wieck con Robert Schumann. Nel film il ruolo di Friedrich Wieck \u00e8 interpretato da Rolf Hoppe.\nFriedrich Wieck \u00e8 sepolto nel Trinitatisfriedhof, a Dresda."}
{"id": "1416018", "revid": "115058016", "url": "https://it.wikipedia.org/wiki?curid=1416018", "title": "Giuseppe Antonio Giancane", "text": "Impiegato, consigliere d'amministrazione dell'Istituto postelegrafonici in rappresentanza della Federazione italiana postelegrafonici e vicesindaco di Taranto negli anni '70, \u00e8 stato eletto Senatore della Repubblica nel collegio di Taranto nella IV legislatura col Partito Socialista Italiano."}
{"id": "1416039", "revid": "1305772", "url": "https://it.wikipedia.org/wiki?curid=1416039", "title": "Eustorgio II", "text": "\u00c8 venerato come santo della Chiesa cattolica che lo ricorda il 6 giugno nel martirologio romano con queste parole: \"\u00abA Milano, sant'Eustorgio II, vescovo, che, insigne per piet\u00e0, giustizia e virt\u00f9 di pastore, costru\u00ec un celebre battistero\u00bb\".\nNote biografiche.\nEustorgio \u00e8 storicamente documentato dalle fonti coeve in diverse occasioni agli inizi del VI secolo.\nTra gli scritti di Cassiodoro si conservano due lettere di Teodorico. In una di queste, datata tra il 510 e il 511, il re chiede al vescovo milanese di occuparsi del vescovo aostano suo suffraganeo, di cui non \u00e8 fatto il nome, accusato ingiustamente, per reintegrarlo sulla sua sede e punire i delatori. Sempre nei primi anni del suo episcopato, Eustorgio scrisse a Teodorico perch\u00e9 intervenisse a protezione dei beni che la Chiesa di Milano aveva in Sicilia; nella sua risposta il re rassicur\u00f2 Eustorgio di aver inviato nell'isola il \"comes\" Adila incaricato di vigilare sulla sicurezza delle persone e dei beni milanesi.\nIn due occasioni Eustorgio scrisse al vescovo Avito di Vienne inviandogli del denaro per soccorrere e riscattare prigionieri italiani catturati da Gundobado, re dei Burgundi. Eustorgio ricevette da Avito una lettera nella quale il vescovo milanese \u00e8 lodato per la sua carit\u00e0 ed equiparato ai santi vescovi suoi predecessori.\nMagno Felice Ennodio, vescovo di Pavia deceduto nel 521, ricorda di Eustorgio alcuni lavori da lui compiuti nel battistero della chiesa di Santo Stefano a Milano, con un sistema di canalizzazione che permetteva all'acqua di zampillare.\nSecondo un antico \"Catalogus archiepiscoporum Mediolanensium\", Eustorgio II govern\u00f2 la Chiesa di Milano per 7 anni dopo Lorenzo I e prima di Magno, e fu sepolto il 6 giugno nella cappella di san Sisto della basilica di san Lorenzo. Tradizionalmente, il suo episcopato \u00e8 assegnato agli anni 512-518.\nSuccessive tradizioni, non confermate storicamente, fanno di Eustorgio un sacerdote greco che viveva a Roma, prima della sua ordinazione a vescovo di Milano; le medesime tradizioni attribuiscono a Eustorgio la conversione di uno sconosciuto san Floriano, originario della Pannonia, che in seguito sarebbe diventato diacono della Chiesa milanese e successivamente vescovo di Siviglia."}
{"id": "1416042", "revid": "110157", "url": "https://it.wikipedia.org/wiki?curid=1416042", "title": "S\u00e3o Miguel das Miss\u00f5es (Rio Grande do Sul)", "text": "S\u00e3o Miguel das Miss\u00f5es \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Santo \u00c2ngelo.\nSorta in prossimit\u00e0 del sito archeologico della riduzione gesuita di S\u00e3o Miguel das Miss\u00f5es (1632-1768), la cittadina \u00e8 divenuta un municipio autonomo nel 1989."}
{"id": "1416048", "revid": "57342", "url": "https://it.wikipedia.org/wiki?curid=1416048", "title": "Marisa Fabbri", "text": "Biografia.\nAttrice tra le pi\u00f9 rappresentative del teatro italiano del Novecento, nel corso della sua importante carriera ha lavorato con i maggiori registi teatrali in Italia.\nStoriche le sue interpretazioni ne \"I giganti della montagna\" di Luigi Pirandello diretta da Giorgio Strehler, in \"Vinzenz e l'amica degli uomini importanti\" di Robert Musil con la regia di Aldo Trionfo, e ne \"I parenti terribili\" di Jean Cocteau con la regia di Giancarlo Cobelli.\nMa \u00e8 da ricordare soprattutto per il lungo sodalizio che la leg\u00f2 a Luca Ronconi diretta dal quale restano memorabili le interpretazioni negli spettacoli \"Le Baccanti\" di Euripide, \"Orestea\" di Eschilo, \"L'uccellino azzurro\" di Maurice Maeterlinck, \"Ignorabimus\" di Arno Holz, \"Tre sorelle\" di \u010cechov, \"I dialoghi delle Carmelitane\" di Georges Bernanos, \"L'uomo difficile\" di Hugo von Hofmannsthal (con cui vinse il Premio Ubu), \"Gli ultimi giorni dell'umanit\u00e0\" di Karl Kraus.\nImportanti le sue partecipazioni alla prosa radiofonica e televisiva della RAI dagli anni cinquanta agli anni novanta.\nPoche ma significative le sue interpretazioni cinematografiche tra le quali spiccano quelle in \"Il prof. dott. Guido Tersilli primario della clinica Villa Celeste convenzionata con le mutue\", regia di Luciano Salce, \"Quattro mosche di velluto grigio\" di Dario Argento, \"Milarepa\" di Liliana Cavani, \"Gli Astronomi\" di Diego Ronsisvalle, e \"La Tosca\" di Luigi Magni.\nHa fatto anche saltuariamente del doppiaggio, prevalentemente per la compagnia ARS; doppi\u00f2 per esempio Paulette Breil in \"Lo spione\" di Jean-Pierre Melville.\nPoche le sue incursioni nell'opera lirica in qualit\u00e0 di regista. La prima volta nel 1990 a Livorno con \"Madama Butterfly\" di Giacomo Puccini prima versione, protagonista Maria Dragoni. Nel 1996 per l'Opera di Roma firm\u00f2 la regia de \"La boh\u00e8me\" (con scene e costumi di Ivan Stefanutti).\nNel 1999 ha realizzato la regia dell'opera In\u00e9s de Castro, protagonista Maria Dragoni al Teatro Pergolesi di Jesi.\nArchivio e biblioteca personale.\nLa Biblioteca Umanistica dell'Universit\u00e0 degli studi di Firenze conserva un Fondo intitolato a Marisa Fabbri, donato nel 2007 per volont\u00e0 di Paolo Modugno, suo compagno e di Gilda Fabbri, sorella di Marisa. \nIl Fondo \u00e8 composto principalmente da due nuclei documentari che rispecchiano la sua attivit\u00e0. Il primo nucleo \u00e8 denominato \"Carte private\" e contiene materiale vario ed eterogeneo come lettere, contratti, bollette, fotografie; il secondo, pi\u00f9 cospicuo, \u00e8 denominato \"Copioni di lavoro\" ed \u00e8 composto esclusivamente da copioni di opere teatrali che riportano in alcuni casi annotazioni marginali. \nLa biblioteca personale \u00e8 costituita da 1314 volumi: la raccolta documenta gli interessi dell'intestataria: prevalgono i testi drammaturgici, ma nutrita appare anche la sezione dedicata alla letteratura; sono inoltre presenti letteratura musicale, sociologia, politica, saggistica. "}
{"id": "1416050", "revid": "231066", "url": "https://it.wikipedia.org/wiki?curid=1416050", "title": "Dazio di Milano", "text": "\u00c8 venerato come santo dalla Chiesa cattolica che lo ricorda nel martirologio romano il 14 gennaio con queste parole: \"\u00abA Milano, deposizione di san Dazio, vescovo, che nella controversia dei Tre Capitoli difese la posizione del papa Vigilio, che accompagn\u00f2 poi a Costantinopoli, dove mor\u00ec\u00bb\".\nNote biografiche.\nIgnoto \u00e8 l'anno di nascita di san Dazio e scarse sono le notizie sulla sua vita prima del suo episcopato. Secondo la testimonianza dell'abate milanese Floriano, Dazio era a capo di una comunit\u00e0 monastica, forse a Milano. Sconosciuto \u00e8 anche l'anno in cui fu eletto vescovo ambrosiano come successore di san Magno; se \u00e8 corretta l'indicazione riportata da un antico \"Catalogus archiepiscoporum Mediolanensium\", il suo episcopato dur\u00f2 22 anni, ed essendo morto sicuramente nel 552, \u00e8 presumibile che abbia iniziato la sua carriera episcopale attorno al 530.\nIl primo documento in cui Dazio appare come vescovo \u00e8 una lettera di Cassiodoro, datata 535/536 o 536/537, che autorizzava Dazio a prelevare dai granai pubblici di Pavia e di Tortona un terzo delle riserve di grano per sfamare la popolazione milanese colpita dalla carestia. Secondo alcuni passi del \"Liber Pontificalis\", Dazio invi\u00f2 una relazione a papa Silverio (536-537) dove descrisse la gravit\u00e0 della carestia e casi di antropofagia e di infanticidio.\nL'Italia era in questo periodo sconvolta dalla guerra tra i Goti e i Bizantini (535-553). Procopio di Cesarea racconta che, approfittando di una tregua, nell'inverno tra il 537 e il 538, Dazio si rec\u00f2 a Roma per chiedere al generale bizantino Belisario di liberare Milano dai Goti. L'iniziativa bizantina ebbe successo, ma nella primavera del 539 Milano fu nuovamente conquistata dai Goti. Fu probabilmente a causa di questi avvenimenti, che Dazio, dopo il suo viaggio a Roma, non fece mai pi\u00f9 ritorno a Milano; lo si evince da una lettera del clero milanese, scritta attorno al 552, che si lamentava di essere privato, ormai da 15 anni, del suo pastore.\nNon si hanno pi\u00f9 notizie di Dazio fino agli anni 543/544. Era infatti a Costantinopoli nel periodo in cui l'imperatore Giustiniano I eman\u00f2 un decreto che condannava come eretici alcuni scritti di Teodoro di Mopsuestia, Teodoreto di Cirro e Iba di Edessa, noti come i \"Tre Capitoli\". Agli occhi di molti, questa decisione imperiale era vista come un attacco allo stesso concilio di Calcedonia del 451. Dazio perci\u00f2 si rifiut\u00f2 di sottoscrivere il decreto di Giustiniano e ruppe la comunione con il patriarca Mena di Costantinopoli, che invece aveva aderito alla condanna. Ritornato in Italia, Dazio inform\u00f2 papa Vigilio, da novembre 545 costretto dai Bizantini a risiedere in Sicilia, circa il suo atteggiamento e sulla questione relativa ai \"Tre Capitoli\".\nPoco dopo Dazio ritorn\u00f2 a Costantinopoli. Probabilmente \u00e8 in questo periodo (545-546) che deve essere collocato il fatto miracoloso di cui parla san Gregorio Magno nei suoi \"Dialoghi\", secondo il quale, mentre era a Corinto in Grecia, Dazio liber\u00f2 un infermo dalla presenza del demonio e comp\u00ec molti altri miracoli.\nDazio, tra i pi\u00f9 convinti assertori dell'ortodossia dei \"Tre Capitoli\", era certamente a Costantinopoli nel 550 quando venne definita la convocazione di un concilio ecumenico per decidere sulla questione. Giustiniano tuttavia, contravvenendo agli accordi presi, fece affiggere sulle porte delle chiese un editto di condanna dei \"Tre Capitoli\". Inizi\u00f2 cos\u00ec un periodo di difficolt\u00e0 per tutti coloro che si opponevano a questo editto: Dazio si mostr\u00f2 sempre a fianco di papa Vigilio \u00abcome il suo pi\u00f9 stretto collaboratore e il suo pi\u00f9 sicuro e valido sostenitore\u00bb. In particolare, il vescovo milanese sottoscrisse, il 14 agosto 551, nella chiesa di San Pietro della capitale imperiale, la sentenza di condanna e di deposizione di Teodoro Ascida, vescovo di Cesarea di Cappadocia, che aveva ispirato l'editto imperiale, e la sentenza di scomunica, fino a ravvedimento, del patriarca Mena e di tutti i vescovi che avevano aderito alla condanna dei \"Tre Capitoli\".\nLa situazione per il papa, Dazio e gli altri vescovi occidentali presenti a Costantinopoli divenne insostenibile, sottoposti a continue malversazioni e maltrattamenti. Per questo decisero di fuggire dalla capitale e nella notte tra il 23 e il 24 dicembre 551 raggiunsero Calcedonia. Ai tentativi di Giustiniano di far ritornare il papa a Costantinopoli, Vigilio rispose con un netto rifiuto; anzi, per far conoscere alla cristianit\u00e0 i soprusi di cui era stato fatto oggetto, il 5 febbraio 552 pubblic\u00f2 una enciclica, nella quale Dazio \u00abappare la personalit\u00e0 pi\u00f9 importante del suo seguito e sicuramente il suo pi\u00f9 vicino e sicuro aiuto negli ultimi gravi avvenimenti\u00bb. Nella stessa lettera, il papa dichiarava di accettare di far ritorno a Costantinopoli, ma solo se venivano garantite la sua sicurezza e quella del suo seguito; per il momento, inviava Dazio nella capitale come suo rappresentante.\nQuesti avvenimenti e la lettera del 5 febbraio 552 sono gli ultimi accenni su Dazio; per il seguito non si hanno pi\u00f9 notizie su di lui. Entro luglio di quell'anno la sede milanese aveva gi\u00e0 eletto il suo successore, nella persona di san Vitale.\nSecondo il \"Catalogus archiepiscoporum Mediolanensium\", Dazio fu deposto il 14 gennaio, verosimilmente del 553, nella basilica di San Vittore.\nUna tradizione medievale, che non ha fondamenti storici, associa Dazio all'aristocratica famiglia milanese degli Agliati.\nA Dazio \u00e8 attribuita una storia della Chiesa milanese, nota come \"Chronica o Annales Datii\" e oggi non pi\u00f9 esistente, da alcuni ritenuta come realmente esistita, da altri invece considerata un falso medievale opera di Landolfo Seniore.\nCulto.\nLa pi\u00f9 antica testimonianza del culto riservato a san Dazio \u00e8 un carme di Flodoardo di Reims, contenuto nel \"De Christi triumphis apud Italiam\", risalente alla prima met\u00e0 del X secolo, confermata da un calendario ambrosiano databile al 1055/1074. La prima biografia nota \u00e8 quella contenuta nel \"Liber notitiae sanctorum Mediolani\" scritto agli inizi del XIV secolo.\nIl culto verso san Dazio venne confermato da Carlo Borromeo e inserito nel martirologio romano nel 1583."}
{"id": "1416057", "revid": "968255", "url": "https://it.wikipedia.org/wiki?curid=1416057", "title": "Oliviero Corbetta", "text": "Carriera.\nHa doppiato molti personaggi di anime, tra quelli pi\u00f9 longevi spicca il Detective Goro in \"Detective Conan\", che doppia dal 2002 e il Dottor Rebus in \"Zatchbell\", ed \u00e8 anche uno dei direttori del doppiaggio di questa serie. Ha doppiato anche il Dottor Gelo nelle serie \"Z\" e \"GT\" di \"Dragon Ball\", il mago Babidy in \"Dragon Ball Z\" e Gowasu in \"Dragon Ball Super\". Ha lavorato anche come doppiatore di videogame in opere come \"Starcraft II \" e tutta la serie Modern Warfare nei panni del capitano John \"Soap\" MacTavish e in ', \" e ' \" ha dato la voce a Frank Woods. Ha dato inoltre la voce a Hershel Layton nell'omonima serie di videogiochi. Come attore di teatro ha pi\u00f9 volte recitato con il Teatro Stabile di Torino e con il Gruppo della Rocca, firmando anche numerose reg\u00ece; in televisione in \"Benedetti dal Signore\"."}
{"id": "1416058", "revid": "98077", "url": "https://it.wikipedia.org/wiki?curid=1416058", "title": "Benedetto I di Milano", "text": "Fu arcivescovo di Milano dal 681 al 725.\nBiografia.\nSecondo una tradizione durata almeno fino al XIX secolo, veniva presentato come membro della famiglia aristocratica milanese dei Crespi; secondo un'altra ricostruzione, a suo tempo sostenuta anche da san Carlo Borromeo, proveniva dalla citt\u00e0 dell'Aquila ed era membro della famiglia Crispomonti.\nResse la cattedra milanese per quarantacinque anni e fu coinvolto in questioni giudiziarie, che perse. Benedetto \u00e8 ricordato per aver scritto l'epitaffio per Caedwalla, re del Wessex che era stato sepolto nella Basilica di San Pietro a Roma. \u00c8 citato della Historia Langobardorum di Paolo Diacono.\nSecondo il martirologio, il suo giorno festivo \u00e8 ricordato l'11 marzo."}
{"id": "1416062", "revid": "9595", "url": "https://it.wikipedia.org/wiki?curid=1416062", "title": "Cancia di Cadore", "text": ""}
{"id": "1416075", "revid": "1372005", "url": "https://it.wikipedia.org/wiki?curid=1416075", "title": "Angilberto II", "text": "Biografia.\nAngilberto era sicuramente franco, ma non si conosce la famiglia di origine. L'appartenenza alla famiglia milanese dei \"da Pusterla\" \u00e8 un dettaglio tradizionale posteriore. Come il predecessore Anselmo I, che aveva consigliato a Bernardo d'Italia di ribellarsi nell'817, Angilberto consigli\u00f2 al re d'Italia, a quel tempo Lotario I, di ribellarsi al governo imperiale nell'833. Nell'837 fece da intermediario tra Lotario e Ludovico il Pio.\nNell'842 Angilberto aiut\u00f2 Ramperto, vescovo di Brescia, nella fondazione del monastero dei Santi Faustino e Giovita facendo venire dalla Francia ed inviandogli l'abate Leudgario e il monaco Ildemaro. Ne ratific\u00f2 poi la fondazione in un sinodo provinciale.\nNell'844 e nuovamente nel maggio 859, dopo che Lotario aveva ottenuto il titolo di imperatore, Anselmo fu nominato \"missus dominicus\" per la sua provincia ecclesiastica. Chiam\u00f2 a Milano degli ecclesiastici franchi impegnati nella riforma dei monasteri e nella promozione culturale.\nNegli anni successivi, fu a Roma per l'incoronazione di Ludovico II a \"rex Langobardorum\" il 15 giugno. Torn\u00f2 ancora nell'aprile dell'850 per l'incoronazione imperiale di Ludovico. Nello stesso anno, presenzi\u00f2 ad un sinodo riformatore nella citt\u00e0 di Pavia dove venne resa nota un'inchiesta - sollecitata da Ludovico II - sulle condizioni del clero, della popolazione e sul rapporto tra le istituzioni ecclesiastiche e quelle regie. \nCon il suo sostegno a Ludovico II, condizion\u00f2 la politica imperiale in Italia sia a vantaggio della diocesi di Milano (che assunse un ruolo preminente nello scenario ecclesiastico dell'epoca) che della componente sociale longobarda. In questo contesto, influenz\u00f2 probabilmente anche la nomina di un suo successore, Ansperto, che fu arcivescovo dall'868 all'881, sostenendo la sua causa presso l'imperatore, nell'857, quando costui era ancora un semplice diacono.\nDon\u00f2 alla basilica di Sant'Ambrogio l'altare d'oro ad esaltazione della citt\u00e0 di Milano (ma sottolineando anche, nell'iconografia, lo stretto rapporto tra Milano e il Regno Franco: non manca, infatti, la raffigurazione dei funerali di san Martino di Tours, patrono dei Franchi, ai quali Ambrogio avrebbe partecipato). Durante il suo episcopato incominciarono importanti donazioni da parte di grandi personaggi franchi o alemanni, giunti in Italia settentrionale per tenere sotto controllo i Longobardi ormai sconfitti, al monastero di Sant'Ambrogio.\nMor\u00ec il 13 dicembre 859 e fu sepolto nella Basilica di San Nazaro in Brolo."}
{"id": "1416076", "revid": "719449", "url": "https://it.wikipedia.org/wiki?curid=1416076", "title": "San Leonardo di Stagno", "text": ""}
{"id": "1416077", "revid": "2210568", "url": "https://it.wikipedia.org/wiki?curid=1416077", "title": "Contea palatina di Cefalonia e Zante", "text": "La Contea palatina di Cefalonia e Zante \u00e8 esistita dal 1185 fino al 1479, come parte del Regno di Sicilia prima e del Regno di Napoli poi.\nIl titolo e il diritto di governare le isole ionie di Cefalonia e Zante fu originariamente dato nel 1185 dal re normanno Guglielmo II, re di Sicilia, a Margarito di Brindisi per i suoi servizi.\nDopo Margarito, tramite una sua figlia, la contea pass\u00f2 a un ramo della famiglia Orsini fino al 1325, quando fu brevemente degli Angioini e poi, dal 1357, della famiglia Tocco. I Tocco usarono la contea come un trampolino di lancio per la loro acquisizione di terre nel continente greco, e riuscirono a ottenere il controllo sul Despotato dell'Epiro dal 1411 in poi. Tuttavia, di fronte all'avanzata dei turchi ottomani, persero i loro territori di terraferma e furono nuovamente ridotti alla contea palatina, che tennero fino al 1479, quando questa fu divisa tra Venezia e gli Ottomani: Zante fu posta sotto il dominio diretto di Venezia mentre Cefalonia rimase sotto il dominio turco per 21 anni."}
{"id": "1416082", "revid": "144796", "url": "https://it.wikipedia.org/wiki?curid=1416082", "title": "Anselmo II", "text": "Fu arcivescovo di Milano dall'882 sino alla sua morte.\nBiografia.\nSecondo la tradizione apparteneva alla famiglia milanese dei Capra.\nDi lui si sa che era stato arcidiacono del duomo di Milano all'epoca dell'arcivescovo Ansperto e che, molto probabilmente, collabor\u00f2 con quest'ultimo per il trasporto della salma di Ludovico II del Sacro Romano Impero da Brescia a Milano nell'ottobre dell'875. Da quando Ansperto ad ogni modo entr\u00f2 in netto contrasto con Roma nell'879, Anselmo se ne distanzi\u00f2 ed anzi fu in stretti legami con papa Giovanni VIII che medi\u00f2 poi per far tornare l'armonia tra i due presuli quando Ansperto si riconcili\u00f2 con la chiesa. Nel marzo dell'anno 882 succedette ad Ansperto alla cattedra episcopale di Milano, ma da subito, al contrario del suo predecessore, si distinse per un'assoluta fedelt\u00e0 alla Santa Sede, supportata anche da figure di spicco della chiesa milanese come l'abate Arderico della basilica di San Simpliciano.\nUomo colto ed esperto, la sua amicizia con papa Giovanni VIII frutt\u00f2 alla chiesa la creazione di alcuni canoni per la regolamentazione della vita giuridica ecclesiastica che sono noti ancora oggi come gli \"Anselmo dicata\" (ovvero \"dedicati ad Anselmo\"). Tali documenti, nel pieno spirito di aderenza alla tradizione romana, trae profonda ispirazione dal diritto giustinianeo dell'antica Roma anzich\u00e9 piuttosto dal diritto longobardo.\nFu il capo del partito dei sostenitori dei Franchi dell'Ovest contro quello dei sostenitori dei Franchi dell'Est nella politica italiana del suo tempo. Si oppose a Berengario del Friuli e support\u00f2 l'incoronazione del franco Guido III di Spoleto a re d'Italia dopo la deposizione di Carlo il Grosso. La sua opinione prevalse per la sua influenza ecclesiastica, riuscendo ad avere la meglio sui vescovi a favore della Germania, come Vibodo di Parma."}
{"id": "1416084", "revid": "9447", "url": "https://it.wikipedia.org/wiki?curid=1416084", "title": "1 centesimo di Euro", "text": ""}
{"id": "1416093", "revid": "1005847", "url": "https://it.wikipedia.org/wiki?curid=1416093", "title": "Elezioni parlamentari in Polonia del 1989", "text": "Le elezioni parlamentari in Polonia del 1989 si tennero il 4 giugno (primo turno) e il 18 giugno (secondo turno).\nLe consultazioni furono indette in seguito ad un accordo, siglato il precedente 5 aprile, tra il Partito Operaio Unificato Polacco e Solidarno\u015b\u0107, che divenne un partito legalmente riconosciuto.\nFurono assegnati mediante suffragio popolare tutti i seggi del ricostituito Senato della Polonia, nonch\u00e9 il 35% dei seggi del Sejm, mentre il restante 65% dei seggi fu riservato al Partito Comunista e ai suoi partiti satelliti; inoltre, tutti i 35 seggi delle liste nazionali furono riservati a candidati che avevano raggiunto una certa quota di sostegno. Fu deciso questo per assicurare che fossero eletti i pi\u00f9 importanti leader di partito.\nLa Polonia non aveva avuto una vera e propria elezione libera dagli anni venti, pertanto non vi erano precedenti da tenere in considerazione. Era chiaro che i comunisti non erano popolari, ma non vi erano numeri che permettessero di prevedere di quanto il loro consenso fosse crollato. Il governo comunista deteneva ancora il controllo sulla maggior parte dei media e sulle personalit\u00e0 pi\u00f9 influenti. Alcuni membri dell'opposizione erano preoccupati che queste tattiche avrebbero apportato voti ai comunisti dalle classi meno istruite, per dare ai comunisti la legittimit\u00e0 che si erano costruiti da soli.\nLe elezioni segnarono la vittoria schiacciante di Solidarno\u015b\u0107: il 99% dei seggi del Senato e il 35% dei seggi possibili al Sejm. Sui possibili 100 seggi al Senato, 99 furono ottenuti da Solidarno\u015b\u0107 e 1 da un senatore non di parte. Sui 35 seggi al Sejm attribuiti alle liste nazionali, solo uno fu conquistato dal candidato del Partito, e uno da un partito satellite, mentre i rimanenti furono assegnati a Solidarno\u015b\u0107 al secondo turno. Sui 161 senatori eleggibili, Solidarno\u015b\u0107 ne ottenne in complesso 160.\nLa partecipazione al voto fu sorprendentemente bassa: solo il 62,7% degli aventi diritto vot\u00f2 al primo turno e il 25% al secondo. Bisogna notare che il risultato fu una grande sorpresa sia per il Partito che per Solidarno\u015b\u0107. Solo pochi giorni prima del 4 giugno il Comitato Centrale del Partito stava discutendo di una possibile reazione del mondo occidentale se Solidarno\u015b\u0107 non avesse ottenuto nemmeno un voto. Nello stesso tempo, i leader di Solidarno\u015b\u0107 cercavano di preparare una serie di regole per i membri del parlamento non comunisti nel Sejm dominato dal comunismo, dato che si aspettavano che Solidarno\u015b\u0107 non potesse conquistare pi\u00f9 di 20 seggi.\nAnche se le elezioni non furono interamente democratiche, spianarono la strada alla creazione del governo di Tadeusz Mazowiecki e alla transizione pacifica alla democrazia, che fu confermata con le elezioni parlamentari del 1991."}
{"id": "1416098", "revid": "1305772", "url": "https://it.wikipedia.org/wiki?curid=1416098", "title": "Tylocephale gilmorei", "text": "Tylocephale (il cui nome significa \"testa gonfia\", dal greco antico, \"\u03c4\u03c5\u03bb\u03b7\" che significa \"callo\" o \"gonfiore\" e \"\u03ba\u03b5\u03c6\u03b1\u03bb\u03b7\" che significa \"testa\") \u00e8 un genere estinto di dinosauro pachycephalosauride vissuto nel Cretaceo superiore, circa 80-70 milioni di anni fa (Campaniano), in quella che oggi \u00e8 la Mongolia. L'unica specie ascritta a questo genere \u00e8 \"T. gilmorei\".\nDescrizione.\nIl \"Tylocephale\" \u00e8 un dinosauro erbivoro bipede di piccolo dimensioni, con una lunghezza stimata di circa 1,40 metri (4,6 piedi). Nonostante le piccole dimensioni questo animale vanta la pi\u00f9 grande cupola cranica tra i pachycephalosauri noti. La funzione di questa enorme cupola era quasi sicuramente per display sessuale: forse nei maschi la cupola era vivacemente colorata (vedi immagine) e serviva per attrarre le femmine e spaventare i maschi rivali. Tuttavia, recenti studi hanno convalidato l'uso della cupola come strumento di lotta tra i maschi, che si prendevano a testate per la supremazia del territorio o per aggiudicarsi il diritto di accoppiarsi con le femmine.\nQuesto animale visse durante il Campaniano, tra gli 80 e i 70 milioni di anni fa, in quello che gi\u00e0 allora era il deserto della Regione di Khulsan, in Mongolia. Qui i paleontologi rinvennero la specie tipo, \"T. gilmorei\" descritta da Maryanska e Osm\u00f3lska, nel 1974.\nCome la maggior parte dei dinosauri asiatici, anche i pachycephalosauridi, evolutisi in Asia, migrarono in Nord America quando i due continenti vennero a contatto quindi \u00e8 probabile che gli antenati di \"Tylocephale\" migrato di nuovo in Asia, o rimasero sempre in Asia invece di migrare in Nord America. L'animale sembra essere strettamente imparentato con il genere \"Prenocephale\"."}
{"id": "1416099", "revid": "155613", "url": "https://it.wikipedia.org/wiki?curid=1416099", "title": "Spedali Riuniti di Livorno", "text": ""}
{"id": "1416102", "revid": "113958", "url": "https://it.wikipedia.org/wiki?curid=1416102", "title": "Tylocephale", "text": ""}
{"id": "1416103", "revid": "640091", "url": "https://it.wikipedia.org/wiki?curid=1416103", "title": "Plebisciti", "text": ""}
{"id": "1416106", "revid": "15756", "url": "https://it.wikipedia.org/wiki?curid=1416106", "title": "Bernardo De Dominici", "text": "Biografia.\nDipinse numerosi paesaggi, vedute marine e scene popolari di genere, affini a quelle dipinta dai bamboccianti. Il padre Raimondo, che era di origine maltese, fu allievo, insieme alla sorella Maria De Dominici, del pittore Mattia Preti, che lo stesso Bernardo conobbe all'et\u00e0 di quattordici anni, durante il suo unico soggiorno a Malta, insieme al padre. Questi, a Napoli, lavor\u00f2 presso la bottega di Luca Giordano.\nNel 1727 Bernardo De Dominici pubblic\u00f2 una biografia di Luca Giordano che resta fondamentale. \u00c8 ricordato come il \"Vasari napoletano\", dopo aver dato alle stampe, in tre volumi, una raccolta di brevi biografie di artisti partenopei, dal titolo Vite de' pittori, scultori ed architetti napoletani, in cui vengono narrate vita e carriera di decine di artisti, alcuni dei quali probabilmente inventati, soprattutto nei primi due tomi. Le biografie sono condite da fantasiosi aneddoti."}
{"id": "1416108", "revid": "212348", "url": "https://it.wikipedia.org/wiki?curid=1416108", "title": "Locutus", "text": ""}
{"id": "1416109", "revid": "767487", "url": "https://it.wikipedia.org/wiki?curid=1416109", "title": "Adrenalina blu - La leggenda di Michel Vaillant", "text": "Adrenalina blu - La leggenda di Michel Vaillant (\"Michel Vaillant\") \u00e8 un film francese del 2003 diretto da Louis-Pascal Couvelaire.\nLa pellicola, sceneggiata da Luc Besson e Gilles Malen\u00e7on, \u00e8 liberamente tratta dal fumetto \"Michel Vaillant\" di Jean e Philippe Graton.\nTrama.\nMichel Vaillant \u00e8 un pilota automobilistico francese che vince a ripetizione sui circuiti di tutto il mondo e in varie competizioni, dalla F1 ai rally, assieme ai suoi compagni di squadra Steve Warson, Giulio Cavallo e David Dougherty.\nAlla vigilia del Rally del 50\u00ba Parallelo Nord, che si disputa in Canada, Elisabeth, madre di Michel, ha un incubo durante il quale vede la morte del figlio in un incidente alla 24 Ore di Le Mans, conseguenza di un duello esasperato con una vettura del Team Leader, contrassegnata col numero 13; circostanza questa pressoch\u00e9 impossibile, visto che il Team Leader \u00e8 fuori dall'ambiente delle corse da cinque anni e che abitualmente il numero 13, negli sport automobilistici, non viene impiegato.\nIl Team Vaillante, di propriet\u00e0 di Henri Vaillant, si iscrive alla gara francese, completando la squadra con Gabri\u00e8le Spangenberg (pilota di rally e \"fiamma\" di Steve) e Akira Kadokawa.\nDurante il Rally dei Cinque Colli, che si svolge in Italia, David e Giulio rimangono coinvolti in un incidente. Giulio riesce ad uscire subito dalla vettura semidistrutta, ma David, pur illeso, rimane intrappolato. Proprio mentre sopraggiungono anche Michel e Steve la Vaillante inspiegabilmente si incendia, uccidendo David. In seguito, si sapr\u00e0 che l'incendio \u00e8 stato causato da un sabotaggio operato dal pilota rivale Bob Cramer. A questo punto Julie, pilota di rally e vedova di David, chiede ed ottiene di prenderne il posto a Le Mans, dopo aver persuaso lo scettico manager Jean-Pierre Vaillant durante un test grazie all'aiuto di Michel.\nA Le Mans i Vaillant trovano una sorpresa: tra gli iscritti, infatti, figurano anche i loro eterni rivali del team Leader, capitanato da Ruth Wong, figlia dello scomparso Mr.Wong. L'incubo di Elisabeth quindi, inizia a materializzarsi, anche perch\u00e9 ad una delle Leader \u00e8 stato assegnato come numero di gara il 13. Durante la conferenza stampa di presentazione Ruth annuncia di aver assunto la guida del team e di essere, in quanto a testardaggine, \"degna figlia di suo padre\". Alle parole seguono i fatti: Ruth ricorre ad ogni mezzo per ostacolare il team Vaillant e spingendosi al punto di far rapire Henri, padre di Michel, poco prima della partenza della 24 ore. Quando la corsa prende il via Michel \u00e8 costretto, suo malgrado, a rimaner dietro alla Leader guidata da Cramer, ma, durante la notte, si fa sostituire da Julie alla guida e si mette in cerca del padre. Durante la sua ricerca, Michel si introduce nel retrobox del Team Leader e riesce a scoprire il nascondiglio dei rapitori, ma viene catturato e costretto a pilotare la Leader al posto di Cramer, infortunatosi in gara. Frattanto Julie viene a sapere la verit\u00e0 sulla morte del marito da un compagno di squadra di Cramer, presente al tragico Rally d'Italia come navigatore del pilota statunitense. Al momento di salire in macchina Julie ha un solo pensiero: vendicare il marito. Raggiunge la Leader pilotata da Michel e ingaggia un duello fatto di scorrettezze a ripetizione, credendo che sulla vettura avversaria ci sia proprio Cramer. Il risultato \u00e8 l'incidente sognato da Elisabeth, ma Michel, sceso dalla vettura, salva Julie, rimasta intrappolata sulla Vaillante, un attimo prima che questa esploda. A questo punto Michel, Julie e Steve si mettono in cerca di Henri, in una vera e propria corsa contro il tempo...\nProduzione.\nAlcune scene del film sono state girate durante la 24 Ore di Le Mans 2002, cui le due biposto a marchio Vaillante e Leader sono state realmente iscritte in gara. Le vetture in questione sono state rappresentate l'una da una Lola B98/10 e l'altra da una Panoz LMP1 Roadster S, rimarchiate per l'occasione coi colori delle due fittizie case automobilistiche; entrambe le auto sono state gestite dal Team DAMS, e hanno preso parte alla prova di durata rispettivamente con gli equipaggi Emmanuel Clerico-Michel Neugarten-Philippe Gache e Perry McCarthy-Marc Duez-Jerome Policand.\nLe Vaillante da rally sono in realt\u00e0 delle Peugeot 206 WRC, a cui sono state applicate delle carrozzerie posticce. Per rappresentare le auto di serie della Vaillante, si \u00e8 invece attinto a delle Pagani; anche in questo caso si \u00e8 ricorso a qualche camuffatura \u201csolo\u201d del logo senza alterare l\u2019auto (il logo della casa italiana, peraltro, spesso in bell'evidenza ma cambiato con quello della Vaillante), probabilmente per via della poca notoriet\u00e0 di cui all'epoca ancora godeva il marchio modenese, sorto appena pochi anni prima delle riprese del film."}
{"id": "1416111", "revid": "124837780", "url": "https://it.wikipedia.org/wiki?curid=1416111", "title": "Guido da Velate", "text": "Resse l'arcidiocesi di Milano dal 1045 fino alla sua rinuncia nel 1069. Fu arcivescovo nel periodo in cui la Pataria acquis\u00ec a Milano il potere maggiore. Si oppose alle riforme volute dal papa e appoggiate dai patarini, che soprattutto si opponevano alla scelta dei preti anche tra gli uomini sposati, pratica fino ad allora tranquillamente accettata nell'arcidiocesi di Milano.\nBiografia.\nScelta ed elezione di Guido.\nAlcuni mesi dopo la morte dell'arcivescovo Ariberto d'Intimiano (16 gennaio 1045), in luglio si giunse all'elezione del suo successore. Il cronista Landolfo Seniore precisa che si radun\u00f2 una \"civium collectio\" (\"una grande assemblea di cittadini\": per \"cives\" si intendono qui tutti gli abitanti della citt\u00e0, sia chierici sia laici), che elesse quattro giovani candidati alla sede episcopale (Arialdo, Landolfo, Anselmo e Attone), i cui nomi vennero inviati all'imperatore Enrico III il Nero. Facendo ci\u00f2, \u00e8 probabile che i Milanesi volessero dare all'imperatore l'impressione che fosse lui a compiere la scelta: una mossa astuta per cercare di limitare la sua libert\u00e0 d'azione.\nL'imperatore, tuttavia, voleva evitare di scegliere come nuovo arcivescovo un esponente del \"clero ordinario\" (o \"clero cardinale\", quello in servizio presso le due cattedrali di Milano), mentre tutti e quattro i nomi scelti dalla \"civium collectio\" ne facevano parte. Il \"clero ordinario\" era formato soprattutto da esponenti delle famiglie dei \"milites maiores\" (i capitanei, nobili di rango pi\u00f9 elevato), ed Enrico III - che voleva evitare si formasse di nuovo una pericolosa unit\u00e0 tra le diverse classi, come ai tempi di Ariberto - sfruttava a suo vantaggio gli scontri incrociati tra \"milites maiores\", \"milites minores\" (i valvassori), e resto della cittadinanza.\nCos\u00ec Enrico III non fece ricadere la sua scelta su nessuno dei candidati proposti, ma volle fare una scelta autonoma. Il cronista Arnolfo di Milano annota che l'imperatore non scelse un membro \u00ab\"nobilis ac sapiens\"\u00bb del clero ordinario, ma prefer\u00ec Guido da Velate \u00ab\"idiotam et a rure venientem\"\u00bb; ciononostante, i Milanesi accettarono il nuovo arcivescovo, per paura del re, per l'odio di una parte della popolazione contro l'altra (i \"cives\" contro i \"milites\"), e per avidit\u00e0 (sembrava che Guido sarebbe stato prodigo di benefici a vantaggio del clero milanese).\nAnche Landolfo Seniore, membro del \"clero decumano\" (quello in servizio nelle diverse chiese della citt\u00e0) e certo non amante dell'aristocrazia, non pot\u00e9 fare a meno di ammettere che Guido era un uomo molto abile nelle faccende temporali e nelle trame segrete, ma quasi per nulla erudito nelle \"cose divine\".\nInizi del ministero a Milano.\nOrdinato vescovo agli inizi di settembre ed entrato in possesso della diocesi, Guido cominci\u00f2 ad estromettere i \"milites\" da quello che sotto l'episcopato di Ariberto era diventato il maggior centro di potere cittadino: il palazzo dell'arcivescovo. Si cominciava a capire che il nuovo arcivescovo intendeva favorire soprattutto i \"cives\" non nobili.\nNominando arcivescovo Guido da Velate, Enrico III aveva scelto la politica del \"Divide et impera\": voleva rovinare quella concordia cittadina che, almeno in alcuni momenti, Ariberto d'Intimiano era riuscito a creare intorno a s\u00e9 (soprattutto dopo la sua prigionia ed evasione). In effetti, l'imperatore riusc\u00ec a riguadagnare un certo controllo su Milano: nel novembre 1045 troviamo in citt\u00e0, per la prima volta dopo molti anni (almeno dal 1024) un \"conte di Milano\", di nome Azzo. Anche i casi giudiziari pi\u00f9 gravi tornano ad essere giudicati da missi regii in nome dell'Imperatore e re d'Italia.\nNel 1046 Enrico III avvi\u00f2 un'attivit\u00e0 di riforma della Chiesa a partire da Roma: costrinse papa Gregorio VI a rinunciare alla cattedra episcopale e impose il primo di una serie di papi tedeschi riformatori (Clemente II, Damaso II, Nicol\u00f2 II, Leone IX). Nel 1056 Enrico III mor\u00ec, lasciando come erede il figlio ancora bambino, Enrico. In questi anni (1045-1056), a Milano, Guido riusciva a ricomporre le spaccature interne alla citt\u00e0.\nUn concilio provinciale, nel 1050, lo scagion\u00f2 anche dalle accuse di simonia che erano circolate sul suo conto.\nScontro con Arialdo da Cucciago e la Pataria.\nNel 1056, a Varese, un diacono giunto da Milano, Arialdo, cominci\u00f2 una campagna di predicazione contro i mali della Chiesa e gli errori del clero. \u00c8 possibile che Arialdo fosse un maestro nella \"Schola plebana\" di Varese. Tra i laici, pi\u00f9 specificamente tra i piccoli proprietari terrieri, Arialdo raccolse i suoi primi consensi.\nBen presto Arialdo si spost\u00f2 da Varese a Milano: nelle sue prediche, egli insisteva sul fatto che i preti dovessero essere perfetti imitatori di Ges\u00f9 Cristo per portare la luce della fede ai laici; per i loro costumi corrotti, invece, essi non potevano pi\u00f9 considerarsi un tramite della parola divina, proprio perch\u00e9 la vita dei chierici era troppo simile a quella dei laici. Forte del consenso che riscuoteva nella popolazione, Arialdo volle imporre al clero milanese di firmare un documento in cui si impegnava a vivere nel celibato.\nGuido da Velate, inizialmente, sottovalut\u00f2 l'agitazione promossa da Arialdo. Il \"clero ordinario\" di Milano invi\u00f2 una delegazione a papa Stefano IX per informarlo di ci\u00f2 che stava accadendo in citt\u00e0. Nella sua risposta, il papa non ader\u00ec alla linea di Arialdo, distinguendo le due posizioni differenti dei preti concubinari e di quelli legittimamente sposati. \u00c8 probabile che il papa invitasse anche Arialdo a concentrarsi nella battaglia contro la simonia. A Guido da Velate, giunse da Roma il consiglio di convocare un concilio provinciale per risolvere la questione. Il concilio fu radunato a Fontaneto d'Agogna, e Arialdo e un suo sostenitore, Landolfo (tradizionalmente ricollegato alla famiglia dei Cotta), un chierico iscritto anche all'ordine dei notai, vennero convocati: i due non si presentarono e vennero scomunicati in contumacia.\nDa quel momento, Arialdo scaten\u00f2 una rivolta contro Guido, soprattutto nel contado. I seguaci di Arialdo, che si autodefinivano \"i \"fideles\"\", erano chiamati dai loro avversari \"patarini\".\nAttraverso il suo braccio destro per le azioni militari, Erlembaldo, fratello di Landolfo notaio, Arialdo cominci\u00f2 ad intervenire anche nel mondo monastico milanese. Per esempio, quando Guido da Velate scelse nuovi abati per i monasteri cittadini di San Celso e San Vincenzo, Arialdo li cacci\u00f2.\nTra i nemici di Arialdo non c'era soltanto l'arcivescovo Guido, ma anche la maggior parte del clero della cattedrale e della nobilt\u00e0. Molti degli avversari della Pataria mal sopportavano le ingerenze sempre pi\u00f9 frequenti della Chiesa romana (che stava prendendo in mano le redini della riforma avviata dall'imperatore attraverso la nomina dei papi tedeschi) nelle questioni della Chiesa ambrosiana. La preoccupazione era che Roma prevaricasse su Milano: nel 1059 Guido da Velate venne addirittura chiamato a discolparsi davanti a un sinodo romano convocato da papa Nicol\u00f2 II.\nI legati papali Ildebrando di Soana e Anselmo da Baggio vennero mandati a Milano per cercare di capire la situazione. Una seconda legazione, nel 1060, formata da Anselmo da Baggio e Pietro Damiani, esamin\u00f2 il clero milanese e, appoggiando le rivendicazioni dei patarini, obblig\u00f2 Guido ad emettere un documento di condanna della simonia e del nicolaismo (come era stata chiamata da Pier Damiani l'ordinazione di preti sposati). I legati, tuttavia, mantennero una certa distanza dalle posizioni di Arialdo (per esempio affermavano la validit\u00e0 dei sacramenti anche se amministrati da preti indegni, cosa che i patarini rifiutavano fermamente) e, difendendo il valore dell'ordine costituito e della gerarchia locale, dimostrarono una certa fiducia in Guido da Velate.\nAssassinio di Arialdo e dimissioni di Guido.\nLa situazione precipit\u00f2 nel 1066, quando Guido da Velate mand\u00f2 dei sicari ad uccidere Arialdo. Guido venne scomunicato dal papa, ma questo affronto alla dignit\u00e0 della Chiesa milanese spost\u00f2 il favore del popolo dai patarini all'arcivescovo.\nNell'estate del 1067 tornavano ad intervenire a Milano dei legati papali (Mainardo di Silvacandida e Giovanni Minuto); il ritrovamento del cadavere di Arialdo ridiede forza ad Erlembaldo e agli altri patarini. Di fronte alle agitazioni che stavano scoppiando, i legati di Roma redassero un documento (\"Constitutiones Mediolanenses\") che doveva essere un tentativo di mediazione, ma che fin\u00ec per scontentare soprattutto i patarini: \u00e8 vero che si condannavano simonia e matrimonio dei preti ma, distinguendo tra ufficio e beneficio dei chierici, si lasciava ai laici soltanto il controllo sui benefici ecclesiastici di loro propriet\u00e0, ma si proibiva loro di giudicare i preti. Era ormai chiaro che per tenere sotto controllo il movimento patarino, il papa stava cercando di sottoporlo alla sede romana. Anselmo da Baggio, divenuto nel frattempo papa Alessandro II, concesse a Erlembaldo il Vessillo di San Pietro (la stessa onorificenza data l'anno prima a Guglielmo il Conquistatore). Il popolo milanese torn\u00f2 dalla parte di Erlembardo e dei patarini.\nA questo punto, Guido da Velate si arrese. Rifiutando per\u00f2 uno dei princ\u00edpi cardine dell'incipiente riforma papale (la scelta dei vescovi da parte di Roma e non \"dal basso\"), egli stesso propose il suo successore, il suddiacono Gotifredo da Castiglione: concord\u00f2 con lui, che era stato uno dei suoi dignitari, la cessione della dignit\u00e0 arcivescovile in cambio di una pensione. Gotifredo ricevette l'investitura da parte di Enrico IV nel 1070, ma la quasi totalit\u00e0 dei milanesi rigett\u00f2 il nuovo arcivescovo: i patarini vedevano nello scambio proposto da Guido da Velate una chiara trattativa simoniaca, mentre l'aristocrazia (i \"milites\") gli era decisamente ostile perch\u00e9 - esattamente come era capitato per la nomina di Guido - non aveva avuto voce in capitolo nella sua elezione.\nGotifredo si rifugi\u00f2 nel suo castello di Castiglione Olona, mentre a Milano patarini e antipatarini trovano un accordo per indire un'assemblea nella quale eleggere il nuovo arcivescovo. Erlembaldo, forte anche dell'appoggio dei legati papali, impose come arcivescovo un giovane prete a lui gradito, Attone. Il fragile accordo si incrin\u00f2 rapidamente: gli avversari di Erlembaldo si tirarono indietro di fronte alla farsa, fecero s\u00ec che il popolo si rivoltasse contro Attone, che rinunci\u00f2 all'episcopato e si rifugi\u00f2 a Roma.\nIldebrando di Soana, che divenne anche papa con il nome di Gregorio VII, continu\u00f2 a considerare Attone l'unico ad avere diritto ad essere arcivescovo di Milano. L'imperatore Enrico IV, dopo alcune incertezze su quale candidato appoggiare, nel 1075 scelse come arcivescovo un prete milanese a lui fedele, gi\u00e0 appartenente alla cappella imperiale, Tedaldo, che riusc\u00ec a governare per un decennio la Chiesa milanese nonostante le scomuniche lanciate pi\u00f9 volte contro di lui da Gregorio VII.\nNel frattempo Guido da Velate, ritirato a vita privata nel suo castello di Bergoglio e dopo un effimero tentativo di rientrare a Milano, moriva nell'anno 1071."}
{"id": "1416112", "revid": "547992", "url": "https://it.wikipedia.org/wiki?curid=1416112", "title": "Cleopatra Tea", "text": "Biografia.\nCleopatra apparteneva alla dinastia dei Tolomei, in quanto figlia del faraone Tolomeo VI. Il padre la diede in sposa, a Tolemaide, al sovrano seleucide Alessandro I Bala per suggellare la loro alleanza (150 a.C.): dal loro matrimonio nacque Antioco VI Dioniso (147 a.C.).\nNel 148 a.C. Tolomeo ruppe l'alleanza con Alessandro per stringerne una con il suo antagonista, Demetrio II, e fece divorziare Cleopatra per darla in sposa a quest'ultimo (146 a.C.). Alla morte di Alessandro, Antioco VI viene salvato dal generale Diodoto, che per\u00f2 dopo poco uccide Antioco per indossare la corona. Anche dal secondo matrimonio Cleopatra ebbe dei figli, Seleuco V Filometore, una figlia e Antioco VIII Gripo. Demetrio fu per\u00f2 catturato dai Parti e tenuto in ostaggio: il suo posto venne preso dal fratello, Antioco VII Sidete, che, allo scopo di rafforzare la propria posizione, spos\u00f2 Cleopatra. I due ebbero almeno un figlio, Antioco IX Cizenico, mentre i nomi degli altri figli non sono noti.\nNel 129 a.C. Sidete venne ucciso e Demetrio, tornato sul trono, reclam\u00f2 la propria sposa: Cleopatra, per evitare guai peggiori al figlio di Sidete, invi\u00f2 Antioco IX nella citt\u00e0 di Cizico, in Asia Minore (da cui prese il soprannome \"Cizico\"). Demetri\u00f2 tent\u00f2 invano di invadere l'Egitto in favore delle pretese dinastiche della madre di Cleopatra Tea, Cleopatra II, e, quando torn\u00f2 in patria senza l'esercito che l'aveva abbandonato, cerc\u00f2 di rifugiarsi a Tolemaide Ermio (moderna el-Mansha), ma la citt\u00e0 gli chiuse le porte per ordine di Cleopatra Tea: salito a bordo di una nave, venne assassinato per ordine della moglie.\nDal 125 al 121 a.C. Cleopatra regn\u00f2 sulla Siria, uccidendo il primo figlio avuto da Demetrio, Seleuco V, che cercava di reclamare il trono del padre. Per legittimare il proprio regno, Cleopatra associ\u00f2 al trono il figlio Antioco VIII Gripo. Antioco divenne sempre meno controllabile, mentre cresceva, e Cleopatra decise di assassinarlo; di ritorno da una caccia, Antioco si vide offrire dalla madre, con insistenza, del vino: insospettito, la obblig\u00f2 a berlo prima lei, e Cleopatra mor\u00ec."}
{"id": "1416120", "revid": "180469", "url": "https://it.wikipedia.org/wiki?curid=1416120", "title": "Garch", "text": ""}
{"id": "1416123", "revid": "1414061", "url": "https://it.wikipedia.org/wiki?curid=1416123", "title": "Macap\u00e1", "text": "Macap\u00e1 \u00e8 una citt\u00e0 del Brasile, capitale dello Stato dell'Amap\u00e1, parte della mesoregione di Sul do Amap\u00e1 e della microregione di Macap\u00e1.\nLa citt\u00e0 si trova alle porte della Foresta Amazzonica, sulla sponda settentrionale del Rio delle Amazzoni, vicino alla sua foce. Per via della sua collocazione, non ha collegamenti di terra con gli altri stati brasiliani: l'unica strada che da Macap\u00e1 conduce fuori dallo stato di Amap\u00e1 \u00e8 diretta verso la Guiana Francese. Il territorio comunale \u00e8 molto vasto (oltre 6400 km quadrati) e forma un'unica conurbazione con il limitrofo comune di Santana grazie al quale la popolazione totale dell'intera area metropolitana raggiunge i 500.000 abitanti.\nIl territorio comunale \u00e8 attraversato dall'equatore nella parte meridionale.\nStoria.\nFondata nel 1544 dagli spagnoli con il nome di \"Adelantado de Nueva Andaluzia\", assunse il nome attuale solo nel XVIII secolo. Macap\u00e1 \u00e8 il nome col quale i portoghesi chiamarono un frutto tipico di questa zona, che in lingua tupi era detto \"macapaba\" e che oggi \u00e8 definito bacaba.\nEconomia.\nL'attivit\u00e0 mineraria rappresenta la principale voce dell'esportazione locale, con ferro e manganese come principali minerali estratti.\nTra le altre attivit\u00e0 si segnalano la pesca, la lavorazione del cuoio, l'industria automobilistica e quella della gomma legata all'estrazione del caucci\u00f9."}
{"id": "1416124", "revid": "287204", "url": "https://it.wikipedia.org/wiki?curid=1416124", "title": "Macap\u00e0", "text": ""}
{"id": "1416136", "revid": "339392", "url": "https://it.wikipedia.org/wiki?curid=1416136", "title": "Split-legged moonsault", "text": ""}
{"id": "1416139", "revid": "367445", "url": "https://it.wikipedia.org/wiki?curid=1416139", "title": "Davide Silvestri", "text": "Carriera.\nDopo aver lavorato come modello e in campo pubblicitario, si dedica alla recitazione iniziando la sua carriera d'attore all'et\u00e0 di diciassette anni. Dal 1999 al 2003 \u00e8 infatti uno dei protagonisti, nel ruolo di \"Marco Falcon\", della soap opera di Canale 5 \"Vivere\". Nel 2003 partecipa alla prima edizione de \"L'isola dei famosi\", condotto da Simona Ventura, venendo eliminato in semifinale e classificandosi al quarto posto.\nDopo questa esperienza, decide di dedicarsi alla sua formazione, facendo le audizioni ed entrando nel 2005 a far parte degli allievi dell'Accademia dei Filodrammatici di Milano, dove ha modo di lavorare con insegnanti quali Nikolaj Karpov, Peter Clough e molti altri.\nIn teatro ha interpretato ruoli da protagonista in spettacoli come \"Il ritratto di Dorian Gray\" di Oscar Wilde, \"Romeo e Giulietta\" di William Shakespeare, \"Cec\u00e8\" e \"Bellavita\" di Pirandello, \"Antigone\" di Sofocle.\nNel 2006 debutta al cinema con \"Coppia normalissima alla prima esperienza\", scritto e diretto da Luca Mazzieri, in cui \u00e8 protagonista nel ruolo di \"Romeo\", ha successivamente interpretato \"Scrivilo sui muri\" (2007), regia di Giancarlo Scarchilli, e \"La fidanzata di pap\u00e0\" (2008), regia di Enrico Oldoini.\nNel 2008 torna a lavorare in tv, con il ruolo di \"Falco Palmieri\", nella seconda stagione della fiction Capri. Poi nel 2010, al fianco di Giancarlo Giannini, \u00e8 nel cast del film \"Prima della felicit\u00e0\", per la regia di Bruno Gaburro. Nel 2012 recita nella fiction Benvenuti a tavola con Fabrizio Bentivoglio e Giorgio Tirabassi. Nel 2013 svolge il ruolo di aiuto regista di Pasquale Marrazzo ne \"La moglie del soldato\", commedia liberamente tratta dall'omonimo film di Neil Jordan che viene messa in scena al Teatro Litta di Milano. Sempre nel 2013 recita in \"Veronika Voss\", testo originale di Rainer Werner Fassbinder per la regia di Pasquale Marrazzo al Teatro Sala Fontana di Milano, mentre l'anno seguente recita accanto a Terence Hill in Don Matteo 9 .\nSempre nel 2014 \u00e8 protagonista nel video ufficiale del brano certificato \"disco d'oro\" L'ultimo addio della cantante Annalisa, nel ruolo del fidanzato .\nEntra poi a far parte del cast della terza stagione della fiction \"Che Dio ci aiuti\", mentre nel 2015 \u00e8 sul set della serie tv \"Squadra mobile.\"\nNel 2018 decide di abbandonare temporaneamente la carriera da attore per aprire un birrificio artigianale a Milano.\nA partire da settembre 2021 prende parte come concorrente alla sesta edizione del \"Grande Fratello VIP\", condotta da Alfonso Signorini.\nVita privata.\n\u00c8 cugino di primo grado del cantante e frontman dei Mod\u00e0, Kekko Silvestre; i due hanno un cognome diverso a causa di un banale errore dell'anagrafe."}
{"id": "1416142", "revid": "599013", "url": "https://it.wikipedia.org/wiki?curid=1416142", "title": "Ashley Young", "text": "Caratteristiche tecniche.\nCentrocampista di fascia o ala, grazie alla sua duttilit\u00e0 tattica pu\u00f2 giocare anche come terzino, sia sulla fascia destra che su quella sinistra. Vanta corsa, velocit\u00e0 e agilit\u00e0, oltrech\u00e9 una buona tecnica di base.\nCarriera.\nClub.\nWatford.\nAll'et\u00e0 di 10 anni Young, che frequenta la \"Henry Newman School\" di Stevenage (la stessa del futuro pilota automobilistico Hamilton), viene notato dal , che lo inserisce subito nelle giovanili, dove l'allenatore Cummins gli d\u00e0 molta fiducia: la societ\u00e0 lo deve portare quasi tutti i giorni da Stevenage a Watford, dove Young, nonostante la giovane et\u00e0, dimostra di avere delle qualit\u00e0 superiori alla media.\nA 16 anni frequenta la scuola del Watford al mattino e svolge gli allenamenti con la squadra al pomeriggio. Qualche dirigente reputa troppo esile il suo fisico e Young, uscito dalle giovanili, decide di rimanere nel Watford senza contratto continuando ad allenarsi con gli Under-16 e con gli Under-17. Un giorno gli viene proposto di giocare con gli Under-18: Young si fa notare, riuscendo a giocare la stagione con gli Under-18 e arrivando fino alla squadra B. A fine stagione gli viene offerto un contratto da professionista.\nHa debuttato all'et\u00e0 di 18 anni con la maglia del Watford, sotto la guida del tecnico Lewington, nel match giocato contro il , segnando anche una rete. Nella stagione 2003-2004, ha totalizzato cinque presenze da sostituto, oltre che l'esordio dal primo minuto in Coppa di Lega. Nella stagione successiva, \u00e8 diventato un elemento importante per la sua squadra, prendendo parte a 34 partite e aiutando il club a ottenere la salvezza. Sebbene non sia mai riuscito ad andare in rete, ha fornito tanti assist ai suoi compagni. \u00c8 stato nominato, al termine del campionato, \"Giovane dell'anno\".\nSotto la guida di Boothroyd nella stagione 2005-2006, a Young \u00e8 stato affidato il nuovo ruolo di attaccante. Ha giocato quindi 42 partite, trovando la via del gol in 14 occasioni e aiutando cos\u00ec il Watford a raggiungere i play-off, dove ha battuto il ed \u00e8 stato promosso in Premier League. Nella finestra di trasferimento invernale del 2007, tre club hanno offerto cinque milioni di sterline per acquistare il giovane talento dell', ma il Watford ha rifiutato questi approcci. Successivamente, il club ha rifiutato anche un'offerta di sette milioni di sterline da un club che non \u00e8 stato rivelato.\nUn'improvvisa offerta, vicina ai dieci milioni di sterline, \u00e8 stata fatta dal ed \u00e8 stata accettata dal suo club. Young, per\u00f2, ha rifiutato il trasferimento, dicendo che avrebbe preferito aspettare offerte da squadre che non rischiassero la retrocessione.\nAston Villa.\nIl 23 gennaio 2007 si trasferisce all' per circa 10 milioni di sterline. Otto giorni dopo, \u00e8 arrivato il debutto contro il : Young ha segnato il suo primo gol, ma l'Aston Villa ha perso 1-3.\nHa iniziato la stagione 2007-2008 sotto i migliori auspici: \u00e8 stato nominato diverse volte \"Migliore in campo\" ed \u00e8 stato premiato dalla convocazione nella nazionale maggiore dell'. Nella partita contro il , ha segnato uno splendido gol su calcio di punizione, dimostrando di essere migliorato molto anche in questo fondamentale.\nIl 20 aprile 2008 ha segnato due gol nella vittoria per 5-1 nel derby contro il . \u00c8 stato incluso nella formazione ideale della Premier League, risultando essere, insieme a James del , l'unico calciatore a non fare parte di una delle cosiddette \"Big Four\" (, , e ).\nResta nell'Aston Villa per le successive tre stagioni. In totale con i \"Villans\" colleziona 190 presenze e 38 reti in tutte le competizioni.\nManchester United.\n2011-2015.\nIl 23 giugno 2011 si trasferisce al allenato da Ferguson per 20 milioni di euro, firmando un contratto di cinque anni. Esordisce con la nuova maglia nella gara di Community Shield vinta per 3-2 dalla sua squadra nel derby contro il . Il 14 agosto 2011 gioca la sua prima partita di campionato con i \"Red Devils\", quella vinta per 2-1 contro il . Il 28 agosto 2011 realizza una doppietta nella vittoria per 8-2 contro l' all'Old Trafford, servendo inoltre tre assist.\nIl 27 settembre 2011 segna il primo gol in UEFA Champions League, nella gara pareggiata per 3-3 in casa contro il , realizzando la rete del 3-3 finale al 90\u00ba minuto di gioco. Il 16 febbraio 2012 segna la sua prima rete in Europa League con la maglia del Manchester United nella gara vinta con il risultato di 2-0 sul campo dell'. Torna a segnare in campionato nella gara vinta per 3-1 sul campo del e lo fa con una doppietta. Conclude la sua prima stagione con la maglia dei \"Red Devils\" con un bilancio di 33 presenze e 8 gol in totale.\nA causa di vari infortuni, che lo colpiscono prima al ginocchio e poi alla caviglia, non riesce a giocare al massimo nella stagione 2012-2013 e colleziona appena 23 presenze tra campionato, UEFA Champions League e coppe nazionali.\nInizia la stagione 2013-2014, la prima agli ordini di David Moyes, con la vittoria del Community Shield, grazie al 2-0 ai danni del . Il 26 agosto 2013 trova la prima presenza in Premier League nella gara pareggiata 0-0 in casa contro il entrando al 67\u00ba minuto al posto del compagno Valencia. Il 18 dicembre trova la prima rete stagionale in Football League Cup nella vittoria per 2-0 sul campo dello . Il 21 dicembre 2013 trova il primo gol stagionale in Premier League, nella vittoria per 3-1 contro il . Torna a segnare il 28 gennaio nella gara vinta 2-0 in casa contro il .\nNella stagione 2014-2015, con van Gaal in panchina, trova la prima presenza nella gara persa per 1-2 in casa contro lo . Il 20 dicembre 2014 regala il primo assist stagionale al compagno Falcao nella partita pareggiata 1-1 sul campo dell'. Durante il corso della stagione viene anche spesso usato, soprattutto nelle ultime partite, come terzino sinistro di difesa. Il 4 marzo 2015 segna il suo primo gol stagionale, dopo 6 mesi di astinenza, realizzando il gol decisivo all'89\u00ba minuto nella partita -Manchester United terminata 0-1. Il 12 aprile, in occasione del derby di Manchester vinto per 4-2 contro il , realizza un gol e mette a referto 2 assist.\n2015-2020.\nAll'inizio della stagione 2015-2016 Young fatica a trovare spazio in squadra, prima che l'infortunio di Valencia gli permetta di guadagnarsi un posto nella formazione iniziale come terzino destro. A gennaio subisce un infortunio che lo tiene fuori fino ad aprile; tornato a disposizione di van Gaal, viene schierato dal tecnico olandese anche come esterno offensivo. Il 17 maggio 2016 trova l'unico gol stagionale nella vittoria per 3-1 contro il . Il 21 maggio successivo vince la FA Cup.\nNella stagione seguente, con l'arrivo in panchina di Mourinho, Young perde posizioni nelle gerarchie della squadra. Tuttavia, a partire da met\u00e0 febbraio, inizia a giocare con sempre maggiore frequenza. Il 16 aprile 2017 indossa per la prima volta la fascia di capitano del Manchester United nella vittoria per 2-0 contro il . In questa stagione, oltre al Community Shield vinto ad agosto 2016, conquista la Coppa di Lega e la UEFA Europa League, senza per\u00f2 scendere in campo in entrambe le finali.\nNelle due annate successive viene impiegato con continuit\u00e0 da terzino destro. Il 28 novembre 2017 realizza la sua prima doppietta dal marzo 2012, andando a segno per due volte nella vittoria per 4-2 contro il .\nNell'agosto 2019, dopo la partenza di Valencia, viene nominato capitano del Manchester United dal tecnico Solskj\u00e6r. Colleziona 18 presenze stagionali in tutte le competizioni, prima della decisione di lasciare il club dopo 9 anni. Con i \"Red Devils\" totalizza globalmente in otto anni e mezzo, 261 presenze segnando 19 reti.\nInter.\nIl 17 gennaio 2020 si trasferisce in Italia, acquistato a titolo definitivo dall' per 1,5 milioni di euro. Esordisce con la maglia nerazzurra il 26 gennaio successivo, in occasione della partita di campionato pareggiata per 1-1 contro il ; nell'occasione fornisce l'assist per il gol che apre le marcature, a firma di Mart\u00ednez. Il 16 febbraio trova la prima rete in nerazzurro, siglando il gol del momentaneo vantaggio nella sconfitta esterna per 2-1 contro la . Confermato titolare come esterno nel centrocampo a 5 del club meneghino, va a segno anche nei successi contro Brescia, Torino e Atalanta per un totale di 4 gol segnati e 4 assist sfornati in 18 partite di campionato.\nNella stagione seguente si alterna con Ivan Peri\u0161i\u0107 sulla fascia sinistra e segna il suo unico gol il 23 maggio 2021, aprendo le marcature contro l\u2019Udinese (5-1) all\u2019ultima giornata, nel giorno della festa per la vittoria dello scudetto; andando in rete all'et\u00e0 di 35 anni e 318 giorni, risulta l'inglese pi\u00f9 anziano a segnare in uno dei cinque maggiori campionati europei. Al termine della stagione non rinnova il contratto con l'Inter, ponendo fine alla propria esperienza italiana dopo un anno e mezzo.\nRitorno all'Aston Villa.\nIl 17 giugno 2021 fa ritorno, dopo dieci anni, all'.\nNazionale.\nGi\u00e0 membro dell' dal 2006 al 2007, il 16 novembre 2007 esordisce in nazionale maggiore contro l'. Viene convocato per gli Europei del 2012 in Polonia e Ucraina, giocando da titolare tutte e 4 le partite disputate dall'Inghilterra, che esce ai quarti di finale contro l' ai calci di rigore (dopo aver pareggiato per 0-0 ai supplementari); Young tra l'altro sbaglia uno dei rigori colpendo la traversa.\nNel 2018 viene convocato per il Mondiale in Russia, giocando 5 gare, tra cui la semifinale persa contro la ai tempi supplementari (l'Inghilterra perder\u00e0 poi contro il la finale per il 3\u00ba-4\u00ba posto).\nStatistiche.\nPresenze e reti nei club.\n\"Statistiche aggiornate al 19 febbraio 2022.\""}
{"id": "1416143", "revid": "1048993", "url": "https://it.wikipedia.org/wiki?curid=1416143", "title": "Matteo Ripaldi", "text": "Biografia.\nRecita fin da bambino in teatro, cinema, e soprattutto televisione. Tra i suoi film: \"Saint Tropez - Saint Tropez\", regia di Castellano e Pipolo e \"Nestore, l'ultima corsa\", diretto e interpretato da Alberto Sordi. Tra le fiction tv: \"Caro maestro\", regia di Rossella Izzo e \"Il bello delle donne\", entrambe trasmesse su Canale 5.\nDalla primavera 2007 \u00e8 nel cast di \"Trebisonda\", nel ruolo di \"Johnny\" della \"Furetto Speedy\". Nel 2008 torna sul grande schermo con il film: \"Ti stramo - Ho voglia di un'ultima notte da manuale prima di tre baci sopra il cielo\", regia di Pino Insegno."}
