{"id": "1447916", "revid": "1543377", "url": "https://it.wikipedia.org/wiki?curid=1447916", "title": "Corrente stellare della Vergine", "text": "La Corrente stellare della Vergine, conosciuta presso la comunit\u00e0 astronomica anche come Virgo Overdensity (\"Concentrazione della Vergine\") o Galassia Nana della Vergine o Superammasso stellare della Vergine, \u00e8 il nome proposto per una corrente stellare visibile in direzione della costellazione della Vergine, scoperta nel 2005. La corrente sembra essere ci\u00f2 che rimane di una galassia nana sferoidale in via di fusione con la nostra Via Lattea; \u00e8 di fatto la pi\u00f9 grande galassia visibile dalla Terra in termini di estensione apparente sulla volta celeste.\nScoperta.\nLa corrente fu scoperta attraverso lo studio dei dati fotometrici ottenuti dallo Sloan Digital Sky Survey, usati per ottenere una mappa tridimensionale della Via Lattea, utilizzando i colori e le luminosit\u00e0 di certe classi caratteristiche di stelle per stimarne la distanza (un metodo conosciuto come parallasse fotometrica). Il primo sospetto che in Vergine vi si trovasse una nuova galassia venne nel 2001, attraverso lo studio dei dati ottenuti dal QUEST survey, che sfrutta le prestazioni del Telescopio Schmidt da 1 metro per l'osservazione delle Variabili RR Lyrae: di queste variabili ne furono scoperte cinque, in un gruppo di stelle con ascensione retta 12,4h, dando origine a delle speculazioni sull'esistenza di una galassia nana \"cannibalizzata\" dalla Via Lattea.\nCaratteristiche.\nLa corrente copre un'area di oltre 100 gradi quadrati di volta celeste, e potrebbe essere solo una parte della struttura, che si ipotizza possa avere un'estensione di oltre 1000 gradi quadrati (circa il 5% dell'emisfero visibile dalla Terra, o 5000 volte l'area della Luna piena). Nonostante si trovi in prossimit\u00e0 del Sistema solare e copra quindi una vasta area di cielo, questa corrente conta solo alcune centinaia di migliaia di stelle; la bassa luminosit\u00e0 superficiale (stimata intorno a 32,5 mag/arcsec\u00b2) potrebbe aver giocato un ruolo sfavorevole alla sua scoperta durante le precedenti osservazioni. Il numero di stelle facenti parte della corrente non \u00e8 di molto superiore a quello di un grande ammasso aperto, ed \u00e8 stato descritto da uno dei membri del team autori della scoperta come una \"truly pathetic galaxy\" (una galassia davvero insignificante). Molte delle sue stelle sono note da secoli, e venivano considerate normali componenti della nostra Galassia, sebbene avessero una metallicit\u00e0 pi\u00f9 bassa delle normali stelle di Popolazione I della Via Lattea.\nLa corrente si trova sulla Via Lattea, a circa 10 Kpc (30.000 anni-luce) dal Sole, e si estende su una regione di spazio di minimo 10 Kpc di larghezza su tre dimensioni; \u00e8 vicina al piano celeste su cui giace la Galassia Nana Ellittica del Sagittario, scoperta nel 1994 attraverso un'analisi fotometrica simile a quella condotta per la scoperta di questa stessa corrente. La Nana del Sagittario \u00e8 un'altra piccola galassia anch'essa in procinto di fusione con la nostra Galassia; tuttavia, \u00e8 circa 4 volte pi\u00f9 lontana della corrente, cosicch\u00e9 si potrebbe escludere una loro relazione fisica, nonostante la Corrente stellare della Vergine potrebbe essere anche un resto formato da un'\"emorragia\" di stelle della Nana del Sagittario avvenuta durante l'ultimo incontro ravvicinato con la Via Lattea. La Corrente stellare della Vergine assomiglia anche come struttura all'Anello dell'Unicorno, scoperto nel 2002, che sembra si sia formato a seguito di un incontro ravvicinato tra la nostra Galassia e la Galassia Nana Ellittica del Cane Maggiore."}
{"id": "1447919", "revid": "123701019", "url": "https://it.wikipedia.org/wiki?curid=1447919", "title": "Scacchi per corrispondenza", "text": "Gli scacchi per corrispondenza sono una variante del gioco degli scacchi giocata usando diverse forme di corrispondenza a lunga distanza, di solito attraverso un server di scacchi per corrispondenza, attraverso la posta elettronica o il sistema postale.\n\u00c8 una variante del gioco a tavolino dove i giocatori si siedono contemporaneamente di fronte a una scacchiera anche se non necessariamente nello stesso posto.\nGli scacchi per corrispondenza permettono ai giocatori di giocare senza incontrarsi fisicamente. Queste relazioni a distanza sono solo una delle attrazioni degli scacchi per corrispondenza. La lunghezza di una partita giocata per corrispondenza pu\u00f2 variare a seconda del metodo utilizzato per trasmettere le mosse: un gioco giocato via server o per posta elettronica potrebbe finire in pochi giorni, ma una partita giocata per posta normale tra giocatori in differenti paesi pu\u00f2 durare parecchi anni.\nStruttura degli scacchi per corrispondenza.\nGli scacchi per corrispondenza si differenziano da quelli giocati tra due giocatori presenti al tavolino in diversi aspetti. Mentre i giocatori a tavolino disputano una partita alla volta (ad eccezione dell'esibizione simultanea), i giocatori per corrispondenza spesso hanno in corso diversi giochi allo stesso momento. Giochi da torneo sono giocati simultaneamente, ed alcuni giocatori possono anche avere pi\u00f9 di cento partite in atto nello stesso momento.\nI limiti di tempo nel gioco per corrispondenza sono di solito tra i 30 ed i 60 giorni ogni 10 mosse (pi\u00f9 il tempo di trasmissione negli scacchi postali). \nQuesto tempo permette di fare calcoli pi\u00f9 profondi, e ci\u00f2 comporta che le sviste siano meno frequenti.\nAlcune forme di assistenza, inclusi libri, database di scacchi e alle volte software di scacchi, sono spesso consentiti. Libri e basi di dati sono quasi universalmente accettati ma regole delle organizzazioni variano a seconda che sia consentito o meno l'utilizzo di software di scacchi.\nMolti giocatori per passatempo, nuovi al fascino degli scacchi per corrispondenza, spesso rifiutano qualsiasi tipo di assistenza.\nAssistenza informatica.\nIl nuovo fenomeno dell'assistenza informatica ha alterato l'essenza degli scacchi per corrispondenza e, oltre ad una profonda conoscenza scacchistica e disciplina analitica, l'abilit\u00e0 ad interpretare e guidare le analisi del computer \u00e8 diventata fondamentale. Dato che anche giocatori con una scarsa conoscenza scacchistica possono usare i migliori programmi per computer per analizzare i loro giochi, la differenza tra un principiante ed un campione di scacchi \u00e8 diminuita negli ultimi anni. Tuttavia, l'ingerenza dell'assistenza informatica rimane controversa sia nei giochi ufficiali che in quelli informali e manca ancora un consenso generale sul permettere l'aiuto del computer.\nAltra questione in gioco \u00e8 la supremazia dell'uomo sui software scacchistici. Alcuni affermano che un software scacchistico \u00e8 di un'altra categoria rispetto al giocatore per corrispondenza al massimo livello. Un interessante incontro parallelo tra il Grande Maestro Internazionale Arno Nickel e sei programmi scacchistici tenutosi sull'internet chess server \"Chessfriend\" fin\u00ec col risultato di +1=3-2. Nickel gioc\u00f2 anche un incontro di due partite contro \"Hydra\" vincendo per 2-0. Nella rivincita la prima partita fin\u00ec patta, la seconda venne rinviata a causa di problemi al server. Alla fine Nickel perse per il tempo.\nRegole.\nI tornei di scacchi per corrispondenza di solito vengono giocati sotto l'egida di un organismo ufficiale, il pi\u00f9 importante dei quali \u00e8 l'ICCF, International Corrispondence Chess Federation, affiliato alla FIDE, la federazione internazionale degli scacchi. L'ICCF, organizzatrice di tornei per posta normale e per posta elettronica, non \u00e8 la sola organizzazione coinvolta negli scacchi per corrispondenza. Ci sono altri organismi internazionali che organizzano tornei di scacchi per corrispondenza, come la FICGS, Free Internet Correspondence Games Server, che organizza un importante campionato del mondo ad eliminazione diretta, e un certo numero di organismi che organizzano tornei per e-mail come l'IECG, International Email Chess Group, l'IECC, International E-mail Chess Club. Da notare tuttavia che questi gruppi, a differenza dell'ICCF, non sono riconosciuti dalla FIDE.\nL'ICCF coopera molto strettamente con la FIDE. I titoli e i punteggi ICCF sono riconosciuti dalla FIDE.\nL'ICCF assegna i titoli di Maestro Internazionale, Maestro Internazionale Senior e Grande Maestro Internazionale per corrispondenza. Questi sono equivalenti ai titoli simili assegnati dalla FIDE per il gioco a tavolino. Dal 2016 verranno riconosciuti altri due titoli: Correspondence Chess MASTER (CCM) e Correspondence Chess EXPERT (CCE), parificati ai titoli femminili Lady Grand Master (LGM) e Lady International Master (LIM). L'ICCF gestisce anche il Campionato del mondo di scacchi per corrispondenza. A causa del fatto che tali eventi possono durare anni, diversi campionati possono venire a sovrapporsi. Per esempio nel febbraio del 2005 Joop van Oosterom fu dichiarato vincitore del 18\u00ba campionato (che ebbe inizio nel giugno del 2003), bench\u00e9 il vincitore del 17\u00ba campionato (che ebbe inizio nel marzo 2002) non fosse stato ancora determinato.\nFino al 2004 gli scacchi per corrispondenza per l'ICCF furono giocati solamente per posta normale o per posta elettronica. Per queste due forme di trasmissione l'ICCF ha sviluppato una sua propria notazione, conosciuta come \"ICCF Numeric Notation\".\nNegli ultimi anni l'utilizzo di sempre pi\u00f9 potenti programmi scacchistici hanno portato nuove sfide ad organizzatori quali l'ICCF e a controversie a seguito di decisioni in merito all'ammissibilit\u00e0 di programmi simili in competizioni ufficiali per corrispondenza.\nL'emergere di Internet ha portato nuove opportunit\u00e0 per gli scacchi per corrispondenza, non tutte sotto l'egida degli organismi ufficiali. Sono sorti siti in cui \u00e8 possibile giocare per corrispondenza e si \u00e8 aperta la possibilit\u00e0 per le persone di giocare partite per corrispondenza per proprio conto in maniera pi\u00f9 semplice, senza punteggi ufficiali, bench\u00e9 su alcuni server scacchistici sia possibile avere un qualche tipo di punteggio (riferito solo a quel determinato server).\nTipi di scacchi per corrispondenza.\nCi sono tre tipi di scacchi per corrispondenza: per posta normale, per posta elettronica, su server dedicati, con questi ultimi che stanno nel tempo diventando molto popolari al pari dei server per il gioco lampo online.\nScacchi per corrispondenza su server dedicati.\nSono solitamente siti con una interfaccia web per inserire le mosse e una infrastruttura basata su un database per storicizzarle. Portano una maggiore facilit\u00e0 di gioco in quanto il giocatore deve preoccuparsi solamente di inserire le mosse tramite l'interfaccia fornita e queste vengono registrate in tempo reale\nIl costo di iscrizione su questi server \u00e8 vario. Molti server usano una tariffa annuale. Molti danno la possibilit\u00e0 di usare dei nickname e hanno un sistema di punteggi che variano in tempo reale dopo ogni partita. Molti di questi server hanno anche un certo numero di funzionalit\u00e0 quali un database di partite online, forum di discussione, squadre, pagine personali per gli utenti. Molti siti invece hanno tariffe per torneo e obbligano all'uso del nome reale.\nScacchi per corrispondenza via e-mail.\nCi sono organizzazioni dedicate ai tornei via e-mail. Il gioco via e-mail vede un graduale calo di popolarit\u00e0 a causa di problemi con la trasmissione di virus, la possibilit\u00e0 per gli avversari di dire che non hanno ricevuto le mosse e simili impedimenti. Molti giocatori via e-mail stanno abbandonando in favore dei server dedicati\nScacchi per corrispondenza via posta normale.\nEsistono organizzazioni che usano la posta ordinaria per la trasmissione delle mosse tra i giocatori. Questa forma di scacchi per corrispondenza \u00e8 stata quasi completamente soppiantata prima dagli scacchi via e-mail e successivamente dal gioco basato sui server.\nLe organizzazioni di scacchi per posta come la International Correspondence Chess Association e la United States Chess Federation, hanno aggiunto ai loro servizi anche le opzioni di gioco via posta elettronica o via server.\nSi deve inoltre notare che i server di scacchi per corrispondenza possono avvalersi di qualsiasi tipo di interfaccia per l'inserimento delle mosse; essi operano come \"banche virtuali\" ed il metodo di trasmissione \u00e8 ininfluente affinch\u00e9 le transazioni di mosse siano inserite.\nGiocatori classici che giocano anche per corrispondenza.\nSebbene al giorno d'oggi i migliori giocatori per corrispondenza siano degli specialisti, un notevole numero di giocatori \"normali\" ha in passato giocato anche per corrispondenza durante la carriera. Ol'ga Rubcova vinse sia il campionato mondiale femminile di scacchi che quello per corrispondenza. I campioni per corrispondenza Jakov Estrin, Alberic O'Kelly de Galway e Vja\u010deslav Ragozin erano tutti Grandi Maestri e Cecil Purdy e Mikhail Umansky erano Maestri Internazionali.\nScacchisti che hanno raggiunto il titolo di Grande Maestro in entrambe le specialit\u00e0 comprendono Ulf Andersson, Igor' Bondarevskij, Aivars Gipslis, Curt Hansen, Jonny Hector, J\u0101nis Klov\u0101ns, Olita Rause(WGM), Lothar Schmid e Duncan Suttles. I Grandi Maestri per corrispondenza Janos Balogh, Olaf Barda, Jean Hebert, Jonathan Penrose e Richard Polaczek sono anche Maestri Internazionali. Il grande giocatore estone Paul Keres gioc\u00f2 numerose partite per corrispondenza, sembra perch\u00e9 facesse fatica a trovare in patria altri giocatori del suo livello con cui giocare. Anche i Campioni del mondo Aleksandr Alechin e Max Euwe giocarono per corrispondenza. Ulf Andersson raggiunse le prime posizioni tra i giocatori sia nell'ICCF che nella FIDE, rimanendo tra i primi 100 della FIDE fino al giugno del 2002 essendo secondo nella classifica ICCF. Andrej Sokolov \u00e8 un altro Grande Maestro FIDE che recentemente ha iniziato il gioco per corrispondenza."}
{"id": "1447924", "revid": "1543377", "url": "https://it.wikipedia.org/wiki?curid=1447924", "title": "Gregory Isaacs", "text": "Biografia.\nIsaac \u00e8 nato a Kingston nel 1951.\nNegli anni \u201870 si \u00e8 affermato come uno dei pi\u00f9 prolifici e popolari cantanti in Giamaica. Ha pubblicato numerosi singoli auto-prodotti con la sua etichetta \"African Museum\", formata nel 1973 con Errol Dunkley.\nMolte produzioni di Isaacs rivelano il tema delle radici del reggae, ma egli era ugualmente propenso a comporre materiale rock pi\u00f9 tradizionale.\nI suoi brani di successo includono \"My Only Lover\", \"Sinner Man\" e \"Mr. Cop\".\nCon l'etichetta \"GG\" e il produttore Alvin Ranglin ha prodotto hit come \"Border\" e \"Number One\". Molti considerano che la sua migliore musica sia stata prodotta negli anni settanta, con canzoni come \"Slave Master\" dall'album \"Mr Isaacs\" (1977), \"Love is Overdue\" e \"Loving Pauper\".\nPass\u00f2 poi all'etichetta \"Virgin Records\", poi \"Charisma Records\" alla fine degli anni 70 e il materiale di questo periodo gli diede fama internazionale. Canzoni come \"Soon Forward\", \"If I don't Have You\" e \"Let's Dance\" sono spesso ripubblicate in compilation di quel periodo.\nPoi Isaacs sottoscrisse un contratto con la Island Records, con la pubblicazione degli album \"Night Nurse\" (1982), probabilmente il disco pi\u00f9 famoso tra i fan internazionali di reggae, e \"Out Deh!\" (1983). Problemi personali lo afflissero alla fine del contratto. Il suo brano al ritorno nel 1988, \"Rumours\" era popolare con i giovani fan di reggae e con coloro che ascoltavano la sua musica dagli anni 70.\nNel 1990 l'etichetta \"African Museum\" ha continuato a produrre tutta la musica di Isaacs, e quella degli artisti da lui prodotti. Nel 1997 i Simply Red realizzarono una cover di \"Night Nurse\" e ebbero grande successo.\nIsaacs nei primi anni 2000 continua a registrare e a suonare dal vivo, nel 2005 Lady Saw ha prodotto un'altra versione di \"Night Nurse\".\nGravemente malato, muore di cancro ai polmoni nella sua casa a Londra il 25 ottobre 2010 all'et\u00e0 di 59 anni.\nDiscografia.\n70's\n80's"}
{"id": "1447930", "revid": "767487", "url": "https://it.wikipedia.org/wiki?curid=1447930", "title": "Delitti senza castigo", "text": "\"Delitti senza castigo (Kings Row) \" \u00e8 un film del 1942 diretto da Sam Wood. \u00c8 stato tratto da un romanzo di Henry Bellamann (1940) e nel cast figura l'allora futuro Presidente degli Stati Uniti Ronald Reagan, accanto, tra gli altri, ad Ann Sheridan, Robert Cummings e Charles Coburn. Lo stesso Reagan lo consider\u00f2 il proprio miglior film.\nTrama.\nLa storia segue le vite di un gruppo di giovani abitanti di Kings Row, una cittadina americana tra la fine dell'Ottocento e i primi anni del novecento. Giovani vite caratterizzate da crudelt\u00e0 e follia.\nParris Mitchell vive con la nonna ma \u00e8 innamorato di Cassandra Tower, figlia del famoso dottor Alexander Tower, la madre invece vive rinchiusa in casa e alla fine anche la ragazza \u00e8 costretta a rinchiudersi in casa. Anni dopo Parris, studente di medicina, inizia a fare pratica sotto la guida proprio del dottor Tower e in questo modo ritrova Cassandra con la quale inizia una relazione. Interessato a perfezionarsi in psichiatria propone alla ragazza di sposarlo e accompagnarlo a Vienna, la ragazza inizialmente rifiuta ma dopo implora Parris di portarla via.\nIl giorno seguente vengono scoperti i corpi di Cassandra e del padre ormai defunti, lei \u00e8 stata avvelenata proprio dal padre che poi si \u00e8 sparato, avendo notato in lei i segni iniziali di uno squilibrio mentale di cui soffriva anche la madre. In questo modo il dottore ha cercato di evitare che la vita di Parris venisse rovinato dal matrimonio con Cassandra come la sua vita era stata rovinata dal matrimonio con la madre della ragazza.\nIl miglior amico di Parris, Drake McHugh \u00e8 un ricco orfano innamorato di Louise Gordon ma il padre di lei disapprova questa unione e la ragazza pur di non contrariarlo rompe la relazione. Nel periodo in cui Parris si trova a Vienna Drake subisce un rovescio finanziario che lo costringe a cercare lavoro e viene assunto dalle ferrovie locali dove conosce Randy e inizia a corteggiarla. Rimane vittima di un incidente e resta gravemente ferito alle gambe, il dottor Gordon ritiene necessaria l'amputazione di entrambe le gambe. Drake e Randy riescono ugualmente a sposarsi e grazie al sostegno economico di Parris iniziano a costruire case per operai. Parris propone a Drake di andare a vivere in una di queste case lontano dalla ferrovia ma Drake ha una crisi isterica e fa giurare a Randy di non fargli mai abbandonare la stanza in cui vive rinchiuso.\nParris, terminati gli studi a Vienna, decide di stabilirsi a Kings Row dopo aver saputo che dopo la morte del dottor Gordon la citt\u00e0 non ha nessun medico. Louise gli rivela che il padre sapeva che l'amputazione delle gambe di Drake non era necessaria e lo ha fatto solo per odio. Parris considera l'idea di rinchiudere Louise in un istituto per malati di mente sebbene la ragazza non sia malata solo per evitare che lei possa dire la verit\u00e0 a Drake o alle altre vittime del padre che venivano spesso operate senza anestesia ma la sua nuova amica Elise lo convince a trattare Drake come un normale paziente e non come il suo migliore amico.\nLa verit\u00e0 invece di fare sprofondare Drake nella depressione lo induce ad affrontare la vita con rinnovata forza e Parris, contento di aver riportato l'amico alla vita produttiva organizza il matrimonio con Elise.\nColonna sonora.\nLa colonna sonora \u00e8 opera di Erich Wolfgang Korngold, compositore austriaco gi\u00e0 due volte Premio Oscar (1937 e 1939) e noto anche per la sua musica orchestrale e da camera. Fu un successo tale che la Warner Bros. fu costretta a realizzare una risposta apposita per coloro che ne richiedevano la registrazione o gli spartiti. All'epoca era inusuale che una colonna sonora cinematografica venisse pubblicata (o addirittura registrata) per la pubblicazione commerciale. La musica fu registrata postuma alla morte dell'autore, nel 1979, da un'orchestra diretta da Charles Gerhadt. Il produttore fu il figlio di Korngold, Georg Korngold.\nLa colonna sonora, considerata una delle migliori opere di Korngold, torn\u00f2 indirettamente alla ribalta quando John Williams ne trasse ispirazione per comporre il celebre \"Main Title\" di \"Star Wars\"."}
{"id": "1447931", "revid": "767487", "url": "https://it.wikipedia.org/wiki?curid=1447931", "title": "Prigionieri del passato", "text": "\"Prigionieri del passato (Random Harvest) \" \u00e8 un film del 1942 diretto da Mervyn LeRoy.\nTrama.\nCharles Rainier, giovane capitano d'industria e rampollo di una ricca famiglia borghese britannica, parte per la guerra dove, a seguito di un brutto colpo, cade in un'amnesia totale. Durante la convalescenza conosce Paula Ridgeway, se ne innamora e la sposa, pur continuando a non ricordare nulla del suo passato. Insieme vanno ad abitare in una bella e umile casetta. Un giorno Charles si reca in citt\u00e0 da solo per alcune commissioni: ha con s\u00e9 solo la chiave di casa. Subisce un incidente stradale in cui recupera la memoria passata ma perde quella recente, tornando nuovamente nella sua famiglia d'origine dove riprende la guida della fabbrica, dimentico del suo matrimonio con Paula e di tutto ci\u00f2 che \u00e8 accaduto dopo la guerra.\nPaula intraprende le ricerche del marito e arriva a scoprire dove egli sia finito e la sua nuova amnesia. Coraggiosamente, sceglie di non manifestargli una realt\u00e0 che egli certo disconoscerebbe e si fa assumere come sua segretaria, portando lentamente Charles ad innamorarsi nuovamente di lei. Ma Paula rivuole l'uomo di cui si era innamorata un tempo e, con lui, tutti i bei ricordi che li legavano. Charles, infatti, spesso guarda quella chiave di casa che si \u00e8 trovato indosso e che rappresenta la \"chiave\" del suo enigma interiore, provando una sensazione di incompletezza e dolcezza al tempo stesso.\nUn giorno, per impegni aziendali, Charles si reca nel paesino dove \u00e8 la loro casa e, improvvisamente, si accorge di conoscere quei luoghi, sapendocisi orientare alla perfezione: inizia cos\u00ec a farsi guidare dall'istinto, camminando fino a che arriva davanti al giardino della casa, attraversa il vialetto, si ferma davanti alla porta e, mentre sta girando la chiave nella toppa, Paula gli apre la porta: il passato \u00e8 ritrovato e con esso l'amore.\nProduzione.\nLe riprese del film durarono dal 27 aprile all'8 luglio 1942. Il 23 luglio iniziarono le riprese di alcune scene aggiunte.\nDoppiaggio.\nIl doppiaggio del film fu eseguito negli Stati Uniti da un gruppo di attori italo-americani.\nDistribuzione.\nIl copyright del film, richiesto dalla Loew's Inc., fu registrato il 6 ottobre 1942 con il numero LP11666."}
{"id": "1447932", "revid": "767487", "url": "https://it.wikipedia.org/wiki?curid=1447932", "title": "Mircea Vod\u0103 (Br\u0103ila)", "text": "Mircea Vod\u0103 \u00e8 un comune della Romania di 3.498 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 2 villaggi: Dedule\u0219ti e Mircea Vod\u0103."}
{"id": "1447933", "revid": "200568", "url": "https://it.wikipedia.org/wiki?curid=1447933", "title": "Server di scacchi per corrispondenza", "text": "L'utilizzo di server di scacchi per corrispondenza \u00e8 una delle forme adottate per il gioco degli scacchi per corrispondenza. Invece di giocatori che si spediscono le mosse per posta elettronica il gioco \u00e8 giocato direttamente su di una scacchiera cliccabile su di una pagina web, che tiene traccia di tutte le mosse. Il web server avverte per posta elettronica ciascun giocatore quando \u00e8 arrivato il proprio turno di muovere.\nLa maggior parte dei server di corrispondenza hanno opzioni di convalida della mossa e stabiliscono se ci si trova in situazione di scacco al re o stallo. Questo elimina il problema delle mosse illegali, che dovrebbero poi essere corrette.\nI server pi\u00f9 utilizzati nel mondo degli scacchi per corrispondenza sono: Playchess, Free Internet Chess Server (FICS), Free Internet Correspondence Games Server (FICGS), Internet Chess Club (ICC), Infinity Chess."}
{"id": "1447934", "revid": "1305772", "url": "https://it.wikipedia.org/wiki?curid=1447934", "title": "Alive 2007", "text": "Alive 2007 \u00e8 il secondo album dal vivo del gruppo musicale francese Daft Punk, pubblicato il 20 novembre 2007 dalla Virgin Records.\nDescrizione.\nIl disco contiene il concerto eseguito presso il Bercy di Parigi il 14 giugno 2007, durante il quale il duo ha proposto mash-up di svariati brani tratti sia dal loro repertorio che appartenenti ad altri artisti."}
{"id": "1447935", "revid": "307923", "url": "https://it.wikipedia.org/wiki?curid=1447935", "title": "Latinizzazione", "text": ""}
{"id": "1447936", "revid": "122975761", "url": "https://it.wikipedia.org/wiki?curid=1447936", "title": "Colla PUR", "text": "La colla PUR \u00e8 una colla a base poliuretanica reattiva. \nClassificazione.\nEsistono moltissimi tipi di collanti poliuretanici Le colle PUR o poliuretaniche formano incollature robuste e resistenti agli sforzi trasversali. Esistono due tipi principali di collanti poliuretanici: la prima \u00e8 l\u2019urea formaldeide e la seconda \u00e8 la resorcinol formaldeide. Entrambe difettano per la bassa prestazione meccanica quando vengono applicate in strati spessi. \u00c8 proprio questo il motivo per cui le facce da incollare dovrebbero essere perfettamente piane e mantenute sotto una morsa per non meno di 24 ore per ottenere un\u2019incollatura strutturale. Le colle poliuretaniche devono essere pulite con acqua quando sono ancora liquide.\nA causa dei gas di formaldeide rilasciati durante il processo di incollatura, si ritiene assolutamente necessario che gli ambienti in cui si opera siano ben ventilati; al contempo l\u2019impiego di guanti di gomma, occhiali paraocchi e mascherina sono precauzioni ritenute assai ragionevoli. In ogni caso \u00e8 importante sottolineare che le colle poliuretaniche soddisfano le norme europee EN204 D4.\nComposizione.\nQuesta colla pu\u00f2 essere composta in diversi modi:\nTipo d'applicazione.\nQuesta colla pu\u00f2 essere applicata in diversi modi:\nCaratteristiche.\nSono usatissimi in una moltitudine di settori per le loro caratteristiche di tenacia e di resistenza. Solitamente le colle PUR si attivano in presenza di umidit\u00e0 o di appositi catalizzatori dando luogo ad una catena polimerica di legami uretanici.\nUna volta attivata tale reticolazione la colla indurisce in maniera definitiva acquisendo una resistenza molto forte sia all'acqua che ai solventi. La reazione tra l'isocianato e l'acqua solitamente porta ad una produzione di anidride carbonica che fa schiumare il prodotto. Questa caratteristica viene usata in particolare nella produzione degli espansi (poliuretano espanso) ma non sempre rappresenta una caratteristica positiva in quanto le bolle di anidride potrebbero indebolire l'incollaggio: per questa ragione l'emissione di anidride carbonica viene a volte limitata con l'aggiunta di additivi assorbenti.\nConfronto con altre colle.\nAl contrario della colla ureica usata soprattutto nell'impiallacciatura del legno che diventa solitamente vetrosa la colla poliuretanica si presenta una volta asciugata con un aspetto pi\u00f9 elastico e flessibile.\nPrecauzioni.\nPer la presenza di isocianati le colle PUR come tutti i prodotti poliuretanici possono risultare irritanti per occhi e vie respiratorie. Il prodotto asciutto o reticolato in ogni caso non dovrebbe emanare isocianati."}
{"id": "1447938", "revid": "767487", "url": "https://it.wikipedia.org/wiki?curid=1447938", "title": "L'isola della gloria", "text": "L'isola della gloria (\"Wake Island\") \u00e8 un film del 1942 diretto da John Farrow.\nRacconta la battaglia dell'Isola di Wake svoltasi durante la seconda guerra mondiale, in cui i giapponesi ebbero la meglio sul presidio dei \"Marines\" stanziato sull'isola. La pellicola mostra le truppe americane combattere fino all'ultimo uomo e perdere il comandante a causa delle ferite subite in azione, mentre in realt\u00e0 essi si arresero dopo aver respinto un primo attacco nipponico; anche il comandante Winfield Cunningham sopravvisse alla guerra."}
{"id": "1447941", "revid": "767487", "url": "https://it.wikipedia.org/wiki?curid=1447941", "title": "Movila Miresii", "text": "Movila Miresii \u00e8 un comune della Romania di 4.350 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 3 villaggi: Esna, Movila Miresii, \u021aepe\u0219 Vod\u0103."}
{"id": "1447942", "revid": "767487", "url": "https://it.wikipedia.org/wiki?curid=1447942", "title": "Gli invasori - 49\u00ba parallelo", "text": "Gli invasori - 49\u00ba parallelo (\"49th Parallel\") \u00e8 un film del 1941, diretto da Michael Powell, il terzo realizzato insieme allo sceneggiatore Emeric Pressburger.\nIl Ministero britannico dell'Informazione sugger\u00ec a Michael Powell di realizzare un film di propaganda, e Powell decise di girare una storia che potesse scuotere gli statunitensi dalle loro posizioni di neutralit\u00e0 .\nAnton Walbrook don\u00f2 met\u00e0 del suo compenso alla Croce Rossa Internazionale. Raymond Massey, Laurence Olivier e Leslie Howard accettarono di ricevere met\u00e0 del normale compenso in considerazione dell'importanza del film come mezzo di propaganda.\nTrama.\nAgli inizi della seconda guerra mondiale, un sottomarino tedesco affonda nella baia di Hudson mentre sei membri del suo equipaggio sono scesi a terra. I sei fuggiaschi, guidati dai tenenti Hirth e Kuhnecke decidono di attraversare il Canada per rifugiarsi negli Stati Uniti, ancora neutrali.\nLungo il cammino, i fuggiaschi uccidono alcuni eschimesi e un cacciatore franco-canadese. Impossessatisi di un idrovolante, arrivano nei pressi di una comunit\u00e0 hutterita. Dopo aver tentato invano di conquistare il gruppo alla causa tedesca, sono respinti dal capo della comunit\u00e0, Peter. Uno dei fuggiaschi, Vogel, va in aiuto della giovane Anna e vorrebbe fermarsi con la comunit\u00e0, ma viene ucciso come traditore.\nI fuggiaschi si impossessano di un'automobile uccidendo il proprietario e fuggono attraverso il Canada, ricercati per gli omicidi commessi.\nRestano solo il tenente Hirth e Krantz, che si rifugiano presso l'antropologo Philip Armstrong-Scott il quale, ignaro della loro identit\u00e0, offre loro ospitalit\u00e0. I due tedeschi per\u00f2 lo legano e fuggono con le sue armi. Armstrong-Scott, liberato, cattura e atterra Krantz in una cava.\nHirth cerca di attraversare il confine con gli Stati Uniti in treno, ma \u00e8 respinto in Canada insieme a Andy Brock, un soldato canadese disertore, ben deciso a regolare i conti col tenente nazista.\nRiconoscimenti.\nEmeric Pressburger ottenne il premio Oscar per il miglior soggetto. Il film ottenne le nomination all'Oscar per il miglior film e per la migliore sceneggiatura."}
{"id": "1447945", "revid": "599013", "url": "https://it.wikipedia.org/wiki?curid=1447945", "title": "Movila", "text": "Il toponimo Movila pu\u00f2 riferirsi a diverse localit\u00e0 della Romania:"}
{"id": "1447946", "revid": "767487", "url": "https://it.wikipedia.org/wiki?curid=1447946", "title": "The Pied Piper (film 1942)", "text": "The Pied Piper \u00e8 un film del 1942 diretto da Irving Pichel.\nUno dei primissimi film sull'Olocausto a trattare apertamente il tema delle persecuzioni antiebraiche, anche nei confronti dei bambini. Il film si avvale di un cast di prim'ordine. Monty Woolley fu nominato all'Oscar per la sua interpretazione di un anziano e burbero gentleman inglese che dapprima con apparente riluttanza poi con sempre maggior coinvolgimento prende sotto la sua protezione un gruppo di bambini (tra cui Roddy McDowall e Peggy Ann Garner), riuscendo a rientrare con essi in Inghilterra dalla Francia occupata.\nTrama.\nUn anziano gentleman inglese \u00e8 in vacanza in Francia quando il paese \u00e8 invaso dalla Germania nel 1940. Riparte per rientrare in patria, accettando di portare con s\u00e9 anche i figli di una coppia di amici. Lungo il viaggio nella Francia ormai occupata altri bambini rimasti abbandonati si uniscono a loro, incluso un bambino ebreo. Con l'aiuto di alcuni amici francesi, Mr Howard riesce a trovare chi sia disposto a portarli su una barca in Inghilterra. Tutto sembra perduto quando sono scoperti dai tedeschi. Ma il maggiore tedesco che li ha arrestati li rilascia in cambio che essi portino con s\u00e9 in salvo anche la sua nipotina, di madre ebrea.\nRiconoscimenti.\nHa ricevuto tre nomine all'Oscar: per miglior attore protagonista, miglior fotografia (in bianco e nero) e miglior film.\nNel 1942 il National Board of Review of Motion Pictures l'ha inserito nella lista dei migliori dieci film dell'anno.\nProduzione e distribuzione.\nIl film fu prodotto e distribuito da Twentieth Century Fox. Dopo la premiere dell'8 luglio 1942, esce nelle sale cinematografiche statunitensi il 12 agosto 1942."}
{"id": "1447947", "revid": "547034", "url": "https://it.wikipedia.org/wiki?curid=1447947", "title": "Provincia di Skikda", "text": "La provincia di Skikda (in arabo \u0633\u0643\u064a\u0643\u062f\u0629) \u00e8 una delle 48 province dell'Algeria. Prende il nome dal suo capoluogo Skikda. Altre citt\u00e0 importanti della provincia sono Tamalous, Azzaba, El Harrouch, Collo. La provincia \u00e8 suddivisa in 13 distretti e 38 municipalit\u00e0.\nPopolazione.\nLa provincia conta 898.680 abitanti, di cui 452.392 di genere maschile e 446.288 di genere femminile, con un tasso di crescita dal 1998 al 2008 dell'1.4%.\nSuddivisione amministrativa.\nLa provincia \u00e8 suddivisa in 13 distretti (\"da\u00efras\"), a loro volta suddivisi in 38 municipalit\u00e0."}
{"id": "1447949", "revid": "110157", "url": "https://it.wikipedia.org/wiki?curid=1447949", "title": "Racovi\u021ba (Br\u0103ila)", "text": "Racovi\u0163a \u00e8 un comune della Romania di 1.277 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 3 villaggi: Corbeni, Custura, Racovi\u021ba."}
{"id": "1447950", "revid": "287204", "url": "https://it.wikipedia.org/wiki?curid=1447950", "title": "Willman 1", "text": "Willman 1 \u00e8 un oggetto enigmatico: viene considerato o un ammasso globulare estremamente lontano o una galassia ultra-nana.\nFu scoperto dal team di scienziati di Beth Willman della New York University, utilizzando i dati forniti dallo Sloan Digital Sky Survey; si tratta della terza galassia pi\u00f9 debole conosciuta (dato del 2006), dopo la Galassia Nana del Boote e la Galassia Nana dell'Orsa Maggiore. \u00c8 certo che William 1 sia un oggetto satellite della Via Lattea, dalla quale dista circa 120\u00a0000 anni-luce. La sua magnitudine assoluta \u00e8 stimata attorno a -2,5 e la funzione di luminosit\u00e0 varia tra il centro e le estremit\u00e0, similmente a quanto verificato in Palomar 5"}
{"id": "1447952", "revid": "1782831", "url": "https://it.wikipedia.org/wiki?curid=1447952", "title": "The Singles Collection, Volume 1", "text": "The Singles Collection, Volume 1 \u00e8 una raccolta del gruppo celtic punk/folk punk statunitense Dropkick Murphys.\n\u00c8 la versione americana di \"The Early Years\", che \u00e8 stato pubblicato in Europa, ma con alcuni cambiamenti di tracce. Questo disco contiene tutto ci\u00f2 che \u00e8 stato registrato prima dell'album di debutto, \"Do or Die\", escluso l'EP \"Boys on the Docks\" e le tracce dal vivo.\nInformazioni sulle canzoni.\nL'album contiene 5 cover: \"Career Opportunities\", \"Guns of Brixton\" e \"White Riot\" dei The Clash; \"Billy Bones\" dei The Pogues ed \"I've Had Enough\" degli Slapshot.\nLista tracce.\nTutte le tracce dei Dropkick Murphys eccetto dove indicato."}
{"id": "1447954", "revid": "767487", "url": "https://it.wikipedia.org/wiki?curid=1447954", "title": "Fiori nella polvere", "text": "\"Fiori nella polvere (Blossoms in the Dust) \" \u00e8 un film del 1941 diretto da Mervyn LeRoy.\nTrama.\nPersi marito e figlio, una donna si dedica agli orfani trasformando la sua casa del Texas in un istituto che diventer\u00e0 pubblico. Riuscir\u00e0 anche a vincere una battaglia contro gli ingiusti pregiudizi verso i figli illegittimi. Scritto da Anita Loos, scrittrice arguta e sceneggiatrice di successo, che si bas\u00f2 sulla vita della texana Edna Gladney, \u00e8 uno dei pi\u00f9 famosi strappalacrime degli anni quaranta, veicolo divistico per G.Garson che le giov\u00f2 per vincere l\u2019anno dopo l\u2019Oscar con La signora Miniver. Oscar per la migliore scenografia.\nProduzione.\nIl film fu prodotto da Irving Asher e Mervyn LeRoy e presentato dalla Metro-Goldwyn-Mayer (MGM) e dalla Loew's (con il nome Loew's Incorporated).\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche USA il 25 luglio 1941."}
{"id": "1447956", "revid": "106456", "url": "https://it.wikipedia.org/wiki?curid=1447956", "title": "Guil", "text": "Il Guil \u00e8 un fiume della Francia, affluente di sinistra della Durance. Il suo percorso si snoda interamente nel dipartimento delle Alte Alpi.\nPercorso.\nIl torrente nasce non lontano dal Monviso, dal Lac Lestio (comune di Ristolas). La sua valle \u00e8 comunemente chiamata Queyras. Dopo un percorso di 51,6\u00a0km si getta nella Durance all'altezza di Mont-Dauphin.\nAffluenti.\nIl Guil ha 55 affluenti censiti dalla SANDRE , tra i quali:"}
{"id": "1447957", "revid": "793629", "url": "https://it.wikipedia.org/wiki?curid=1447957", "title": "Provincia di Souk Ahras", "text": "La provincia di Souk Ahras (in arabo \u0648\u0644\u0627\u064a\u0629 \u0633\u0648\u0642 \u0623\u0647\u0631\u0627\u0633) \u00e8 una delle 48 province dell'Algeria, situata al confine con la Tunisia. Prende il nome dal suo capoluogo Souk Ahras. Altre citt\u00e0 importanti della provincia sono Sedrata e Khemissa, dove si trova l'antico teatro romano di \"Thubursicum Numidarum\". \nPopolazione.\nLa provincia conta 438.127 abitanti, di cui 218.911 di genere maschile e 219.216 di genere femminile, con un tasso di crescita dal 1998 al 2008 dell'1.8%."}
{"id": "1447958", "revid": "287204", "url": "https://it.wikipedia.org/wiki?curid=1447958", "title": "Souk Ahras", "text": "Souk Ahras (in berbero: \u2d5c\u2d30\u2d33\u2d30\u2d59\u2d5c, \"Tagast\", ) \u00e8 una citt\u00e0 dell'Algeria, capoluogo della provincia omonima.\nOrigini del nome.\nIl nome deriva dalla parola araba \"s\u016bq\u2019\" che significa \"mercato\", e dalla parola chaoui \"ahra\" (plurale: \"ahras\") ovvero \"leone\", riferita ai leoni berberi che vivevano nelle vicine foreste prima della loro estinzione nel 1930; da ci\u00f2 Souk Ahras significa \"mercato dei leoni\".\nStoria.\nTagaste.\nLa citt\u00e0 esisteva gi\u00e0 in epoca romana, quando era nota come Tagaste.\nEra moderna.\nLa citt\u00e0 moderna si \u00e8 sviluppata soprattutto nel XX secolo, in seguito all'apertura di opere minerarie nella zona e alla costruzione della ferrovia."}
{"id": "1447959", "revid": "767487", "url": "https://it.wikipedia.org/wiki?curid=1447959", "title": "R\u00e2mnicelu (Br\u0103ila)", "text": "R\u00e2mnicelu \u00e8 un comune della Romania di 2.216 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 4 villaggi: Boarca, Constantine\u0219ti, Mihail Kog\u0103lniceanu, R\u00e2mnicelu."}
{"id": "1447960", "revid": "124502424", "url": "https://it.wikipedia.org/wiki?curid=1447960", "title": "Circolo di scacchi", "text": "Un circolo di scacchi \u00e8 un circolo formato per giocare a scacchi. I circoli di scacchi nascono per poter disputare sia partite informali che a tempo, per analizzare partite e per discutere l'attivit\u00e0 scacchistica locale, nazionale e internazionale.\nOrganizzazione.\nI circoli sono di solito collegati ad associazioni di scacchi regionali, che a loro volta sono membri della loro federazione nazionale, che in Italia \u00e8 la FSI, che \u00e8 associata alla FIDE, la federazione internazionale degli scacchi.\nRisorse dei circoli.\nLe attivit\u00e0 che normalmente si svolgono nei circoli di scacchi sono:"}
{"id": "1447961", "revid": "438678", "url": "https://it.wikipedia.org/wiki?curid=1447961", "title": "Mai di domenica", "text": "Mai di domenica (\u03a0\u03bf\u03c4\u03ad \u03c4\u03b7\u03bd \u039a\u03c5\u03c1\u03b9\u03b1\u03ba\u03ae - \"Pot\u00e8 tin kyriak\u00ec\") \u00e8 un film del 1960 diretto e interpretato da Jules Dassin.\nPresentato in concorso al 13\u00ba Festival di Cannes, valse alla sua protagonista Melina Merkouri il premio per la migliore interpretazione femminile.\nTrama.\nOmero giunge al porto del Pireo dal Connecticut per studiare l'arte e la filosofia dell'Antica Grecia. Qui conosce Ilya, una prostituta libera e indipendente. Con i suoi clienti ha un rapporto anche di amicizia, la domenica infatti esce spesso con loro ma mai per lavoro. Omero cerca di farle cambiare vita e le propone un patto: per due settimane non lavorer\u00e0 ma studier\u00e0 con lui la grandezza della Grecia classica. Queste due settimane per\u00f2 sono state finanziate da un protettore che era costretto a tenere le sue ragazze lontane da Ilya.\nRiconoscimenti.\nIl film ottenne l'Oscar alla migliore canzone \"\u03a4\u03b1 \u03a0\u03b1\u03b9\u03b4\u03b9\u03ac \u03c4\u03bf\u03c5 \u03a0\u03b5\u03b9\u03c1\u03b1\u03b9\u03ac/Ta Paidi\u00e0 Tou Peirai\u00e0\", in italiano \"Uno a te, uno a me\", il cui autore fu Manos Hadjidakis. Ottenne anche le candidature per Mercouri, come migliore attrice protagonista, per i migliori costumi in bianco e nero, per la regia e per la sceneggiatura.\nCritica.\n\u00ab\"Variazione sul\" Pigmalione \"di G.B. Shaw, ... dialoghi briosi e un'interprete istrionica. Grande successo dell'epoca... un po' invecchiato.\"\u00bb *\u00bd\nCensura.\n\"Mai di domenica\", che usc\u00ec nei cinema italiani nel 1959, fu revisionato dalla Commissione per la revisione cinematografica del Ministero per i beni e le attivit\u00e0 culturali con le seguenti disposizioni:"}
{"id": "1447962", "revid": "1632387", "url": "https://it.wikipedia.org/wiki?curid=1447962", "title": "Piergiorgio", "text": "Origine e diffusione.\nSi tratta di un nome composto, formato dall'unione di Piero (ipocoristico di Pietro) e Giorgio.\nOnomastico.\nL'onomastico si pu\u00f2 festeggiare il 4 luglio, in ricordo del beato Pier Giorgio Frassati, oppure lo stesso giorno dei nomi da cui \u00e8 composto."}
{"id": "1447963", "revid": "15756", "url": "https://it.wikipedia.org/wiki?curid=1447963", "title": "Duilian (Wushu)", "text": "Il Duilian (\u5bf9\u7ec3, allenarsi in coppia) nelle arti marziali cinesi \u00e8 un metodo di approccio al combattimento tramite una sequenza preordinata di movimenti applicativi che vengono eseguiti da due o pi\u00f9 persone.\nNei Duilian ritroviamo le tecniche che compongono le arti marziali cinesi, come per esempio le tecniche di gamba, le proiezioni e quindi le cadute, le leve (Qinna), le tecniche di pugno e di palmo, ecc.\nLa funzione di questo lavoro, che deve riprodurre una atmosfera vicina a quella del combattimento reale, \u00e8 quella di comprendere meglio il significato dei movimenti che in precedenza si sono praticati da soli, cio\u00e8 nel Taolu (forma). Un elemento che occorre sottolineare \u00e8 il valore simbolico del riprodurre il combattimento, infatti sebbene, come abbiamo detto sopra vi debba essere l'idea di interpretare un combattimento, si deve assolutamente evitare di ferire il proprio compagno di allenamento.\nIl Duilian richiede una intensa collaborazione tra coloro che lo eseguono quindi promuove agilit\u00e0, cooperazione, intelligenza, intuito, concentrazione. Esso include azioni di attacco, difesa e contrattacco.\nQuindi il Duilian deve contenere: movimenti corretti e precisi, ritmo identico, distanza appropriata.\nIl Duilian pu\u00f2 essere a mano nuda (\u5f92\u624b\u5bf9\u7ec3Tushou Duilian, oppure\u7a7a\u624b\u5bf9\u7ec3 Kongshou Duilian), oppure con le armi (\u5668\u68b0\u5bf9\u7ec3 Qixie Duilian, oppure\u5175\u68b0\u5bf9\u7ec3 Bingxie Duilian) o ancora mano nuda contro armi (\u5f92\u624b\u5bf9\u5668\u68b0, Tushou dui Qixie).\nIl Duilian \u00e8 anche una categoria da competizione nel Wushu Moderno o sportivo.\nNei libri cinesi in cui vengono descritti questi esercizi in coppia solitamente si utilizzano per indicare le parti interpretate dai due opponenti \u7532Jia e \u4e59Yi, che sono i primi Tiangan."}
{"id": "1447964", "revid": "767487", "url": "https://it.wikipedia.org/wiki?curid=1447964", "title": "Romanu", "text": "Romanu \u00e8 un comune della Romania di 1.949 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 2 villaggi: Oancea e Romanu."}
{"id": "1447967", "revid": "287204", "url": "https://it.wikipedia.org/wiki?curid=1447967", "title": "Jean-Leon Gerome", "text": ""}
{"id": "1447968", "revid": "438678", "url": "https://it.wikipedia.org/wiki?curid=1447968", "title": "Non voglio morire (film)", "text": "\"Non voglio morire (I Want to Live!) \" \u00e8 un film del 1958 diretto da Robert Wise.\nIl film narra la vicenda realmente accaduta a Barbara Eleine Wood Graham e sulla sua ingiusta condanna a morte.\nTrama.\nIl film racconta la storia della vita e dell'esecuzione di Barbara Graham, una donna allo sbando e occasionalmente prostituta. La Graham \u00e8 il frutto di una famiglia divisa, che per lavoro attira gli uomini in giochi di carte.\nA un certo punto, lei cerca di crearsi una vita normale, ma sposa \"l'uomo sbagliato\", con il quale ha un figlio. Lui \u00e8 un tossicodipendente e lei chiude la loro relazione.\nQuando la sua vita va in pezzi, lei ritorna alla sua ex professione e comincia una storia con un uomo che aveva ucciso una donna. La polizia li arresta, e i suoi compagni l'accusano dell'omicidio, cercando di ridurre le proprie possibilit\u00e0 di andare alla camera a gas. Lei sostiene la sua innocenza, ma \u00e8 condannata e giustiziata.\nProduzione.\nPer la decisa presa di posizione che il film assume contro la pena di morte, il produttore Walter Wanger ricevette entusiastici messaggi di congratulazioni da parte di numerosi intellettuali contrari alla pena capitale fra cui Arthur Miller, Leon Uris, Albert Camus e Paddy Chayefsky. Il film ottenne ottime recensioni e sei candidature al Premio Oscar. L'attrice Susan Hayward, giunta alla sua quinta candidatura al Premio Oscar, conquist\u00f2 finalmente il prestigioso premio che, durante una cerimonia officiata il 6 aprile 1959 da Jerry Lewis, le fu consegnato dai colleghi James Cagney e Kim Novak. La sua vigorosa interpretazione le procur\u00f2 molti altri premi fra cui il Golden Globe, il David di Donatello e il premio per la miglior attrice al Mar del Plata Film Festival. Il film di Robert Wise \u00e8 stato associato anche a un grave lutto che colp\u00ec il cinema italiano perch\u00e9 la sera del 30 aprile 1989, mentre lo guardava alla televisione a letto con la moglie Carla, il regista Sergio Leone fu stroncato da un attacco di cuore e mor\u00ec a sessant'anni."}
{"id": "1447970", "revid": "110157", "url": "https://it.wikipedia.org/wiki?curid=1447970", "title": "Live on St. Patrick's Day from Boston, MA", "text": "Live on St. Patrick's Day From Boston, MA \u00e8 un album dal vivo del gruppo celtic punk/folk punk statunitense Dropkick Murphys. \u00c8 stato registrato in tre spettacoli all'Avalon Ballroom di Boston, Massachusetts e pubblicato il 10 settembre 2002."}
{"id": "1447971", "revid": "75421", "url": "https://it.wikipedia.org/wiki?curid=1447971", "title": "Live on St. Patrick's Day From Boston, MA", "text": ""}
{"id": "1447972", "revid": "729019", "url": "https://it.wikipedia.org/wiki?curid=1447972", "title": "Banca delle Quattro Legazioni", "text": "La Banca delle Quattro Legazioni \u00e8 stata una banca romagnola esistita fra il 1855 e il 1861.\nStoria.\nNel 1855 la succursale di Bologna della \"Banca dello Stato Pontificio\" fu separata dalla banca centrale e divenne autonoma.\nIl processo di trasformazione societaria fu completato nel 1857 con la fondazione a Bologna della societ\u00e0 anonima \"Banca delle Quattro Legazioni\".\nPromotore dell'operazione fu Marco Minghetti appoggiato del marchese Luigi Pizzardi, poi primo sindaco di Bologna. Prese il nome dalle quattro legazioni che erano la suddivisione amministrativa con cui lo Stato pontificio governava Bologna e la Romagna.\nDivenne istituto di emissione nelle fasi convulse tra il 1859 e la proclamazione del Regno d'Italia, per poi confluire nella Banca Nazionale del Regno d'Italia"}
{"id": "1447973", "revid": "14691", "url": "https://it.wikipedia.org/wiki?curid=1447973", "title": "Provincia di Tamanghasset", "text": ""}
{"id": "1447975", "revid": "767487", "url": "https://it.wikipedia.org/wiki?curid=1447975", "title": "Ro\u0219iori (Br\u0103ila)", "text": "Ro\u015fiori \u00e8 un comune della Romania di 2.940 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 4 villaggi: Col\u021bea, Florica, Pribeagu, Ro\u0219iori."}
{"id": "1447978", "revid": "1370701", "url": "https://it.wikipedia.org/wiki?curid=1447978", "title": "Stefano Domenicali", "text": "Biografia.\nDopo essersi laureato in Economia e Commercio all'Universit\u00e0 di Bologna inizia la sua carriera in Ferrari nel 1991, lavorando dapprima nel comparto amministrativo dell'azienda dove si occupa dei rapporti interni con Fiat. \nPassato poi alla Squadra Corse ha seguito lo sviluppo del circuito del Mugello. Nel 1995 \u00e8 divenuto capo del personale della Gestione Sportiva, gestendo anche le sponsorizzazioni; alla fine del 1996 \u00e8 divenuto Team Manager.\nDal 2002 fino al 2007 \u00e8 stato Direttore Sportivo, dal 1\u00ba gennaio 2008 Stefano Domenicali ricopre il ruolo di Team Principal della Scuderia Ferrari, andando a sostituire Jean Todt, nel frattempo promosso alla carica di amministratore delegato di Ferrari.\nNel 2011 vengono celebrate a Monza le nozze con la brianzola Silvia Colombo, figlia del celebre fotografo sportivo Ercole Colombo.\nIl 14 aprile 2014 Domenicali rassegna le dimissioni in quello che \u00e8 stato definito l\"'annus horribilis\" della Scuderia Ferrari; a prendere il suo posto \u00e8 Marco Mattiacci. A novembre dello stesso anno entra in Audi come Vicepresidente New Business Initiatives , mentre nel febbraio 2016 viene nominato presidente e amministratore delegato di Lamborghini.\nCon la gestione Domenicali la Lamborghini raggiunge e supera una serie di traguardi significativi: nel 2017 supera il miliardo di fatturato; nel 2018 lancia il Super SUV Urus e il fatturato cresce del 40% raggiungendo 1,42 miliardi. Le vendite crescono del 51% rispetto all'anno precedente. Infine nel 2019 le vendite incrementano del 43%, raggiungendo le 8.205 vetture consegnate.\nIl 25 settembre 2020 viene nominato presidente e amministratore delegato della Formula 1, prendendo il posto di Chase Carey dal 2021.\nPalmares.\nCon la gestione Domenicali, la Ferrari ottiene:"}
{"id": "1447981", "revid": "767487", "url": "https://it.wikipedia.org/wiki?curid=1447981", "title": "La locanda della sesta felicit\u00e0", "text": "La locanda della sesta felicit\u00e0 (\"The Inn of the Sixth Happiness\") \u00e8 un film del 1958 diretto da Mark Robson.\nE' ispirato alla biografia di Gladys Aylward, missionaria cristiana in Cina, \"The small woman\", di Alan Burgess (1957).\nTrama.\nPer tutta la vita, l'inglese Gladys Aylward ha pensato che la Cina fosse il posto a cui apparteneva. Non qualificata per essere inviata l\u00ec come missionaria, Gladys lavora come domestica per guadagnare i soldi per potersi recare in un villaggio cinese remoto e povero. L\u00ec, infine, vive una vita piena e felice: gestendo la locanda, fungendo da \"ispettore pedale\" (incaricata cio\u00e8 di fare rispettare la fine dell'obbligo di fasciare strettamente i piedi delle bambine), consigliando il mandarino locale e riuscendo persino a conquistare il cuore di Lin Nan un colonnello dell'esercito per parte di padre tedesco. Ma Gladys scopre il suo vero destino quando il paese \u00e8 invaso dal Giappone ed i bambini cinesi hanno bisogno di lei per salvarsi la vita.\nStoria.\nLa vera Gladys Aylward (1902-1970), nata a Londra, era un'ex domestica diventata missionaria in Cina, nota soprattutto per il suo lavoro con i bambini. Divent\u00f2 cittadina cinese nel 1936. Quattro anni dopo, malgrado fosse malata, guid\u00f2 pi\u00f9 di 100 bambini sulle montagne al sicuro durante la guerra sino-giapponese. Nel 1958, l'anno in cui fu distribuito questo film, fond\u00f2 una casa per bambini a Taiwan, e continu\u00f2 a dirigere fino alla morte. Conosciuta anche con il nome Ai-weh-deh o Virtuous One, continua ad essere considerata un'eroina nazionale. Sembra che fu molto imbarazzata per la parte romantica del film: si innamor\u00f2 di un soldato cinese, ma non si sposarono mai e la loro storia d'amore fu molto breve.\nProduzione.\nRiprese.\nIl film venne girato interamente in vari luoghi nel Galles del Nord, gli stessi luoghi dove venne girata la serie Tv Il prigioniero (1967); altre riprese avvennero a Londra. Le scene interne vennero realizzate presso i M.G.M. British Studios di Borehamwood (Hertfordshire, Inghilterra). L'intero film \u00e8 stato cos\u00ec realizzato in Europa occidentale con comparse cinesi; la maggior parte dei bambini erano bambini cinesi di Liverpool, che ha una delle pi\u00f9 antiche comunit\u00e0 cinesi in Europa.\nCast.\nDurante il casting, Sean Connery fu preso in considerazione per il ruolo di Lin Nan.\nColonna sonora.\nLa canzone \"The Children's Marching Song\", pi\u00f9 comunemente nota come \"This Old Man\", era molto pi\u00f9 conosciuta in Inghilterra che negli Stati Uniti al momento della realizzazione del film; divenne quindi popolare anche in America, grazie alla versione di Mitch Miller.\nDistribuzione.\nLa prima assoluta del film avvenne a Londra il 23 novembre 1958; in Gran Bretagna venne distribuito nelle sale dall'11 gennaio 1959. Vi fu anche una prima americana, a New York, l'11 dicembre 1959; il film venne distribuito nei cinema qualche giorno dopo."}
{"id": "1447983", "revid": "770813", "url": "https://it.wikipedia.org/wiki?curid=1447983", "title": "Airbus A330 MRTT", "text": "LAirbus A330 MRTT \u00e8 un bimotore turboventola multiruolo da trasporto militare e rifornimento in volo, come indicato dalla sigla MRTT (\"Multi Role Tanker Transport\"), derivato dall'aereo di linea Airbus A330-200.\nTecnica.\nCaratterizzato da una fusoliera wide-body, ha ali basse al di sotto delle quali sono montati due turbofan, due pod con le sonde flessibili per il rifornimento e dotate di winglet. Ha un ampio piano verticale di coda e dei piani orizzontali in posizione bassa. Sotto i piani di coda troviamo invece la sonda rigida per il rifornimento."}
{"id": "1447984", "revid": "599013", "url": "https://it.wikipedia.org/wiki?curid=1447984", "title": "Salcia", "text": ""}
{"id": "1447985", "revid": "8596", "url": "https://it.wikipedia.org/wiki?curid=1447985", "title": "Lil\u00ec", "text": ""}
{"id": "1447986", "revid": "24443", "url": "https://it.wikipedia.org/wiki?curid=1447986", "title": "Valle del Guil", "text": ""}
{"id": "1447987", "revid": "1592097", "url": "https://it.wikipedia.org/wiki?curid=1447987", "title": "Manetti Bros", "text": ""}
{"id": "1447989", "revid": "110157", "url": "https://it.wikipedia.org/wiki?curid=1447989", "title": "Salcia Tudor", "text": "Salcia Tudor \u00e8 un comune della Romania di 2.777 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 5 villaggi: Ariciu, Cuza Vod\u0103, Gulianca, Ol\u0103neasca, Salcia Tudor."}
{"id": "1447991", "revid": "8596", "url": "https://it.wikipedia.org/wiki?curid=1447991", "title": "L'uomo del sud", "text": ""}
{"id": "1447992", "revid": "8596", "url": "https://it.wikipedia.org/wiki?curid=1447992", "title": "La moglie del Vescovo", "text": ""}
{"id": "1447995", "revid": "8596", "url": "https://it.wikipedia.org/wiki?curid=1447995", "title": "Breve incontro (film 1945)", "text": ""}
{"id": "1447997", "revid": "110157", "url": "https://it.wikipedia.org/wiki?curid=1447997", "title": "Coppa Internazionale 1933-1935", "text": "La terza edizione della Coppa Internazionale venne disputata tra il 1933 e il 1935. Venne disputato un girone all'italiana tra le cinque squadre coinvolte nel torneo. Fu vinta dall'Italia.\nFormula.\nFu confermata la formula della precedente edizione con un girone unico all'italiana in cui le squadre si incontravano in gare di andata e ritorno.\nVenivano assegnati due punti per la vittoria, uno per il pareggio e zero per la sconfitta.\nFormazione campione.\nLuigi Allemandi,\nLuigi Bertolini,\nFelice Borel,\nUmberto Caligaris,\nRenato Cattaneo,\nRenato Cesarini,\nCarlo Ceresoli,\nGino Colaussi,\nGianpiero Combi,\nGiordano Corsi,\nRaffaele Costantino,\nAttilio Demaria,\nRicardo Faccio,\nGiovanni Ferrari,\nEnrique Guaita,\nAnfilogino Guarisi,\nErnesto Mascheroni,\nGiuseppe Meazza,\nLuis Monti,\nEraldo Monzeglio,\nRaimundo Orsi,\nSilvio Piola,\nAlfredo Pitto,\nMario Pizziolo,\nRoberto Porta,\nVirginio Rosetta,\nAngelo Schiavio,\nPietro Serantoni\nCommissario Tecnico: Vittorio Pozzo"}
{"id": "1447998", "revid": "161374", "url": "https://it.wikipedia.org/wiki?curid=1447998", "title": "Banca Nazionale del Regno", "text": ""}
{"id": "1447999", "revid": "110157", "url": "https://it.wikipedia.org/wiki?curid=1447999", "title": "Scor\u021baru Nou", "text": "Scor\u021baru Nou \u00e8 un comune della Romania di 1.369 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 6 villaggi: De\u0219ira\u021bi, Gurguie\u021bi, Nicolae B\u0103lcescu, Pitula\u021bi, Scor\u021baru Nou, Sihleanu.\nScor\u021baru Nou ha dato i natali al geologo Ion N. B\u0103ncil\u0103 (1901-2001)"}
{"id": "1448000", "revid": "287204", "url": "https://it.wikipedia.org/wiki?curid=1448000", "title": "Scortaru Nou", "text": ""}
{"id": "1448001", "revid": "161374", "url": "https://it.wikipedia.org/wiki?curid=1448001", "title": "Banca nazionale del Regno", "text": ""}
{"id": "1448002", "revid": "1632387", "url": "https://it.wikipedia.org/wiki?curid=1448002", "title": "Pierpaolo", "text": "Origine e diffusione.\n\u00c8 un nome composto, formato dall'unione dei nomi Piero e Paolo. Tra i vari composti in \"Pier-\", negli anni '70 si piazzava in quarta posizione con 65.000 occorrenze, dietro a Pierluigi, Piergiorgio e Pierangelo e seguito da Pierantonio; la forma \"Pietro Paolo\" (basata sul nome completo \"Pietro\" anzich\u00e9 sul suo ipocoristico \"Piero\") era invece, pur con una minore diffusione (3.000 occorrenze), prima fra i composti di Pietro, seguita da Pietrantonio e Pietrangelo.\nIn Maremma, questo composto \u00e8 attestato sin dal XIV secolo (seppure oltre la 150\u00aa posizione per diffusione).\nOnomastico.\nL'onomastico si festeggia tipicamente il 29 giugno, ricorrenza dei santi Pietro e Paolo; con questo nome si ricorda altres\u00ec il beato Pietro Paolo Navarro, religioso gesuita martire con altri compagni a Shimabara, commemorato il 1\u00ba novembre."}
{"id": "1448003", "revid": "773636", "url": "https://it.wikipedia.org/wiki?curid=1448003", "title": "Chiesa di San Nicola da Tolentino (Selvena)", "text": "La chiesa di San Nicola da Tolentino \u00e8 la chiesa principale di Selvena, nel comune di Castell'Azzara (GR).\nStoria.\nLa chiesa fu costruita sul finire del Settecento nella parte meridionale del centro minerario, per rimpiazzare\nla perduta pieve dedicata a san Nicola da Tolentino, che si trovava nel vicino complesso fortificato della Rocca Silvana.\nIl campanile fu costruito soltanto a met\u00e0 Ottocento e profondamente restaurato negli anni venti del secolo scorso.\nAspetto attuale.\nLa chiesa di San Nicola da Tolentino si presenta a navata unica, con sacrestia laterale.\nIl portale d'ingresso \u00e8 preceduto da una breve gradinata e sovrastato da una finestra che si apre al centro della parte superiore della facciata principale; il tetto \u00e8 a capanna e le strutture murarie sono completamente intonacate. A met\u00e0 altezza del bordo sinistro della facciata \u00e8 collocata un'epigrafe medievale, proveniente dalla vicina Rocca Silvana, che ricorda la costruzione della Pieve di San Nicola avvenuta nel 1238 all'interno di quel complesso aldobrandesco.\nIl campanile si innalza nei pressi del fianco sinistro della chiesa e si presenta in 3 ordini distinti, separati tra loro da cordonature. Nella parte superiore si aprono 4 monofore (una per lato) in stile neogotico, sovrastate dalla guglia sommitale su cui poggia la croce."}
{"id": "1448008", "revid": "729019", "url": "https://it.wikipedia.org/wiki?curid=1448008", "title": "Russula laricina", "text": "\"Russula laricina\" Velen., \"\u010cesk\u00e9 Houby\" 1: 149 (1920).\nDescrizione della specie.\nCappello.\n5\u20137\u00a0cm, piano convesso con lieve depressione centrale\nLamelle.\nFitte, anastomizzate, colore crema.\nGambo.\nFragile spesso cavo, biancastro, clavato.\nCarne.\nBianca\nCommestibilit\u00e0.\nNon commestibile.\nHabitat.\nFungo simbionte, cresce sotto larice con cui stabilisce legame micorrizico."}
{"id": "1448009", "revid": "125964334", "url": "https://it.wikipedia.org/wiki?curid=1448009", "title": "Commissione interprovinciale", "text": "La Commissione interprovinciale (anche detta Regione, Commissione regionale o Cupola regionale) nel gergo mafioso \u00e8 un organo direttivo dell'organizzazione mafiosa denominata \"Cosa nostra\" che riunisce i leader mafiosi delle province di Palermo, Trapani, Agrigento, Caltanissetta ed Enna, da non confondere con la \"Commissione provinciale\", che invece ha la sua giurisdizione solo sulla provincia di Palermo.\nStoria.\nLa prima \"Commissione interprovinciale\" venne creata negli anni cinquanta da Andrea Fazio, boss di Trapani, ma fu sciolta dopo l'esplosione della \"Prima guerra di mafia\" nel 1963.\nVenne poi ricreata nel 1975, su proposta di Giuseppe Calderone (che voleva evitare l'oligarchia di Greco, Liggio e Badalamenti), capo della Famiglia di Catania, il quale venne anche incaricato di dirigerla: venne stabilito che vi dovevano partecipare soltanto i rappresentanti mafiosi di ogni provincia siciliana (escluse quelle di Messina, Siracusa e Ragusa), i quali decisero il divieto assoluto di compiere sequestri di persona in Sicilia per porre fine ai rapimenti a scopo di estorsione operati dallo schieramento dei Corleonesi, guidati dal boss Luciano Liggio.\nSecondo il collaboratore di giustizia Antonino Calderone, inizialmente le riunioni della \u00abRegione\u00bb si tenevano mensilmente presso le singole province, ma in seguito si svolsero sempre presso la tenuta agricola di Michele Greco a Ciaculli.\nNel 1978 Calderone e Di Cristina vennero uccisi dai Corleonesi e la direzione della \"Commissione interprovinciale\" pass\u00f2 a Giuseppe Settecasi, che per\u00f2 venne pure assassinato nel 1981 nel quadro di un conflitto mafioso nella provincia di Agrigento che vide l'ascesa del \"boss\" Carmelo Colletti (legato a Bernardo Provenzano), il quale divenne il nuovo rappresentante provinciale di Agrigento; la direzione della \"Commissione interprovinciale\" pass\u00f2 allora al \"boss\" Michele Greco (rappresentante mafioso della provincia di Palermo in quanto dirigeva la Commissione provinciale).\nSecondo il collaboratore di giustizia Antonino Giuffr\u00e8, nel 1983 avvenne un incontro nelle campagne di Caccamo a cui parteciparono i \"boss\" Salvatore Riina, Bernardo Provenzano, Michele Greco, Bernardo Brusca, il fratello di Nitto Santapaola (in rappresentanza della provincia di Catania), Carmelo Colletti (per la provincia di Agrigento), Giuseppe \"Piddu\" Madonia (per le province di Caltanissetta ed Enna) ed alcuni mafiosi della provincia di Trapani; nel corso della riunione venne deciso che la direzione della \"Commissione interprovinciale\" passava direttamente a Riina.\nDopo l'arresto di Riina e di altri rappresentanti provinciali, non si hanno pi\u00f9 notizie di riunioni allargate della Commissione interprovinciale ma soltanto incontri tra singoli membri, come dimostrato dalle indagini del ROS scaturite dalle informazioni del confidente Luigi Ilardo.\nSituazione attuale.\nPer quanto tradizionalmente il potere assoluto sull'intera organizzazione non possa essere concentrato nelle mani di un padrino estraneo a Palermo e, sebbene dopo l'arresto di Salvatore Riina, non vi siano pi\u00f9 state prove di vere e proprie riunioni dell'interprovinciale, alcuni inquirenti si sono esplicitamente riferiti al latitante Matteo Messina Denaro come all'attuale capo assoluto della Cupola regionale, sebbene altri, come il questore Renato Cortese, hanno sostenuto di \u00ab\"ritenere difficile che Matteo Messina Denaro sia al vertice regionale di Cosa Nostra. I palermitani hanno sempre mal tollerato i corleonesi. Secondo me, quindi, Messina Denaro non pu\u00f2 essere l\u2019erede di Riina. Sicuramente, ha un ruolo importante a livello provinciale\"\u00bb.\nAttivit\u00e0 e funzioni.\nQuesto organismo direttivo si riuniva solitamente per deliberare su importanti decisioni riguardanti gli interessi mafiosi di pi\u00f9 province che esulavano dall'ambito provinciale e che interessano i territori di altre Famiglie.\nComposizione.\n\u00c8 formata dai rappresentanti mafiosi di ogni provincia siciliana, escluse quelle di Messina, Siracusa e Ragusa, dove Cosa nostra \u00e8 tradizionalmente assente.\nLa prima Commissione.\nLa prima Commissione interprovinciale del 1975 era composta da:\nNel 1978 i \"corleonesi\" uccisero Giuseppe Calderone e insediarono al suo posto come segretario Michele Greco, gi\u00e0 segretario della Commissione provinciale e legato a Tot\u00f2 Riina, mentre Nitto Santapaola prese il posto di Calderone come rappresentante della provincia di Catania. La reggenza della provincia di Caltanissetta venne invece momentaneamente assunta da Giuseppe \"Peppe Nasca\" Sorce, allora capomandamento di Mussomeli.\nLa Commissione dopo il 1983.\nAlla fine della seconda guerra di mafia (1983), che sanc\u00ec la vittoria dei Corleonesi in ambito regionale, la carica di segretario pass\u00f2 da Michele Greco direttamente a Riina; la Commissione venne cos\u00ec composta:\nA causa di rivalit\u00e0 con altri mafiosi agrigentini, Carmelo Colletti venne ucciso in un agguato nel 1983 mentre Francesco Seggio cadde in disgrazia agli occhi dei Corleonesi nella met\u00e0 degli anni '80 e perci\u00f2 sostituito e successivamente eliminato con il metodo della \"lupara bianca\". A sostituirli furono:\nLa Commissione dopo il 1993.\nNel 1993, dopo l'arresto di Riina, inizialmente doveva prendergli il posto Benedetto Santapaola, che per\u00f2 venne arrestato subito dopo e dovette abdicare in favore di Leoluca Bagarella, che divenne il nuovo capo della Commissione, ma venne arrestato nel 1995. In seguito la leadership pass\u00f2 a Bernardo Provenzano, che verr\u00e0 arrestato nel 2006. A seguito delle stragi del '92 e alla risposta dello Stato che ne segu\u00ec, molti membri della Commissione finirono dietro le sbarre e furono sostituiti dal cosiddetto reggente, mentre Francesco Messina Denaro, ormai anziano, venne sostituito dal figlio Matteo:\nNel 1994 Domenico Vaccaro venne sostituito alla provincia di Caltanissetta da una co-reggenza composta dal fratello Lorenzo, ucciso a Catania nel 1998 su ordine di Vito Vitale, e da Luigi Ilardo, ucciso pure a Catania nel 1996 perch\u00e9 si scopr\u00ec che era diventato confidente del ROS dei carabinieri. Per la provincia di Catania, il duo Galea-Aiello venne invece soppiantato da Sebastiano \"Nuccio\" Cannizzaro, a sua volta arrestato nel 1998 nel corso del blitz \"Orione\" \nLa nuova mafia di Provenzano.\nIn un incontro tra le famiglie mafiose di Agrigento il 14 luglio 2002 a Santa Margherita di Belice si pensa che i capi mafiosi abbiano nominato un nuovo capo provincia dopo l'arresto di Calogero Di Caro, il capo da Canicatt\u00ec. Il capo dei capi Bernardo Provenzano appoggi\u00f2 Giuseppe Falsone, mentre il suo rivale Maurizio Di Gati fu appoggiato da Nino Giuffr\u00e8. La polizia interruppe l'incontro. Di Gati riusc\u00ec a scappare prima dell'irruzione ma non divenne capo provincia a causa dell'arresto di Giuffr\u00e8 e dell'opposizione di Provenzano. Il rappresentante provinciale divenne perci\u00f2 Falsone, che venne arrestato in Francia il 25 giugno 2010 dopo undici anni di latitanza."}
{"id": "1448011", "revid": "121146554", "url": "https://it.wikipedia.org/wiki?curid=1448011", "title": "Regno di Samo", "text": "Regno di Samo \u00e8 il nome storiografico con cui \u00e8 nota una confederazione di trib\u00f9 slave, inclusi cechi, slovacchi, sorabi e altre trib\u00f9 slave occidentali lungo il fiume Danubio, raccoltesi attorno al mercante franco Samo tra il 631 e il 658.\nCollocazione geografica.\nLa collocazione geografica del regno di Samo \u00e8 tutt'oggi oggetto di discussione fra gli studiosi, soprattutto mitteleuropei. L'assenza di fonti scritte affidabili e l'impossibilit\u00e0 di datare con precisione i ritrovamenti archeologici hanno dato adito a diverse interpretazioni.\n\u00c8 probabile che la confederazione comprendesse le odierne Moravia, Slovacchia sud-occidentale, Bassa Austria e forse l'antica regione della Carantania (approssimativamente Alta Carinzia, Tirolo Orientale, Stiria e Carinzia slovena), anche se c'\u00e8 chi sostiene che si trovasse esclusivamente a sud del Danubio. Pi\u00f9 tardi, arriv\u00f2 forse ad inglobare anche la Boemia, la Sorabia o \"Sorbia\" (corrispondente in parte all'attuale Lusazia). \nStoria.\nPrima di Samo.\nGli Slavi giunsero nell'attuale Slovacchia meridionale nel IV secolo. Nel VI giunsero anche in Moravia, nella Boemia nord-occidentale, nella Bassa Austria settentrionale, nella zona che successivamente diventer\u00e0 la Carantania (approssimativamente Carinzia, Tirolo dell'est e Stiria), nell'est della Slovenia e della Croazia. Insediamenti isolati di Slavi si riscontrano anche in territorio ungherese, mentre i Gepidi si erano stabiliti dal 455 in Ungheria orientale e in Transilvania. L'Ungheria occidentale, invece, era stata occupata dal 547 dai Longobardi, provenienti dal Norico. I territori a sud appartenevano all'Impero Bizantino, quelli a nord e a est all'egemonia slava. A ovest, infine, vi era il confine con il regno dei Franchi.\nA turbare questa situazione giunsero in Ungheria orientale, provenienti dalle steppe asiatiche, i nomadi Avari, i quali si allearono con i Longobardi contro i Gepidi, che sconfissero definitivamente nel 567. Costretti alla migrazione anche i Longobardi, che si dirigeranno in Italia, gli Avari stabilirono lungo il Danubio il loro khaganato. Questo forte regno avaro sottomise nel VI secolo gli Slavi circostanti. Fra il 595 e il 602 si protrasse una guerra quasi ininterrotta fra gli Avari e l'Impero Bizantino (\"vedi in proposito\" le Campagne balcaniche dell'imperatore Maurizio), che port\u00f2 il khaganato sull'orlo del collasso, distruggendo cos\u00ec in mito dell'invincibilit\u00e0 degli Avari che si era venuto a creare.\nLa ribellione.\nIl testo della \"Cronaca di Fredegario\" prende avvio dagli anni 623-624, durante il quarantesimo anno di regno del re franco Clotario II. In questi anni il \"negotians\" (mercante o negoziatore) Samo, assieme ad altri compagni, intraprese un viaggio d'affari \u00abin Sclavos, cognomento Winidos\u00bb (\u00abpresso gli Slavi detti Venedi\u00bb). Nonostante il divieto dell'autorit\u00e0 franca, Samo, cos\u00ec come molti altri mercanti dalle Gallie, organizzava carovane commerciali, soprattutto per fornire armi agli Slavi. Le \"carovane\" a quei tempi, erano ben fornite e protette anche militarmente da soldati armati, poich\u00e9 i viaggi in terre straniere, soprattutto se carichi di merci di valore, erano assai pericolosi. Secondo alcune fonti non completamente attendibili, Samo era addirittura un mercante di schiavi, che ricercava fra gli Slavi nuove \"merci\".\nIn questi anni gli Slavi stavano dando avvio ad una ribellione contro il dominio avaro. Le ragioni erano, secondo le fonti, principalmente l'obbligo di militare nelle prime file dell'esercito avaro, di versare un alto tributo e gli stupri sistematici delle donne slave perpetrati quando, ogni anno, gli Avari passavano l'inverno presso gli Slavi. I ribelli, quindi, non erano veri e propri Slavi, bens\u00ec meticci avaro-slavi, di madre slava e padre avaro. La ribellione scoppi\u00f2 proprio mentre gli Avari, assieme ai Persiani Sasanidi e con l'ausilio di forze di Slavi meridionali, si preparavano all'invasione di Costantinopoli nell'anno 623 e forse tale rivolta dovette il suo successo proprio a questa circostanza. Gli Avari, dal canto loro, subirono una sconfitta a Costantinopoli nel 626, il che diede avvio ad una seconda ribellione.\nSamo, assieme agli altri mercanti, prese parte alla lotta, inevitabilmente a fianco degli Slavi e la sua \u00abcapacit\u00e0 militare\u00bb fu, secondo la \"Cronaca di Fredegario\", decisiva per la vittoria slava. Per gli storici questo passo pu\u00f2 indicare tanto che il contributo di Samo sia stato \"diretto\" (in quanto buon combattente e/o comandante o in quanto la scorta militare della sua carovana si sia rivelata fondamentale nei combattimenti), quanto che il suo aiuto sia consistito, pi\u00f9 indirettamente, in forniture di armi e nello stabilire contatti con il re franco. Se, come sembra, Samo prese il potere durante la prima ribellione del 623-624, il suo potere fu senza dubbio consolidato durante quella del 626, a seguito della sconfitta avara a Costantinopoli.In ogni modo Samo fu proclamato \"rex\" dagli Slavi. Alcuni storici propongono il titolo di \"comandante\" o \"principe\". \"Rex\" era, oltretutto, lo stesso titolo che portava il sovrano dei Franchi. Esistono per\u00f2 altre ipotesi pi\u00f9 o meno probabili circa l'ascesa al potere di Samo. Cos\u00ec non \u00e8 da escudere, che fosse stato mandato presso gli Slavi proprio da Dagoberto I, figlio di Clotario II, a quel tempo nominato dal padre principe dell'Austrasia. Lo scopo di una tale azione, sarebbe stato quello di frapporre un ulteriore potere fra gli Avari e il regno franco, cos\u00ec da potersi meglio difendere da aggressioni avare. Altri, al contrario, vedono in Samo un \"candidato di compromesso\", attorno al quale i vari capi slavi si sarebbero potuti unire. La scelta sarebbe infatti ricaduta su di uno straniero, onde evitare di opporre cos\u00ec i capi slavi uno all'altro (un po' come accadr\u00e0 con la figura del podest\u00e0 nella realt\u00e0 comunale italiana).\nSamo regnante.\nSamo si adatt\u00f2 rapidamente al nuovo contesto culturale in cui si ritrov\u00f2, cos\u00ec diverso da quello franco. Nella \"Cronaca di Fredegario\" si riporta che Samo ebbe ben 12 mogli slave, con le quali gener\u00f2 22 figli e 15 figlie. A detta di alcuni storici, si trattava di donne provenienti dalle famiglie a capo delle diverse trib\u00f9 su cui Samo regnava, quindi di \"matrimoni politici\" che avrebbero portato cos\u00ec all'unione delle dodici stirpi sotto uno stesso individuo. Tuttavia, considerando i molteplici significati assegnati al numero dodici dalla simbologia numerica medievale, tale dato non \u00e8 da considerare completamente affidabile. Sotto il comando di Samo gli Slavi avrebbero poi condotto altre guerre vittoriose contro gli Avari.\nPer il resto, la \"Cronaca di Fredegario\" ci informa sul regno di Samo solo in ragione delle sue relazioni con i Franchi. Cos\u00ec, viene indicato che i territori liberati dalla presenza avara furono visitati da altri mercanti franchi. Questo deve aver alquanto allarmato ed infastidito le popolazioni slave, le quali, nel 631-632, derubarono e uccisero un gruppo di mercanti. A seguito di ci\u00f2, Dagoberto mand\u00f2 ambasciatori nel regno di Samo, pretendendo un risarcimento per le morti e per il furto subito a danno dei franchi. Tale occasione, infatti, costitu\u00ec per Dagoberto un pretesto per avviare una pi\u00f9 intensa \"politica orientale\", e comunque, proteggere gli interessi franchi anche all'interno di una sfera d'influenza straniera, era uno dei compiti del re. Le negoziazioni diplomatiche, condotte da un rappresentante di Dagoberto (Sichario o Sicario), non portarono ad alcun esito:\nAl precipitare della situazione, Dagoberto decise di guidare, in quello stesso anno, con l'aiuto di popoli alleati, una campagna contro Samo. Gli Alamanni, sotto la guida di Crodoberto, attaccarono i confini del regno di Samo. I Longobardi friulani irruppero nel regno probabilmente da sud e occuparono la \"\"regio Zellia\", probabilmente l'odierna Gailtal, in Carinzia. Il comandante delle truppe d'Austrasia (forse lo stesso Dagoberto) doveva penetrare nel cuore del regno. Tuttavia, i tre comandanti non riuscirono a riunirsi e, mentre i primi due rientrarono vittoriosi con diversi prigionieri al seguito, le truppe franche d'Austrasia, dopo tre giorni d'assedio infruttuoso a Wogastisburg (la cui localizzazione rimane ignota), subirono una pesante sconfitta. I restanti guerrieri di Dagoberto furono costretti a fuggire, abbandonando tutte le armi e le tende sul posto. Fall\u00ec cos\u00ec il tentativo di rovesciare Samo.Subito dopo, gli Slavi intrapresero, sotto la guida di Samo, numerose incursioni in Turingia (resasi indipendente approfittando della debolezza di Dagoberto) e nella parte orientale del Regno franco. Inoltre Dervan (\"Drvan\"), un sovrano (di discussa storicit\u00e0) dei Sorbi insediatosi fra l'Elba e la Saale che fino ad allora si trovava sotto l'influenza dei Franchi, si un\u00ec a Samo.\nQuesta \u00e8 la prima fonte attestata che testimoni la presenza di Slavi a nord dei Monti Metalliferi. Sulla base di queste notizie, viene dedotto da molti storici che a quel tempo anche la Boemia occidentale e i territori della cosiddetta \"Bavaria slavica\"\" (Baviera centro-orientale) facessero parte del regno di Samo. Altri ritengono invece che Dervan stesse attraversando le terre al confine fra il regno Franco e quello di Samo per condurre il proprio popolo verso i Balcani, dove, secondo il \"De Administrando Imperio\", una parte dei Sorbi (o Serbi bianchi) si stava dirigendo, su invito dell'Imperatore Eraclio I. Non ci sarebbe quindi stata, secondo quest'ipotesi, alcuna acquisizione territoriale, bens\u00ec una temporanea unione \"slava\" delle popolazioni sorbe di passaggio con quelle sotto la guida di Samo.\nGli slavi intrapresero poi altre scorrerie nel regno franco, costringendo Dagoberto a prendere provvedimenti per potersi difendere. Cos\u00ec nomin\u00f2, nel 633, suo figlio Sigeberto re d'Austrasia, sotto la custodia del vescovo Cuniberto di Colonia (Sigeberto non aveva neanche tre anni).\nNon abbiamo altre indicazioni su Samo e il suo regno, quindi \u00e8 probabile che fino alla sua morte non si siano avuti altri conflitti degni di nota fra i Franchi e Samo. Dalla durata del suo regno, che, stando alle fonti, dur\u00f2 35 anni, possiamo dedurre che Samo mor\u00ec attorno al 658.\nDopo Samo.\nPer i seguenti 150 anni non abbiamo alcuna fonte scritta sul destino del regno di Samo. Sulla base dei ritrovamenti archeologici, possiamo intuire che verso il 650 gli Avari siano ritornati nell'attuale Slovacchia meridionale e nell'VIII secolo nella Moravia meridionale, ricominciando a vivere in simbiosi con gli Slavi. Gli Slavi insediati nelle regioni del nord e dell'ovest rimasero, invece, indipendenti dal dominio avaro. Il regno franco, dopo la morte di Dagoberto avvenuta nel 639, cadde in una crisi che indebol\u00ec le sue posizioni contro i vicini Slavi. Sembra anche possibile che, dopo la morte di Samo, sia persistita una struttura politico-statale che si rifaceva al preesistente regno.\nLe fonti scritte ricominciano nell'VIII secolo, nel contesto della lotta fra i Franchi guidati da Carlo Magno contro gli Avari (788/791 - 796/803), sconfitti dai Franchi nel 799 o nell'802/803. Carlo Magno fu sostenuto in queste battaglie dagli Slavi (ad esempio nel 791 e nel 795), i quali portarono avanti anche le loro proprie battaglie (l'\"infestatio Sclavorum\" degli anni 802\u2013805). A quel tempo esistevano nell'area danubiana centrale entrambi i principati slavi di Moravia e di Nitra (unitisi nella Grande Moravia nell'833). Non ci fu, in ogni modo, una connessione politica o istituzionale fra il regno di Samo e i due principati, tuttavia si pu\u00f2 rilevare archeologicamente una continuit\u00e0 insediativa e culturale. Questa continuit\u00e0 non pu\u00f2 ovviamente essere chiamata in causa per una ricostruzione dei processi politici, ma cre\u00f2 i presupposti economici e sociali per la nascita di entrambi i principati, e quindi per la Grande Moravia. Inoltre, il fatto che, al momento della nascita della Grande Moravia, nelle fonti non siano pi\u00f9 indicati nomi di trib\u00f9 degli Slavi in Moravia e Slovacchia (diversamente da quelli in Boemia e Polonia), ma che essi vengano solo menzionati come Moravi, o Slavi moravi (cos\u00ec come nell'elenco dell'anonimo Geografo bavarese dell'845 \"Descriptio civitatum et regionum ad septentrionalem plagam Danubii\"), lascia pensare che fossero gi\u00e0 nate strutture politico-statali eredi probabilmente del regno di Samo, pi\u00f9 stabili delle federazioni di trib\u00f9. Inoltre, la zona a nord dell'odierna Klagenfurt, parte della cosiddetta \"marca Vinedorum\" (la cui appartenenza alla federazione di Samo \u00e8 per\u00f2 discussa), avrebbe conservato l'indipendenza per divenire nota col nome di \"Carantania\" e diventando sul finire del VII secolo uno dei primi principati slavi. Diversi studiosi tedeschi sostengono invece che il regno di Samo, dopo la sua la morte, si sia disintegrato e che non abbia funzionato da iniziatore di una certa tradizione politico-statale. A riprova di questa tesi viene fatto notare che le strutture sociali e l'economia di questa zona non erano, in linea di massima, ancora sufficientemente evolute da permettere ad un'entit\u00e0 come il regno di Samo di sopravvivere per un tempo sufficientemente lungo."}
{"id": "1448012", "revid": "1543377", "url": "https://it.wikipedia.org/wiki?curid=1448012", "title": "Aspects of Love", "text": "Aspects of Love \u00e8 un musical del 1989 composto da Andrew Lloyd Webber (musica e libretto) con testi di Don Black e Charles Hart.\nBasata sul romanzo omonimo di David Garnett, l'opera tratta della vita sentimentale dell'attrice Rose Vilbert, il suo ammiratore Alex Dillingham, la di lui cugina minorenne Jenny, lo zio George e l'amante di George, la scultrice Giulietta Trapani, in un periodo di diciassette anni.\nTrama.\nAtto I.\n1964. In una stazione ferroviaria a Pau, in Francia, un uomo, Alex, \u00e8 intento a riflettere sui mutamenti dell'amore e su come questo abbia cambiato la sua vita negli ultimi 17 anni (Love Changes Everything), finch\u00e9 viene interrotto da una voce femminile (che in seguito si scoprir\u00e0 essere quella di Giulietta Trapani) che gli ricorda che \u201c\u00e8 tutto nel passato\u201d.\nLa memoria di Alex torna al 1947, quando, all'et\u00e0 di 17 anni, incontra per la prima volta la venticinquenne attrice Rose Vibert, cui viene presentato dal produttore Marcel come un giovane e devoto ammiratore. In un caff\u00e8 a Montpellier, i due iniziano a chiacchierare (Parlez-vous Fran\u00e7ais?), finch\u00e9 Alex convince Rose a trascorrere qualche tempo con lui in una villa a Pau di propriet\u00e0 di suo zio, George, pittore e falsario. Durante il viaggio Rose, sebbene dubbiosa a causa della giovane et\u00e0 di Alex, finisce per accettare e ricambiare la corte del giovane (Seeing is believing).\nAd una mostra d'arte a Parigi, George accompagna la propria amante, la giovane scultrice Giulietta Trapani (A Memory of a Happy Moment), per poi partire per raggiungere Alex alla villa. Qui incontra Rose, che indossa un abito appartenuto alla sua defunta moglie Delia, anch'ella attrice, restando turbato dalla somiglianza tra le due donne, mentre Rose sembra essere attratta dall'uomo. Dopo aver passato alcuni bei momenti assieme ad Alex presso la villa (Chanson d'enfance), Rose, in seguito ad un telegramma da parte di Marcel, decide tuttavia di andarsene senza molte spiegazioni, lasciando solo Alex, che realizza come la donna non abbia mai considerato seriamente il loro amore.\nSono passati due anni, Alex \u00e8 ora un soldato (Everybody Loves a Hero). Durante una licenza, si reca alla villa dell zio, dove scopre, con sconcerto, che Rose \u00e8 ora l'amante di George. Accusata di interessarsi al denaro dell'uomo, Rose si difende affermando di esserne sinceramente innamorata, ma ammette al tempo stesso di amare ancora Alex. I due passano la notte assieme, ma il mattino seguente, in un drammatico confronto, Alex accusa la donna di non averlo mai amato, prima minacciandola, poi ferendola con una pistola. L'intervento di George riesce a placare gli animi. I due uomini iniziano cos\u00ec un paradossale scontro, in cui ognuno cerca di gettare Rose tra le braccia dell'altro. George riesce infine a far ricongiungere i due giovani, lasciando la villa per ricongiungersi con Giulietta a Venezia.\nLa donna, tuttavia, decide di abbandonare Alex e, accompagnata da Marcel, segue George in Italia per affrontare Giulietta, con la quale inizia invece a fraternizzare. A Venezia, George, che ha perso gran parte del suo denaro a causa di investimenti sbagliati, accetta di sposare Rose. Il giorno delle nozze, Giulietta, che ha fatto da testimone, scioccando i presenti bacia appassionatamente Rose sulla bocca. George applaude.\nIn un accampamento militare, Alex riceve la notizia delle nozze e della prossima paternit\u00e0 di George.\nAtto II.\nParigi, 12 anni dopo. Rose, accompagnata da Marcel e dall'amante Hugo, festeggia il successo del suo ultimo spettacolo. Dopo aver incontrato nuovamente Alex, lo invita ad accompagnarlo da George e dalla loro figlia Jenny. Sulla terrazza della sua villa, George attende la moglie assieme a Jenny (Other Pleasures). Pur sorpreso dall'arrivo di Alex, George lo convince a restare alla villa.\nA Venezia, in un caff\u00e8, Giulietta riflette sui suoi amori, ripromettendosi di rinunciare ad altre infatuazioni romantiche (There Is More to Love).\nAlla villa di George, Jenny stringe un forte legame con Alex (Mermaid Song), turbando la madre, che teme un'insana infatuazione della figlia nei confronti del cugino. Alla sera, Jenny si presenta indossando l'abito della prima moglie di George e, dopo aver danzato con il padre (The First Man You Remember), vorrebbe fare lo stesso con Alex, che, tuttavia, preferisce rifiutare. Pi\u00f9 tardi, \u00e8 la stessa Jenny a confessare alla madre di provare qualcosa per Alex, il quale, messo alle strette da Rose, confessa di essere a conoscenza dei sentimenti di Jenny, ma di non volerle nuocere in alcun modo. Poco dopo, tuttavia, mentre conversa con la cugina, si lascia baciare.\nL'anziano George \u00e8 intento a scrivere le disposizioni per la sua morte, chiedendo funerali allegri e gioiosi, sebbene Rose cerchi di sviare dall'argomento.\n\u00c8 il quindicesimo compleanno di Jenny e la famiglia lo festeggia con una serata al circo (Journey of a Lifetime). George ormai ha intuito i sentimenti di Jenny per Alex, e caccia il nipote in malo modo. Rose, George, Alex e Jenny analizzano gli effetti che l'amore ha sulle loro vite (Falling). Nella sua camera Jenny, prima di addormentarsi, ha ribadito ad Alex la sincerit\u00e0 e la profondit\u00e0 del suo amore. Accanto al suo letto, questi si interroga sulla natura dei propri sentimenti. George, sulla soglia, ascolta il nipote temendo il peggio, ma crolla a terra, stroncato da un infarto, prima di poter entrare nella stanza di Jenny, e viene quindi trovato morto da Alex e Rose.\nSecondo le disposizioni del defunto, i funerali di George si svolgono tra canti e danze, animati dall'anticonvenzionale elogio funebre di Giulietta (Hand Me the Wine and the Dice), che poco dopo si allontana con Alex. Dopo aver passato la notte con la donna, Alex ritorna da Jenny per porre fine al loro insano rapporto e, nonostante Rose lo preghi di restare (Anything but Lonely), si accommiata definitivamente. Mentre Jenny \u00e8 confortata dalla madre, Alex \u00e8 con Giulietta alla stazione di Pau, continuando a riflettere sulla mutevole natura dell'amore.\nNumeri musicali.\nAtto I\nAtto II\nIdeazione.\nNel 1979 Lloyd Webber e il paroliere Tim Rice vengono contattati per scrivere alcune canzoni in vista una possibile versione cinematografica del romanzo. Quando il progetto viene abbandonato, Lloyd Webber contatta regista Trevor Nunn, ipotizzando di realizzarne una versione teatrale. Alcuni brani sono presentati al pubblico nel 1983 ma solo cinque anni pi\u00f9 tardi lo spettacolo vero e proprio prende vita.\nProduzione.\nIl musical debutta al Prince of Wales Theatre nel West End di Londra il 17 aprile 1989 con la regia di Nunn. Il cast originale, dopo la rinuncia di Roger Moore, annunciato inizialmente come protagonista, comprende Ann Crumb, Michael Ball, Kevin Colson e Kathleen Rowe McAllen, successivamente sostituiti da Sarah Brightman, Barrie Ingham, e Michael Praed. L'edizione londinese resta in scena per un totale di 1.325 repliche.\nLa produzione di Broadway apre con lo stesso cast londinese l'8 aprile 1990. Lo spettacolo non raggiunge tuttavia il successo sperato, chiudendo il 2 marzo 1991 dopo 377 repliche ufficiali. Maggior fortuna ottiene l'edizione \"da camera\" messa in scena a Toronto nel 1991 ed interpretata da Keith Michell, successivamente portata in tourn\u00e9e negli Stati Uniti. Negli anni seguenti lo spettacolo viene portato in scena in versioni e lingue diverse in Australia, Giappone, Finlandia e in altre nazioni.\nUna nuova edizione, diretta da Nikolai Foster e interpretata da Matt Rawle, Shona Lindsay e David Essex, debutta a Newcastle il 15 agosto 2007, dando il via ad una tourn\u00e9e in Gran Bretagna che riceve i consensi di critica e pubblico.\nIl video dello spettacolo, interpretato dal cast originale, \u00e8 stato trasmesso in tv nel 1993.\nOrchestra.\nLloyd Webber si avvale dello stesso team artistico e tecnico di \"The Phantom of the Opera\" (orchestrazione di David Cullen, direzione musicale di Michael Reed, testi di Charles Hart, affiancato in questo caso da Don Black, scene di Maria Bj\u00f6rnson, coreografie di Gillian Lynne, luci Andrew Bridge), affidando la regia al veterano Trevor Nunn (gi\u00e0 autore della messinscena del suo \"Cats\").\nDopo l'approccio pop-rock degli spettacoli giovanili e le inflessioni neo-belcantistiche del \"Fantasma\", Lloyd Webber addotta uno stile pi\u00f9 semplice, con raffinate melodie che fondono temi di ispirazione Jazz e swing e allo stile dei brani dei crooner francesi e anglo-americani dell'epoca in cui \u00e8 ambientata la vicenda, utilizzando un accompagnamento strumentale limitato (in particolare nella seconda stesura, del '91), pi\u00f9 vicino alla musica da camera che ai moderni musical di Broadway. Pur contenendo elementi come ballads (come la celebre \"Love Changes Everything\") e duetti (\"Seeing is believing\", \"The First Man You Remember\"), gran parte della partitura si regge su ariosi e recitativi, che accompagnano costantemente l'azione con una serie di temi musical ricorrenti, dai tratti spesso rapidi (a volte non pi\u00f9 di 4 o 5 battute) e semplici.\nIn linea con la penna di Garnett, lo spettacolo predilige un'ambientazione e uno stile intimista e antispettacolare, dando vita ad un'atmosfera pacata e sottilmente malinconica (alcuni hanno notato affinit\u00e0 con A Little Night Music di Sondheim), in netto contrasto con i precedenti lavori del compositore (affine, sotto certi aspetti, a Tell Me on a Sunday, non a caso anch' esso su libretto di Black).\nLe successive versioni non sono vincolate dall'originale regia di Nunn. Sin dalla produzione canadese del '91, si notano diverse libert\u00e0 nella messinscena (sempre impostata su toni sobri e discreti), cos\u00ec come nelle successive edizionii internazionali.\nNel 2007 il regista Nikolai Foster realizza una versione completamente nuova dello spettacolo. con scene di Rob Jones, coreografie di Gary Lloyd e direzione musicale di David Shrubsole.\nAccoglienza.\nSin dalla prima londinese, lo spettacolo riceve recensioni contrastanti. Pur apprezzando la qualit\u00e0 dei brani principali, alcuni critici lamentano una certa ripetitivit\u00e0 ed una scarsa originalit\u00e0 della partitura, mentre al libretto viene imutata una scarsa forza drammatica (\u00e8 stato definito una soap-opera in musical). Diverse sono anche le reazioni di fronte alla messinscena di trevor Nunn; In particolare, lo spettacolo paga le conseguenze di una poco lusinghiera recensione da parte del celebre critico del New York Times Frank Rich.\nSe la versione londinese, anche grazie alla partecipazione di star nazionali come M. Ball e S. Brightman, ottiene un certo successo restando in scena per qualche anno (con incassi tuttavia molto inferiori rispetto ai precedenti spettacoli dell'autore), a Broadway, malgrado il buon riscontro delle 22 serate di anteprima, lo spettacolo viene accolto piuttosto freddamente e non riesce ad attirare il pubblico sperato, chiudendo meno di un anno dopo il debutto con un incasso complessivo di \"solo\" 16 milioni di dollari. Candidato a sei Tony Awards e cinque Drama Desk Awards, non ne vince tuttavia nessuno.\nMaggior successo ottengono le canzoni principali: \"Love Changes Everything\", cantata da Michael Ball, resta per diverse settimane al vertice delle classifiche inglesi, diventando uno tra i brani pi\u00f9 noti dell'autore, cos\u00ec come i duetti \"Seeing is Believing\" e \"The First Man You Remember\" (entrati nel repertorio base tanto di Ball quanto di Sarah Brightman). Nell'insieme, tuttavia, lo spettacolo raggiunge un successo inferiore rispetto ai grandi lavori di Lloyd Webber degli anni '80, ottenendo una rivalutazione da parte di critica e pubblico solo in tempi relativamente recenti, con il riconoscimento delle effettive qualit\u00e0 del libretto e della partitura.\nNel 2007, La regia di Foster per il nuovo tour britannico ottiene i consensi dei critici, alcuni dei quali la considerano pi\u00f9 interessante e adeguata e di quella originale. Apprezzata anche l'interpretazione di George offerta da David Essex."}
{"id": "1448014", "revid": "339392", "url": "https://it.wikipedia.org/wiki?curid=1448014", "title": "Impero di Samo", "text": ""}
{"id": "1448017", "revid": "287204", "url": "https://it.wikipedia.org/wiki?curid=1448017", "title": "Guerre celtibere", "text": "Per guerre celtibere, o celtiberiche, si intendono una serie di conflitti, di cui tre principali, combattuti dal 181 a.C. al 133 a.C., fra Roma e i popoli celtiberi per la definitiva affermazione e il consolidamento del dominio romano nell\"Hispania\" centro-settentrionale. In un'accezione pi\u00f9 ristretta, ma meno storicamente accreditata, vengono indicate come celtibere solo le ultime due di tali guerre, comprese rispettivamente fra il 153-151 a.C. e il 143-133 a.C. e conclusesi con la capitolazione e la distruzione della citt\u00e0 di Numanzia, ultima roccaforte della resistenza celtibera, da parte dei Romani.\nOrigini.\nAl termine della II guerra punica, Roma afferma il suo dominio diretto sulla quasi totalit\u00e0 dell\"Hispania\" mediterranea, abitata all'epoca da popolazioni iberiche. \u00c8 del 197 a.C. la divisione di tale territorio in due province, governate da altrettanti pretori, la Hispania Citerior e la Hispania Ulterior. Qualche anno pi\u00f9 tardi, la venuta di Marco Porcio Catone alla testa di un forte contingente, insieme alle grandi capacit\u00e0 diplomatiche del Censore, permette l'espansione del dominio romano nella valle dell'Ebro e nei Pirenei centrali e orientali (195-194 a.C.). L\"Hispania Citerior\" viene a trovarsi, a seguito di tali ampliamenti territoriali, a ridosso delle regioni abitate dalle popolazioni celtibere, costituite da etnie di varia origine e procedenza, ma di lingua celtica, fortemente influenzate dalla pi\u00f9 progredita civilt\u00e0 degli Iberi (dai quali hanno appreso il sistema di scrittura e le tecniche di coniazione).\nLa penetrazione romana in Celtiberia, riveste inizialmente un carattere pacifico, traducendosi spesso in accordi bilaterali ed alleanze con le citt\u00e0-stato locali. Col passare degli anni le autorit\u00e0 romane avvertono per\u00f2 l'esigenza di mantenere in \"Hispania\", territorio ricco di risorse minerarie e strategicamente importante per il controllo del Mediterraneo occidentale e dell'Africa, un esercito numeroso e un apparato burocratico sempre pi\u00f9 capillare. Si iniziano pertanto a richiedere alle popolazioni locali, anche celtibere, il pagamento di tributi e prestazioni onerose, ivi compreso l'obbligo di reclutare e mantenere milizie armate. Agli inizi del secondo decennio del II secolo a.C. il malcontento inizia a diffondersi fra i Celtiberi della media valle dell'Ebro, nella citt\u00e0 di Calagurris e nelle zone limitrofi, prendendo le forme di una ribellione armata fra il 188 e il 187 a.C. Lucio Manlio Acidinio, inviato con un esercito sul posto, si rende conto che l'insurrezione \u00e8 circoscritta a un territorio limitato e preferisce reprimerla con le arti della diplomazia, pi\u00f9 che con la forza delle armi. \"Calagurris\" perde per\u00f2 la propria autonomia e viene definitivamente annessa alla Provincia romana dell\"Hispania Citerior\". I Celtiberi prendono coscienza che la \"tutela\" romana si sta facendo sempre pi\u00f9 ingombrante e che pu\u00f2 trasformarsi in qualsiasi momento in un vero e proprio dominio diretto. \u00c8 pertanto giunto il momento di liberarsene.\nLe Guerre.\nPrima guerra celtibera.\nLa prima grande rivolta scoppia sei anni pi\u00f9 tardi, nel 181 a.C. A prendere le armi sono i Celtiberi che vivono in prossimit\u00e0 dell\"Hispania\" romana e cio\u00e8 i Lusoni, delle vallate del Jiloca e del Jal\u00f3n, appoggiati dai Titti e dai Belli stanziati nell'odierna Aragona centro-occidentale e sud-occidentale. Il console Fulvio Flacco, interviene in zona con un forte esercito ed espugna alcune citt\u00e0 dei Lusoni fra cui la munitissima Contrebia Belaisca riportando le trib\u00f9 indigene all'obbedienza. Nel 179 a.C. viene sostituito da Tiberio Sempronio Gracco che entra in Celtiberia proveniente dal sud peninsolare (Betica). Dopo aver liberato la citt\u00e0 di \"Caravis\", alleata di Roma e assediata dai Lusoni, si scontra con un esercito celtibero nelle vicinanze del massiccio del \"Moncayo\", riportando una netta vittoria. La pace, sollecitata dalla coalizione celtibera viene pagata a caro prezzo: le trib\u00f9 ribelli sono costrette al pagamento di un pesante tributo annuale e a mantenere vari contingenti di milizie armate.\nGuerre numantine.\nIl termine \"guerra numantina\" pu\u00f2 riferirsi all'intero conflitto in Numanzia che \u00e8 durato dal 154 al 133 a.C. (seconda e terza guerra celtibera) oppure solo all'ultima parte (terza guerra celtibera) dal 143 al 133 a.C. Per questo i due conflitti sono a volte chiamati al plurale \"guerre numantine\" e divise in una prima e una seconda guerra numantina, anche chiamate rispettivamente seconda e terza guerra celtibera.\nSeconda guerra celtibera.\nNel 154 a.C. nella citt\u00e0 di Segeda, uno dei pi\u00f9 importanti centri urbani dei celtiberi Belli, si iniziano a costruire nuove fortificazioni e una pi\u00f9 poderosa cinta muraria. Roma ritiene che in tal modo siano stati violati gli accordi del 179 a.C. e intima l'arresto dei lavori che invece proseguono fino alla primavera del 153 a.C., quando Quinto Fulvio Nobiliore, alla testa di un esercito romano sconfigge, non lontano da Segeda, un forte contingente reclutato sia fra i Belli che fra i Titti, loro alleati. La sorte di Segeda \u00e8 segnata, e la massima parte dei suoi abitanti la abbandona per rifugiarsi nella citt\u00e0 di Numanzia, capitale del popolo celtibero degli Arevaci. Le operazioni militari vengono interrotte, non solo perch\u00e9 i ribelli hanno nel frattempo manifestato l'intenzione di addivenire a patti con Roma, ma anche e soprattutto a causa della rivolta antiromana scoppiata in Lusitania, che rischia di coinvolgere anche l'estremo sud dell\"Hispania Ulterior\" e di raccordarsi in qualche modo con la guerra che si sta combattendo contro i Celtiberi nell'Hispania centrale.\nNel 152 a.C. Marco Claudio Marcello sostituisce Quinto Fulvio Nobiliore nella conduzione del conflitto imprimendo ad esso una svolta decisiva. Fronte prioritario diviene la Lusitania e per questo egli stabilisce i suoi quartieri d'inverno a Cordova, mentre sia le trib\u00f9 celtibere in lotta, che quelle rimaste fedeli a Roma, inviano loro ambasciatori nell'Urbe. Il senato delibera la prosecuzione della guerra. Nonostante i successi diplomatici di Marco Claudio Marcello (le citt\u00e0 celtibere ribelli di Nertobriga e Ocilis si riconciliano con Roma) la guerra torna a marcare il passo. La rivolta in Lusitania continua infatti ad assorbire uomini e risorse, e nell'alta valle del Duero il popolo dei Vaccei, di probabile origine celta, inizia a dare segni di inquietudine. Accampatosi alle porte di Numanzia, il generale romano viene a patti con gli Arevaci che vivono in citt\u00e0 e nella regione circostante. Tali patti, che in pratica prevedono il pagamento di una modesta indennit\u00e0 di guerra a Roma e il ripristino degli accordi del 179 a.C. saranno successivamente stipulati anche con i Lusoni, i Belli, i Titti e le altre trib\u00f9 celtibere (151 a.C.). La pace raggiunta permette a Lucio Licinio Lucullo e Publio Cornelio Scipione Emiliano, successori di Marco Claudio Marcello, di scatenare una guerra preventiva nel paese dei Vaccei, conquistando le citt\u00e0 di Cauca e Intercatia e saccheggiando sistematicamente le campagne e le piccole borgate agricole.\nTerza guerra celtibera.\nNel 143 a.C., spinti dall'esempio e dai successi riportati da Viriato, i Celtiberi denunciano gli accordi del 179 a.C. e del 151 a.C. e riprendono le armi contro Roma. Quinto Cecilio Metello Macedonico, alla testa di un forte esercito, viene inviato per sedare la rivolta. Il generale romano riporta alcuni importanti successi, fra cui l'occupazione, dopo lungo assedio, delle citt\u00e0 di \"Centobriga\" e di \"Contrebia Carbica\". Nel 141 a.C. viene sostituito da Quinto Pompeo che dopo avere espugnato Tiermes si dirige verso Numanzia non riuscendo per\u00f2 a espugnarla. Nel 139 a.C. Marco Popilio Lenate prende il posto di Quinto Pompeo e saccheggia le terre dei Vaccei e della trib\u00f9 celtibera dei Lusoni. Un nuovo tentativo di impossessarsi di Numanzia da parte del generale romano Gaio Ostilio Mancino, nel 137 a.C., si infrange contro la resistenza della popolazione della citt\u00e0. Mancino addiviene a patti con gli Arevaci, sottoscritti dal suo questore, il giovanissimo Tiberio Sempronio Gracco, che per\u00f2 il senato romano non riconosce, perch\u00e9 giudicati disonorevoli. Nei successivi due anni il fronte celtibero resta relativamente tranquillo: Roma \u00e8 infatti impegnata nella definitiva pacificazione della Lusitania (136 a.C.) e nelle interminabili lotte contro i Vaccei (135 a.C.). Con la definitiva liquidazione della prima e pi\u00f9 importante sacca di resistenza, la Celtiberia viene oramai quasi interamente accerchiata dal suo poderoso avversario latino.\nNel 134 a.C. viene richiamato in \"Hispania\" Publio Cornelio Scipione Emiliano, console per la seconda volta, nonostante non siano ancora passati i dieci anni prescritti dalla normativa romana per poter essere nuovamente eleggibile. Lo accompagnano Gaio Mario, allora ventitreenne, il principe numida Giugurta che porta con s\u00e9 dodici elefanti e si distingue per il proprio valore, e il massimo storico del tempo, il greco Polibio, consigliere e amico personale del vincitore di Cartagine. Scipione Emiliano si rende conto che Numanzia rappresenta il perno del sistema difensivo arevaco e pi\u00f9 in generale celtibero, e va espugnata con tutte le forze disponibili. Devasta, come i suoi predecessori, il paese dei Vaccei e ne distrugge i raccolti per timore che possano essere utilizzati per rifornire i Celtiberi e in autunno cinge d'assedio la citt\u00e0. Dopo quasi un anno di strenua resistenza, assurta fin da allora a una dimensione quasi mitica, con la popolazione falcidiata dall'inedia e dalle infermit\u00e0, Numanzia capitola, e con essa la ribellione arevaca e delle altre popolazioni insorte (133 a.C.). La terza ed ultima guerra celtibera \u00e8 definitivamente terminata e Roma impone la sua signoria sulla massima parte della penisola iberica."}
{"id": "1448024", "revid": "767487", "url": "https://it.wikipedia.org/wiki?curid=1448024", "title": "Camillo Bianchi", "text": "Biografia.\nGi\u00e0 sindaco del comune La Turbie al quale il territorio venne sottratto per far posto alla creazione del nuovo comune, fortemente voluto da Camille. La famiglia Blanc ha origine in Avignone. Il nonno di Camille, \"Claude Agricol Blanc\" (1773 - 1829), nasce e muore ad Avignone, dove sposa l'avignonese \"Marie Th\u00e9r\u00e8se Janin\" nel 1795. Svolge nel comune di Courth\u00e9zon l'incarico di esattore delle imposte dirette. Avranno quattro figli: \"Agathe\", \"Marie\" e i gemelli, Fran\u00e7ois e Louis, nel 1806. Questi due Blanc saranno i fondatori dell'impero della roulette e dei casin\u00f2. Gi\u00e0 prima della morte del padre, nel 1829 si erano trasferiti a Parigi intraprendendovi attivit\u00e0 finanziarie, con alterne fortune, fino a quando emigrarono in Germania e aprirono un casin\u00f2 a Bad Homburg. Questa miracolosa iniziativa pot\u00e9 poi proiettare Fran\u00e7ois (il gemello Louis, intanto, era morto nel 1852) a trattare con Carlo III di Monaco l'acquisizione, per 1.700.000 franchi, di una concessione 50ennale sulle attivit\u00e0 monegasche da rilanciare. Camille Blanc, figlio di Fran\u00e7ois, aveva gestito l'impero economico dei Blanc in previsione della scadenza della concessione, colonizzando e bonificando, tutto il territorio francese a monte di Monaco.\nNon ebbe figli dal suo matrimonio, con Elizabeth Lanxade, avvenuto nel 1885.\nChiese il distaccamento del futuro comune di Beausoleil, dal comune di La Turbie. Poi, nel 1898, fonda la Soci\u00e9t\u00e9 Immobili\u00e8re de Monte Carlo Sup\u00e9rieur per partecipare alla costruzione di alberghi, ristoranti e casin\u00f2. Il comune di Beausoleil nacque per decreto nel 1904 e Bianchi ne fu sindaco dal 1904 al 1925 quando rinunci\u00f2 alla carica per gravi problemi di salute.\nMor\u00ec il 21 dicembre 1927 a Beaulieu-sur-Mer e fu poi sepolto a Parigi."}
{"id": "1448025", "revid": "119822921", "url": "https://it.wikipedia.org/wiki?curid=1448025", "title": "The Minstrel Boy", "text": "The Minstrel Boy \u00e8 una canzone popolare il cui testo \u00e8 stato scritto da Thomas Moore (1779 - 1852) sull'aria di una pi\u00f9 antica ballata irlandese.\nUtilizzata pi\u00f9 volte come inno (anche dagli irlandesi che combatterono nella guerra civile americana, \u00e8 stata anche utilizzata in molte serie televisive e film, tra i quali: \"L'uomo che volle farsi re\" (John Huston) 1975, \"Black Hawk Down - Black Hawk abbattuto\" (Ridley Scott) 2001, ' (episodio 4x12 \"Un uomo ferito\"), ' (episodio 7x20 \"Il volto mutevole del male\").\nSuonata da una sola cornamusa, era l'aria che ha accompagnato il corteo funebre durante il funerale di Bobby Sands, nel 1981 a Belfast.\nNon sempre, comunque il testo utilizzato nelle varie produzioni \u00e8 quello originale: ad esempio nel film di Houston del 1975, Sean Connery intona l'aria ma utilizzando il testo di un inno intitolato: \"The Son of God\":"}
{"id": "1448026", "revid": "767487", "url": "https://it.wikipedia.org/wiki?curid=1448026", "title": "Noi Tre (gruppo musicale)", "text": "I Noi Tre sono stati un gruppo musicale italiano Blues rock degli anni '60.\nNelle loro file ha militato per breve tempo Paolo Tofani futuro membro degli Area.\nStoria.\nOriginari di Firenze i Noi Tre si formano nel 1966, grazie all'incontro tra Franco Falsini, Agostino Nobile e Pino Pini (quest'ultimo proveniente da La Setta). Il gruppo si presenta in una rivoluzionaria formazione triangolare (chitarra, basso e batteria), che, nell'Aprile 1966, addirittura anticipa di qualche mese pi\u00f9 celebri formazioni straniere (come gli Experience o i Cream).\nDurante un soggiorno a Londra Pini conosce la ruvida musica dei Pretty Things e Downliners Sect, da cui i Noi Tre prendono ispirazione per la musica che proporranno a un esterrefatto pubblico fiorentino.\nIl 1966 vede la pubblicazione del loro unico singolo, \"\"Un posto dove / Non piangete io sono contento\". Altre loro canzoni rimarranno inedite per quasi 30 anni.\nSuccessivamente a Falsini per un brevissimo periodo e solo per diversivo, subentra Paolo Tofani, facente parte stabile del complesso I Califfi. La formazione continua ad esibirsi dal vivo (un loro concerto del 1968 \u00e8 documentato da Compendium, che contiene la loro opera omnia), fino allo scioglimento, avvenuto nello stesso anno.\nFalsini in seguito former\u00e0 Le Madri Superiori e i Sensations' Fix.\nPini sar\u00e0 membro de \"Gli Antenati\".\nNobile former\u00e0 il gruppo de \"La Triade\".\nNel 1989 un loro brano, \"Distruggimi\" sar\u00e0 incluso nella celebre compilation statunitense 60's Beat Italiano Vol. 1."}
{"id": "1448028", "revid": "20090", "url": "https://it.wikipedia.org/wiki?curid=1448028", "title": "Fabrica Sancti Petri", "text": ""}
{"id": "1448030", "revid": "1494169", "url": "https://it.wikipedia.org/wiki?curid=1448030", "title": "Noi tre", "text": ""}
{"id": "1448031", "revid": "1564499", "url": "https://it.wikipedia.org/wiki?curid=1448031", "title": "Antico dialetto di Novgorod", "text": "L'antico dialetto di Novgorod () \u00e8 un termine introdotto da Andrej Zaliznjak (\u0410\u043d\u0434\u0440\u0435\u0439 \u0410\u043d\u0430\u0442\u043e\u043b\u044c\u0435\u0432\u0438\u0447 \u0417\u0430\u043b\u0438\u0437\u043d\u044f\u043a) per giustificare le caratteristiche linguistiche sorprendentemente differenti sulle iscrizioni su corteccia di betulla (\"berestjanaja gramota\") slave orientali in un periodo che va dall'XI secolo al XV secolo, ritrovate a Novgorod e dintorni a partire dal 1951.\nCaratteristiche linguistiche.\nI testi su corteccia di betulla sono stati scritti in un particolare dialetto russo in cui l'irregolarit\u00e0 nella realizzazione delle palatalizzazioni rappresenta l'elemento pi\u00f9 caratteristico:\nL'ortografia usata, inoltre, \u00e8 particolare, poich\u00e9 si utilizzano \"\u044a\" ed \"\u043e\" da una parte e \"\u044c\" ed \"\u0435\" dall'altra parte come varianti allofone. Per molto tempo si \u00e8 pensato che questi errori di ortografia fossero dovuti al fatto che gli abitanti di Novgorod fossero illetterati, tuttavia, con l'aumentare del numero delle \"gramoty\" ritrovate, divenne evidente che l'oscillazione nell'uso delle due forme scritte non \u00e8 casuale, ma segue delle tendenze specifiche, per cui oggi si ritiene che gli apparenti \"errori\" siano dovuti ad un sistema grafico \"consuetudinario\" insegnato come tale nelle scuole di Novgorod accanto all'ortografia russa letteraria tradizionale. Questo sistema ammetteva l'uso ambivalente di certe lettere dell'alfabeto, cos\u00ec come avviene nel russo moderno dove \u00e8 ammesso l'uso della lettera \"e\" al posto di \"\u00eb\". Anzi, il 95% delle \"gramoty\" \u00e8 totalmente privo di errori di ortografia.\nEsempi.\nUn caso giuridico: lettera su betulla di Novgorod n\u00ba 109.\nScritta tra la fine dell'XI secolo e il 1110, ritrovata nel 1954.\nTesto originale (con aggiunta la divisione delle parole):\nTraduzione:\n\"Lettera di \u017diznomir a Mikula. Tu hai comperato una schiava a Pskov. E ora, a causa di questo, la principessa mi ha arrestato. E ora ha garantito per me la dru\u017eina. E dunque spedisci ora a quell'uomo [che l'ha venduta] una lettera, se possiede una [altra] schiava. Ed ecco cosa voglio da te: [che] comprato un cavallo e fattovi salire un uomo del principe, [tu venga] ai confronti. E se non hai preso [indietro] il denaro [speso per l'acquisto della schiava], non prendere nulla da lui\"\nEvidentemente la principessa aveva riconosciuto nella schiava di \u017diznomir una propria schiava scomparsa, forse rapita e rivenduta, e lo aveva fatto arrestare. \u017diznomir era uscito di prigione grazie alla garanzia offerta per lui dalla dru\u017eina, la compagnia della guardia personale del principe a cui egli apparteneva. Perci\u00f2 ora chiede a Mikula, suo servo o socio, di comperare un'altra schiava da dare alla principessa per il periodo in cui la prima dovr\u00e0 essere a disposizione del magistrato (l'uomo del principe) per effettuare i \"confronti\", cio\u00e8 il procedimento giudiziale per risalire al legittimo proprietario della schiava secondo quanto previsto dalla Russkaja Pravda.\nUn invito: lettera su betulla di Novgorod n\u00ba 497.\nScritta tra il 1340 ed il 1380, ritrovata nel 1972.\nTesto originale (con aggiunta la divisione delle parole):\nTraduzione:\n\"Saluti da Gavrila Posenja a mio cognato, il padrino Grigori e mia sorella Ulita. Mi dareste il piacere di cavalcare in citt\u00e0, non lasciando la nostra parola? Dio vi dia felicit\u00e0. Noi tutti non lasciamo la vostra parola\""}
{"id": "1448032", "revid": "93556", "url": "https://it.wikipedia.org/wiki?curid=1448032", "title": "Busto del Salvatore", "text": "Il busto del Salvatore (\"Salvator Mundi\") \u00e8 l'ultima scultura di mano dello scultore barocco Gian Lorenzo Bernini, eseguita nel 1679, quando l'artista aveva ormai ottant'anni, e da lui lasciata in testamento all'amica e committente la regina Cristina di Svezia. Considerato perduto, fu \"riscoperto\" nel 2001 da Francesco Petrucci, forse il pi\u00f9 grande studioso vivente dell'opera del grande maestro, l'attribuzione del quale \u00e8 stata largamente condivisa dalla pressoch\u00e9 totalit\u00e0 degli storici dell'arte, ed \u00e8 attualmente conservato nella basilica di San Sebastiano fuori le mura a Roma. \nLo storico dell'arte Tomaso Montanari, uno dei maggiori studiosi del Bernini, non ritiene per\u00f2 la scultura opera dell'artista, preferendogli la versione nel Chrysler Museum di Norfolk.\nStoria.\nL'opera, secondo i biografi, fu eseguita negli ultimi anni di vita dell'artista e and\u00f2 perduta sin dagli inizi del XVIII secolo. Fu notata da Nicodemus Tessin il giovane durante il suo soggiorno romano del 1687-1688 nel palazzo abitato dalla regina Cristina di Svezia; quando la regina mor\u00ec, nel 1689, lasci\u00f2 il busto a Innocenzo XI. Nel 1713 \u00e8 citato in un inventario di Palazzo Odescalchi: A fine XVIII secolo se ne perdono le tracce.\nSi conosce l'esistenza di una copia che fu commissionata a un amico e aspirante biografo del Bernini, Pierre Cureau de la Chambre, conosciuto durante il soggiorno parigino del 1665 dell'artista, abate di Saint Barth\u00e9lemy a Parigi, chiesa nella quale fu collocata dopo la morte di Bernini. Saint Barth\u00e9lemy fu distrutta durante la Rivoluzione francese e anche di questa copia se ne persero le tracce. \nUn'indicazione attendibile sul busto originale \u00e8 un disegno preparatorio di Bernini, \"Studio per il busto del Salvatore\", conservato all'Istituto nazionale per la grafica di Roma, nel Fondo Corsini.\nNel 1972 lo studioso americano Irving Lavin, professore di Storia dell'arte presso l'Institute for Advanced Studies di Princeton, in un saggio apparso sulla rivista Art Bulletin,riferisce della presenza del busto presso il Chrysler Museum di Norfolk. Egli scrive: \u00abun busto in marmo raffigurante il Cristo benedicente che corrisponde cos\u00ec perfettamente alle descrizioni delle fonti e al disegno Corsini che potrebbe essere identificato sia con la copia di Cureau sia con l'originale\u00bb. Lo studioso ammette una certa goffaggine dell'opera rispetto alle caratteristiche berniniane, definendola \u00absbagliata\u00bb, ma ne giustifica i difetti sia con la tarda et\u00e0 dell'artista sia con i problemi al braccio destro che afflissero il Bernini nell'ultimo parte della sua vita. Lavin conclude: \u00abquesti elementi, che apparentemente la farebbero escludere, testimoniano l'autenticit\u00e0 della scultura di Norfolk, se consideriamo il soggetto e le particolari circostanze nelle quali il Salvatore \u00e8 stato creato\u00bb. Salvo qualche eccezione, in quel momento l'ipotesi di Lavin fu accolta unanimemente dalla critica.\nL'anno dopo nel 1973 pare essere individuata anche la copia del busto custodita nella cattedrale di S\u00e9es, a Orne in Normandia. Agli inizi degli anni Settanta dunque, si era ragionevolmente certi di aver individuato negli Stati Uniti il \"Salvator mundi\" originale, e in Francia la sua copia.\nIn seguito, nel 1999, alcuni critici propongono come originale il busto della Cattedrale di S\u00e9es per il quale per\u00f2, anche se di qualit\u00e0 superiore alla versione del Chrysler Museum, sia il tipo di marmo usato sia le caratteristiche stilistiche indicano un autore di provenienza francese, che ha liberamente interpretato in chiave classica il modello creato da Bernini.\nNel 2001 la svolta inaspettata: nel catalogo della mostra su \"Papa Albani e le arti\" svoltasi a Urbino e a Roma, c'\u00e8 la foto di un busto del Salvatore, segnalato nel convento adiacente alla Basilica di San Sebastiano fuori le Mura, attribuito ad un tal Pietro Papaleo palermitano e fino ad allora rimasto sconosciuto agli studiosi. A visitare la mostra e a sfogliare quel catalogo c\u2019\u00e8 anche lo storico dell'arte Francesco Petrucci che davanti alla bellissima fotografia rimane abbagliato. Il busto \u00e8 troppo bello per essere stato scolpito da un artista mediocre come Papaleo. Lo studioso racconta: \u00abCombinai per il 7 febbraio del 2002 una visita al convento di San Sebastiano con Fagiolo, che condivise il mio entusiasmo per l\u2019opera, nella quale riconoscemmo subito il sommo capolavoro degno della fama del perduto \"Salvatore\" del Bernini\u00bb. \nA rompere gli indugi e ad affermare senza riserve che il busto originale del Bernini era proprio quello del monastero sull\u2019Appia antica \u00e8 Irving Lavin, nel 2003, sconfessando quanto aveva affermato nel \u201972 e declassando a \"copia\" il \"Salvator mundi\" di Norfolk, in Virginia.\nLa scultura presenta i caratteri stilistici barocchi propri della tarda produzione di Bernini, e corrisponde pienamente alle antiche descrizioni, sia nelle dimensioni (colossali: \u00abmezza figura maggiore del naturale\u00bb) che nella materia del piedistallo, in diaspro di Sicilia, ed \u00e8 pertanto da ritenere l'originale cercato da tanto tempo. Sulla provenienza, anche se le notizie sulla Basilica di San Sebastiano dall'Ottocento ad oggi sono molto lacunose, \u00e8 sicuro che prima del 1960 l'opera si trovava nella sagrestia della Cappella Albani e non nel convento. Una importante traccia su come vi possa essere arrivata \u00e8 costituita da un inventario di Palazzo Albani a Roma del 1851 circa, che cita un busto del Salvatore che per dimensioni e materia sembra essere quello di Bernini. Le parentele strette tra le famiglie papali romane potrebbero spiegare il passaggio da Palazzo Odescalchi a Palazzo Albani. In questo caso, sarebbero stati gli stessi eredi della famiglia Albani, estintasi nel 1852, a destinare la scultura alla sagrestia della cappella funeraria della famiglia in San Sebastiano fuori le Mura, dove \u00e8 rimasta fino a quando \u00e8 stata spostata all'interno del convento.\nIl 25 gennaio 2019 la fotografa Daniela di Sarra, curatrice della mostra \"Fratello Sole - Sorella Luna\", sugger\u00ec che l'autore si sarebbe ispirato al Volto di Ges\u00f9 rappresentato nella Sindone. L'ipotesi trov\u00f2 una larga condivisione di pubblico e critica.\nDescrizione.\nGes\u00f9 Cristo, il Salvatore, \u00e8 raffigurato \u00abpi\u00f9 grande del naturale\u00bb (103 cm) con la mano destra leggermente sollevata, come in atto di benedire. Bernini attribuiva particolare importanza a questo \u00abdivino simulacro\u00bb che egli chiamava il suo \u00abbeniamino\u00bb, cui dedic\u00f2 \u00abtutti gli sforzi della sua cristiana piet\u00e0 e dell'arte medesima\u00bb. Dai contemporanei fu considerata un'opera straordinaria degno testamento dell'eccezionale carriera dell'artista. Per Bernini l'opera mancava \u00abdi vivacit\u00e0 e tenerezza e delle altre buone qualit\u00e0 dell'operar suo\u00bb a causa dell'et\u00e0 avanzata. "}
{"id": "1448036", "revid": "75118293", "url": "https://it.wikipedia.org/wiki?curid=1448036", "title": "EC 1.4", "text": "La EC 1.4 \u00e8 una sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano donatori di elettroni di tipo amminico.\nSotto-sottoclassi.\nEsistono sei ulteriori sotto-sottoclassi:"}
{"id": "1448038", "revid": "339392", "url": "https://it.wikipedia.org/wiki?curid=1448038", "title": "Jude\u0163ul Boto\u015fani", "text": ""}
{"id": "1448040", "revid": "339392", "url": "https://it.wikipedia.org/wiki?curid=1448040", "title": "Judetul Botosani", "text": ""}
{"id": "1448042", "revid": "486946", "url": "https://it.wikipedia.org/wiki?curid=1448042", "title": "Jude\u0163ul Bra\u015fov", "text": ""}
{"id": "1448043", "revid": "486946", "url": "https://it.wikipedia.org/wiki?curid=1448043", "title": "Judetul Brasov", "text": ""}
{"id": "1448045", "revid": "149587", "url": "https://it.wikipedia.org/wiki?curid=1448045", "title": "Jude\u0163ul Br\u0103ila", "text": ""}
{"id": "1448046", "revid": "149587", "url": "https://it.wikipedia.org/wiki?curid=1448046", "title": "Judetul Braila", "text": ""}
{"id": "1448048", "revid": "149587", "url": "https://it.wikipedia.org/wiki?curid=1448048", "title": "Jude\u0163ul Buz\u0103u", "text": ""}
{"id": "1448050", "revid": "149587", "url": "https://it.wikipedia.org/wiki?curid=1448050", "title": "Judetul Buzau", "text": ""}
{"id": "1448053", "revid": "486946", "url": "https://it.wikipedia.org/wiki?curid=1448053", "title": "Judetul Caras-Severin", "text": ""}
{"id": "1448057", "revid": "1543377", "url": "https://it.wikipedia.org/wiki?curid=1448057", "title": "Wansdyke", "text": "Wansdyke (da Vallo di \"Woden\") \u00e8 una linea difensiva costruita dai romano-britannici agli inizi del Medioevo nell'Inghilterra sud-occidentale che va da Maes Knoll (una fortezza in altura vicino a Norton Malreward, nella valle di Chew, a sud di Bristol) alla foresta di Savernake, nei pressi di Marlborough, nel Wiltshire.\nSi estendeva parallelamente ad un'antica strada romana, chiamata ancora oggi \"Fosse way\" nelle vicinanze di Bath.\nStoria.\nLa costruzione, che sembra essere centrata intorno alla citt\u00e0 della Britannia romana Aquae Solis (Bath), sarebbe stata realizzata nel V/VI secolo, dopo, quindi, la partenza dei Romani dalla Britannia, quando questa zona divenne il confine tra i Celti romano-britannici e gli Anglosassoni dopo la battaglia di Deorham nel 577. \nVi sono comunque accademici, come David Higgins, che affermano che la sua costruzione avvenne prima del 500 d.C., in occasione della Battaglia del Monte Badon, quando il romano-britannico Ambrosio Aureliano sconfisse gli invasori anglosassoni.\nVista la sua collocazione sul lato nord, \u00e8 logico pensare che veniva usata dai Celti come difesa dai Sassoni dell'alta valle del Tamigi. Secondo la \"Cronaca anglosassone\", il sassone Cenwalh re del Wessex sconfisse le trib\u00f9 britanniche a Bradford-on-Avon nel 652 e pi\u00f9 a sud nella battaglia di Peonnum (Penselwood) nel 658, avanzando cos\u00ec verso ovest fino al fiume Parrett. Quando i Sassoni presero il controllo di questo vallo, gli diedero il nome del loro dio Woden (= Woden's Dyke, da cui Wansdyke). \nPotrebbe essere considerata come una delle pi\u00f9 ampie costruzioni difensive del Regno Unito insieme al Vallo di Offa e quello di Adriano. \nNell'VIII secolo lo storico e monaco gallese Nennio, avvalendosi di cronache a lui precedenti, ne d\u00e0 un'accurata descrizione e lo connette alle leggende su Re Art\u00f9. \nQuesto vallo diede il nome al distretto di \nWansdyke e anche all'elettorato di Wansdyke."}
{"id": "1448059", "revid": "339392", "url": "https://it.wikipedia.org/wiki?curid=1448059", "title": "Judetul Calarasi", "text": ""}
{"id": "1448061", "revid": "149587", "url": "https://it.wikipedia.org/wiki?curid=1448061", "title": "Jude\u0163ul Cluj", "text": ""}
{"id": "1448062", "revid": "149587", "url": "https://it.wikipedia.org/wiki?curid=1448062", "title": "Judetul Cluj", "text": ""}
{"id": "1448063", "revid": "104458", "url": "https://it.wikipedia.org/wiki?curid=1448063", "title": "Fortezza in altura", "text": ""}
{"id": "1448064", "revid": "149587", "url": "https://it.wikipedia.org/wiki?curid=1448064", "title": "Jude\u0163ul Constan\u0163a", "text": ""}
{"id": "1448066", "revid": "149587", "url": "https://it.wikipedia.org/wiki?curid=1448066", "title": "Judetul Constanta", "text": ""}
{"id": "1448067", "revid": "149587", "url": "https://it.wikipedia.org/wiki?curid=1448067", "title": "Jude\u0163ul Covasna", "text": ""}
{"id": "1448069", "revid": "149587", "url": "https://it.wikipedia.org/wiki?curid=1448069", "title": "Judetul Covasna", "text": ""}
{"id": "1448071", "revid": "49022", "url": "https://it.wikipedia.org/wiki?curid=1448071", "title": "Fortezze", "text": ""}
{"id": "1448072", "revid": "486946", "url": "https://it.wikipedia.org/wiki?curid=1448072", "title": "Jude\u0163ul D\u00e2mbovi\u0163a", "text": ""}
{"id": "1448073", "revid": "486946", "url": "https://it.wikipedia.org/wiki?curid=1448073", "title": "Judetul Dambovita", "text": ""}
{"id": "1448077", "revid": "767487", "url": "https://it.wikipedia.org/wiki?curid=1448077", "title": "Ghiacciaio del Trient", "text": "Il ghiacciaio del Trient (in francese \"glacier du Trient\", in tedesco \"Trientgletscher\") si trova nel canton Vallese in Svizzera.\n\u00c8 situato nei pressi della frontiera con la Francia a sud di Martigny e a nord delle Alpi del Monte Bianco. Misura 4,5\u00a0km e ricopre una superficie di circa 6\u00a0km\u00b2. Prende il nome dal villaggio di Trient situato pi\u00f9 in basso nella valle.\nDescrizione.\nI nevai all'origine del ghiacciaio si trovano ad un'altezza compresa tra i 3.000 ed i 3.200\u00a0m. Essi formano il plateau del Trient e sono contornati ad ovest dall'aiguille du Tour (3.540\u00a0m, sulla frontiera con la Francia), a sud dall'aiguilles Dor\u00e9es (3.519\u00a0m) e ad est dalla punta d'Orny (3.271\u00a0m). Il plateau du Trient serve da zona di accumulo per il ghiacciaio.\nSotto il plateau del Trient, il ghiacciaio che misura circa 600\u00a0m di larghezza si dirige nella stretta valle orientata verso nord e scende fino a circa 1.800\u00a0m. Dal ghiacciaio prende inizio il Trient, fiume che si collega al Rodano all'altezza di Vernayaz.\nIl ghiacciaio di Trient \u00e8 unito al ghiacciaio d'Orny attraverso il colle d'Orny (3.096\u00a0m) interamente coperto di ghiaccio. A sud-ovest comunica con il ghiacciaio del Tour totalmente in territorio francese.\nA sud della punta d'Orny, il rifugio del Trient (del CAS) sovrasta il plateau del Trient a circa 3.170\u00a0m. Il rifugio serve come punto di partenza per le spedizioni sul ghiacciaio e sulle vette della parte nord delle alpi del Monte Bianco."}
{"id": "1448078", "revid": "767487", "url": "https://it.wikipedia.org/wiki?curid=1448078", "title": "Compendium", "text": "Compendium \u00e8 una compilation che raccoglie l'opera omnia dei Noi Tre.\nComprende il loro unico singolo (\"\"Un posto dove / Non piangete io sono contento\", del 1966), inediti in studio e la registrazione di un concerto del 1968.\nTracce.\nNote.\n\"Distruggimi\"\" fa anche parte della compilation 60's Beat Italiano Vol. 1"}
{"id": "1448079", "revid": "339392", "url": "https://it.wikipedia.org/wiki?curid=1448079", "title": "Aethelred d'Inghilterra", "text": ""}
{"id": "1448084", "revid": "287204", "url": "https://it.wikipedia.org/wiki?curid=1448084", "title": "Claudine a scuola", "text": "Claudine a scuola (), pubblicato nel 1900, \u00e8 il primo romanzo scritto da Colette, alla cui stesura collabor\u00f2 il suo primo marito Henri Gauthier-Villars. \u00c8 sotto lo pseudonimo di quest'ultimo, \"Willy\", che venne originariamente pubblicato.\nAll'epoca della sua uscita, il romanzo suscit\u00f2 grande scalpore per i temi trattati, al tempo giudicati scabrosi: amori saffici seppure platonici, rispettabili personalit\u00e0 che si rivelano uomini pieni di vizi, e ragazzine impudenti, il tutto descritto in uno stile brillante e moderno, senza ombra di moralismo.\nTrama.\nLa quindicenne Claudine vive in una cittadina di provincia insieme al padre benestante, studioso di malacologia eccentrico, stralunato e completamente assorto dal suo lavoro di erudito. Claudine detesta il collegio perch\u00e9 lo vive come limitazione della propria libert\u00e0 personale, ma quest'anno superer\u00e0 l'esame e dovr\u00e0 recarsi a proseguire gli studi a Parigi.\nIl luogo dove si svolge la vicenda \u00e8 Montigny, un villaggio immerso nel verde rigoglioso dei boschi (amatissimi dalla protagonista e ripetutamente descritti con dovizia di particolari); la vita di Claudine \u00e8 scandita dalle sue lunghe passeggiate solitarie o in compagnia dell'amica d'infanzia Claire, della quale \u00e8 anche sorella di latte, che ama raccontarle i suoi piccoli turbamenti romantici, dalle cure per la sua gatta Fanchette, ma soprattutto dalle vicende che accadono a lei e alle sue compagne di classe durante l'ultimo anno di scuola media.\nL'inizio dell'anno vede le ragazze in grande fermento perch\u00e9 arriva una nuova direttrice scolastica, la signorina Sergent, accompagnata dalla sua giovane assistente, la diciannovenne Aim\u00e9e Lanthenay. Claudine \u00e8 subito attratta dalla delicata bellezza di Aim\u00e9e e cerca in tutti i modi di entrare nelle sue grazie, convincendo il padre a farle prendere lezioni d'inglese; ma l'idillio, che da parte dell'allieva \u00e8 una cotta vera e propria, viene presto interrotto dalla dispotica direttrice dai capelli rossi, la signorina Sergent che, gelosa delle attenzioni della sua assistente, riesce a allontanarla da Claudine. Aim\u00e9e frequenta sempre di pi\u00f9 la camera da letto della direttrice, suscitando l'ilarit\u00e0 delle allieve pi\u00f9 grandi. La giovane assistente tuttavia non si limita a questo rapporto esclusivo e non disdegna le attenzioni del giovane maestro Armand Duplessis, che Claudine chiama malignamente Richelieu con il quale conviene di sposarsi.\nUna nuova allieva viene ospitata dalla scuola, \u00e8 la piccola Luce, leziosa sorella minore di Aim\u00e9e, che si affeziona a Claudine sebbene questa ne faccia il continuo bersaglio dei propri rancori contro la sorella maggiore. Claudine infatti non l'ha scordata.\nDiversi personaggi maschili si muovono nell'ambiente della scuola: il dottor Dutertre, delegato scolastico con l'ambizione di conquistare un seggio da deputato in Parlamento, che fa oggetto delle sue cure alquanto equivoche le ragazze pi\u00f9 grandi della scuola, e che arriver\u00e0 a baciare \u201ca tradimento\u201d Claudine; l'avvenente insegnante Antonin Rabastens, che pure le ha messo gli occhi addosso e che non perde occasione di sfoggiare il proprio fascino sulle studentesse.\nAim\u00e9e Lanthenay tuttavia scombina tutte le carte quando viene scoperta appartata insieme al dottor Dutertre; naturalmente il fidanzamento \u00e8 rotto, Duplessis lascia la scuola. Nel frattempo l'anno scolastico volge al termine, le sei allieve pi\u00f9 grandi si recano insieme alla direttrice nel capoluogo di dipartimento per sostenere gli esami. Riescono a superarli Claudine, Luce, Ana\u00efs e le sorelle Jaubert, mentre Marie Belhomme sar\u00e0 costretta ripetere la prova a ottobre.\nNel pieno dell'estate giunge in visita a Montigny, invitato dal suo amico dottore Dutertre, il Ministro dell'Agricoltura, Jean Dupuy. Claudine viene scelta per recitare il discorso ufficiale e anche per guidare le compagne nella canzone da cantare in coro. Con il suo atteggiamento vivace e brioso, il suo bell'aspetto e il gusto nel vestire, colpisce tutti i presenti, anche se lei non considera in modo particolarmente solenne questa manifestazione repubblicana.\nAlla vigilia della partenza di Claudine per Parigi, dove proseguir\u00e0 gli studi, un altro scandalo colpisce la piccola comunit\u00e0: la signorina Sergent viene scoperta a letto con il dottor Dutertre.\nCritica.\n\"Claudine \u00e0 l'\u00e9cole\" fu pubblicato nel marzo 1900 dalla Societ\u00e9 d'\u00c9ditions Litt\u00e9rarires et Artistiques; in copertina c'era il disegno di una ragazzetta vestita alla campagnola, intenta a scrivere il proprio diario su un quaderno. Come autore non figurava Sidonie-Gabrielle Colette, che al tempo aveva 27 anni, bens\u00ec suo marito Willy, di 14 anni pi\u00f9 anziano di lei, abituato a firmare con il proprio nome libri scritti da altri, veri e propri \u201cnegri\u201d che lavoravano anonimamente nell'industria letteraria della famiglia Villars.\nNell'introduzione al volume, il presunto autore sosteneva di avere ricevuto il manoscritto legato con un nastro rosa, e affermava che era opera di una intraprendente studentessa diciassettenne. Willy era un operatore culturale specializzato in letteratura di consumo che non disdettava temi audaci; \u00e8 plausibile che abbia dettato alla giovane moglie una traccia della trama, con direttive precise sui temi da trattare, ma questo aspetto \u00e8 difficile da stabilire perch\u00e9 il manoscritto originale \u00e8 andato perduto. Colette ricorda di averlo scritto su quaderni di scuola \u201crigati in grigio, con la linea del margine rossa\u201d. La stesura del romanzo \u00e8 anteriore alla prima edizione: risale al 1895, quando l'autrice aveva solo 22 anni e gi\u00e0 da due era sposata con Willy; il padre-marito aveva quasi rinunciato alla pubblicazione poich\u00e9 il manoscritto era stato rifiutato da pi\u00f9 di un editore.\nL'adolescente Claudine, intelligente e disinibita, sentimentale ma non stereotipata, non possiede le caratteristiche per diventare un'eroina da romanzo rosa: l'ironia graffiante del suo \u201cdiario\u201d non si ferma neppure di fronte alla politica, e il costume perbenista della Belle \u00c9poque \u00e8 una vittima naturale del suo libero pensiero; in alcuni passaggi si sente anche una nota polemica a sfondo sociale:\nL'immensa fortuna di \"Claudine \u00e0 l'\u00e8cole\", che aprir\u00e0 la strada alla fortunata serie di altri tre romanzi, \u00e8 anticipata dalla recensione favorevole di Charles Maurras, \"ma\u00eetre \u00e0 penser\" della destra legittimista francese, e condotta per mezzo di una macchina di propaganda che gi\u00e0 al tempo era perfettamente funzionante, e che comprendeva un \"merchandising\" di centinaia di prodotti commercializzati sotto il marchio Claudine. Dal romanzo fu tratto nel 1937 un film omonimo, per la regia di Serge de Poligny.\nVoci correlate.\nI romanzi del ciclo di Claudine:"}
{"id": "1448085", "revid": "767487", "url": "https://it.wikipedia.org/wiki?curid=1448085", "title": "Disolfuro", "text": "In chimica si definisce disolfuro una unit\u00e0 strutturale composta da una coppia di atomi di zolfo legati da un legame covalente. L'anione disolfuro presenta formula S22\u2212. Il termine \"disolfuro\" pu\u00f2 anche riferirsi ad un composto chimico che contiene un centro disolfuro, come il disolfuro di difenile (C6H5S-SC6H5).\nIn molti casi, entrambi gli atomi di zolfo di un disolfuro sono legati covalentemente ad un atomo di carbonio di un composto organico. Per tale motivo si parla, per tale composto, di \"legame disolfuro\" o, termine usato principalmente per i composti proteici, di ponte disolfuro.\nFormazione di un gruppo disolfuro.\nSebbene lo zolfo sia solitamente associato a numero di ossidazione -2 (con una configurazione simile a quella dell'argon), nei disolfuri esso \u00e8 ridotto ad uno stato di ossidazione \u22121 e la sua configurazione assomiglia a quella del cloro e, come esso, tende a formare un legame covalente con un altro ione S\u2212, formando cos\u00ec un gruppo disolfuro (S2)2\u2212. Anche l'ossigeno \u00e8 in grado di comportarsi in maniera analoga, come avviene ad esempio nei perossidi come H2O2.\nProblemi di nomenclatura.\nIl termine \"disolfuro\" \u00e8 a volte utilizzato in riferimento ai composti che contengono due centri solfuro (S2\u2212). Il composto disolfuro di carbonio, CS2, presenta ad esempio formula di struttura S=C=S e non \u00e8, dunque, un disolfuro nel senso finora trattato. Allo stesso modo, il disolfuro di molibdeno, MoS2, non \u00e8 un disolfuro inteso nel senso di presentare un centro S-S."}
{"id": "1448087", "revid": "49022", "url": "https://it.wikipedia.org/wiki?curid=1448087", "title": "Libro di Domesday", "text": ""}
{"id": "1448088", "revid": "1543377", "url": "https://it.wikipedia.org/wiki?curid=1448088", "title": "Sindrome da aspirazione di meconio", "text": "Per sindrome da aspirazione di meconio si intende la moltitudine di sintomi causati in un bambino durante la nascita dall'aspirazione di meconio, evento pi\u00f9 frequente quando il parto riguarda bambini nati post-termine.\nSintomatologia.\nFra i sintomi caratteristici ritroviamo: basso punteggio di Apgar, Tachipnea, cianosi, dispnea, tutte queste anomalie di solito vengono normalizzate in un periodo relativamente breve (alcuni giorni), nel caso questo non succedesse vorrebbe dire che l'aspirazione avvenuta \u00e8 di livello grave, e si avrebbero anche infiltrati visibili soltanto con radiografia del torace. Altre possibili manifestazioni cliniche comprendono enfisema, crepitii e atelettasie.\nEziologia.\nFra le cause che possono portare a questa sindrome vi sono il distress fetale, parto laborioso, ipossia intraintrauterina, aumentata peristalsi intestinale oltre al parto post-termine\nPatogenesi e patofisiologia.\nUn'ipossia intrauterina del feto causa molteplici danni all'organismo, tra i quali una iperperistalsi a livello gastrointestinale che comporta un'espulsione precoce del meconio nel liquido amniotico. In secondo luogo, l'ipossia porta a un meccanismo di respirazione bronchiale intrauterina patologico, che sommato al primo aspetto ha come diretta conseguenza l'aspirazione di piccole particole di meconio. Esse si depositano a dipendenza della loro grandezza nei bronchi/bronchioli e causano un'atelectasia e un enfisema post-stenotici. La sintesi di surfactant viene soppressa e a livello intrapolmonare si possono creare shunts.\nDiagnostica.\nIl primo segno vistoso \u00e8 la fuoriuscita di liquido amniotico verde dovuto alla presenza del meconio. La presenza di questo segno pi\u00f9 la tipica sintomatologia del neonato lasciano dedurre a una sindrome da aspirazione di meconio. Per cercare di quantificare il danno a livello polmonare vi sono esami radiologici quali la lastra toracica che mostra tipicamente molteplici opacit\u00e0 combinate a segni di atelectasia e a appiattimento del diaframma. Ulteriore aiuto nella quantificazione del coinvolgimento polmonare \u00e8 rappresentata dall'emogasanalisi.\nTerapia.\nFondamentale \u00e8 un immediato riconoscimento della sindrome e una pronta risposta del personale medico. Inizialmente si deve cercare di aspirare con un tubicino il meconio presente nella orofaringe e/o nella laringe. Se ci\u00f2 non avviene con successo, va considerata l'ipotesi di un lavaggio bronchiale. In seguito, una volta pulite le vie respiratorie extra-toracici si prosegue con una respirazione artificiale ad alta frequenza (cave: ventilazione con maschera \u00e8 contraindicata!) ed eventualmente con una terapia a base di surfactant e di NO."}
{"id": "1448089", "revid": "19580", "url": "https://it.wikipedia.org/wiki?curid=1448089", "title": "Massacro alla scuola Jokela", "text": ""}
{"id": "1448091", "revid": "49022", "url": "https://it.wikipedia.org/wiki?curid=1448091", "title": "Harold Godwinson", "text": ""}
{"id": "1448094", "revid": "287204", "url": "https://it.wikipedia.org/wiki?curid=1448094", "title": "Chiesa di San Giovanni Battista (Napoli, Chiaiano)", "text": "La chiesa di San Giovanni Battista \u00e8 una chiesa di interesse storico-monumentale della citt\u00e0 di Napoli, ubicata nel quartiere di Chiaiano, lungo via Cocchia.\nDi origine medievale, fu completamente ricostruita nel 1575. Oggi presenta un aspetto ottocentesco.\nNella struttura religiosa sono presenti poche tracce del periodo medioevale, ci\u00f2 a causa degli interventi di restauro del XX secolo.\nIl portale dell'edificio reca un tondo in marmo che raffigura l\"Agnus Dei\", staccato dall'ingresso del Convento di San Giovanni Battista delle Monache in occasione dell'apertura di via Broggia e Conte di Ruvo avvenuta tra il 1684 ed il 1867 (secondo un progetto dell'architetto Enrico Alvino. In quella occasione il parroco della Chiesa di S. Giovanni Battista, in Chiaiano (Napoli) pot\u00e9 ottenere il bassorilievo e da allora \u00e8 collocate sull'ingresso della Chiesa. Tale notizia fu desunta dal parroco della Chiesa nel 1969 da una nota dell'epoca redatta dal rettore della Chiesa. Questa \u00e8 l'unica opera in marmo reperita tra quelle che la tradizione vuole eseguita da Nicola Fumo.\nL'interno presenta un'unica navata con tre altari per lato e affreschi di Francesco Iodice sulla volta; sull'altare maggiore campeggia un'opera di Nicol\u00f2 Fumo, un busto in legno raffigurante il santo titolare eseguito nel 1723 e successivamente integrato nel XX secolo.\nDegni di menzione sono anche: il gruppo ligneo dell\"Arcangelo Raffaele con Tobiolo\", attribuito ai fratelli Verzella, la \"Santissima Trinit\u00e0 con i santi Ignazio e Francesco Saverio\" di Agostino Beltrano, il \"San Francesco che riceve le stimmate\" di ignoto pittore settecentesco.\nAnnesso alla chiesa \u00e8 il piccolo oratorio della congrega del Santissimo Rosario, ornato da stucchi settecenteschi e dotato di un altare marmoreo sormontato da una tela con la \"Madonna del Rosario con i santi Domenico e Caterina da Siena\" ."}
{"id": "1448095", "revid": "110157", "url": "https://it.wikipedia.org/wiki?curid=1448095", "title": "Perla di gran prezzo", "text": "Perla di gran prezzo (\"The Pearl of Great Price\") \u00e8 uno dei principali testi sacri della Chiesa di Ges\u00f9 Cristo dei Santi degli Ultimi Giorni e di altri movimenti ad essa pi\u00f9 o meno collegati.\nCome si legge nel primo paragrafo dell'Introduzione all'edizione ufficiale,\nStruttura.\n\"Perla di gran prezzo\" \u00e8 suddivisa in cinque sezioni: \"Brani dal Libro di Mos\u00e8\", il \"Libro di Abramo\", \"Joseph Smith - Matteo\", \"Joseph Smith - Storia\" e gli \"Articoli di fede\".\nIl \"Libro di Mos\u00e8\" e \"Joseph Smith - Matteo\" fanno parte rispettivamente del libro della \"Genesi\" e del Vangelo secondo Matteo nella traduzione della Bibbia fatta da Joseph Smith. \"Joseph Smith - Storia\" \u00e8 un racconto in prima persona fatto da Joseph Smith, il fondatore del Mormonismo, della sua vita prima della fondazione della Chiesa, compresi i resoconti della Prima Visione da lui avuta e di altre visitazioni angeliche. Gli \"Articoli di fede\" sono una lista di 13 precetti fondamentali del Mormonismo composta da Joseph Smith come parte di una lettera scritta nel 1842 a \"Long\" John Wentworth, redattore del \"Chicago Democrat\".\nIl \"Libro di Abramo\" deriva da antichi papiri che furono consegnati a Smith, e che lui afferm\u00f2 di aver tradotto. Nella traduzione si legge dei viaggi di Abramo in Egitto, e vengono presentate molte dottrine tipicamente mormoni come l'esaltazone e l'esistenza di molteplici spiriti arrivati a tale stato quindi allo stesso livello di Dio.\nIl \"Libro di Mos\u00e8\" e il \"Libro di Abramo\" sono stati paragonati alla \"Vita di Adamo ed Eva\" e ad altri esempi di pseudoepigrafia ebraica a causa di alcune somiglianze, fra cui il racconto della tentazione di Adamo ed Eva e la loro vita dopo la cacciata dal giardino dell'Eden. Il \"Libro di Mos\u00e8\" contiene anche insegnamenti e profezie di Enoch, personaggio biblico considerato antenato di No\u00e8 e autore del libro che porta il suo nome.\nIl contenuto originario del libro era leggermente diverso, vi si trovava materiale gi\u00e0 in \"Dottrina e Alleanze\" (altro testo fondamentale del Mormonismo) e un inno intitolato \"Oh Say What is Truth?\" (ora contenuto nell'innario della Chiesa di Ges\u00f9 Cristo dei Santi degli Ultimi Giorni). Nel 1878 venne aggiunto del materiale dal \"Libro di Mos\u00e8\".\n\"Perla di gran prezzo\" divenne un testo canonico nel 1880. Nel 1902 le parti gi\u00e0 presenti in \"Dottrina e Alleanze\" vennero eliminate; altri due documenti, ora in \"Dottrina e Alleanze\", 137 e 138, vennero aggiunti a \"Perla di gran prezzo\" nel 1976 e spostati nella loro attuale collocazione nel 1979.\nL'edizione del 1851.\n\"Perla di gran prezzo\" venne compilata da Franklin D. Richards a Liverpool, dagli scritti sparsi di Joseph Smith. In origine conteneva:"}
{"id": "1448100", "revid": "400694", "url": "https://it.wikipedia.org/wiki?curid=1448100", "title": "Badoo", "text": "Badoo \u00e8 un social network multilingue con sede a Londra. Beneficiando di una interfaccia multilingue offre ai suoi utenti registrati la possibilit\u00e0 di comunicare con persone a livello locale e globale, per condividere foto e video con amici, creare \"reportage\" delle loro vite e promuovere se stessi ed i loro progetti.\nStoria.\nLanciato nel maggio 2006, a marzo 2008 ha oltre 14 milioni di utenti registrati ed \u00e8 nella classifica tra i 1000 siti pi\u00f9 visitati al mondo secondo Alexa. Nel sito \u00e8 possibile trovare un'interfaccia che aggiorna su quante iscrizioni avvengono e quante sono in totale. A marzo 2012 gli iscritti sono oltre 140 milioni per arrivare a 243 milioni nell'aprile 2015.\nModello di business.\nCome in altri siti che offrono servizi simili su Badoo c'\u00e8 pubblicit\u00e0. Esiste anche il servizio \"Rise Up\" (\"Scala la vetta\" nella versione italiana) che permette agli utenti di ottenere visibilit\u00e0 e rappresenta la principale fonte di guadagno del sito. Inizialmente tale servizio era gratuito per le donne (un Rise up ogni 24 ore) ed a pagamento per gli uomini, mentre adesso \u00e8 a pagamento per tutti gli utenti. Il sito comprende anche un sistema di \"Ranking\" che permette agli utenti con la media pi\u00f9 alta di essere posti nella pagina principale e incrementare la possibilit\u00e0 di esser contattati da altri utenti.\nIl servizio consente una ricerca per citt\u00e0 o area geografica. \u00c8 possibile attivare servizi a pagamento per ottenere una posizione pi\u00f9 alta, con maggiore visibilit\u00e0, nelle ricerche e per sbloccare funzionalit\u00e0 aggiuntive. Agli utenti \u00e8 consentito l'invio di un massimo di 20 messaggi al giorno, e per evitare spam, massimo due messaggi ad un altro utente se questo non risponde."}
{"id": "1448108", "revid": "207432", "url": "https://it.wikipedia.org/wiki?curid=1448108", "title": "Computer software", "text": ""}
{"id": "1448109", "revid": "81195", "url": "https://it.wikipedia.org/wiki?curid=1448109", "title": "Richard Synge", "text": ""}
{"id": "1448112", "revid": "932277", "url": "https://it.wikipedia.org/wiki?curid=1448112", "title": "Oculi sunt in amore duces", "text": "Oculi sunt in amore duces (letteralmente: \"gli occhi sono le guide in amore\") \u00e8 una frase latina usata per indicare che lo sguardo rappresenta la pi\u00f9 importante manifestazione della personalit\u00e0 e delle emozioni da parte chi ama. Troviamo questa locuzione in Properzio (\"Elegie\", II, 15, 12)."}
{"id": "1448114", "revid": "827882", "url": "https://it.wikipedia.org/wiki?curid=1448114", "title": "Perce Blackborow", "text": " Ha partecipato alla spedizione Endurance in Antartide sotto il comando di Ernest Henry Shackleton.\nBiografia.\nImbarcatorsi con l'amico William Bakewell a bordo della nave \"Golden Gate\" raggiunge Montevideo. in Uruguay, dove i due cercano un nuovo lavoro. Bakewell viene assunto da Ernest Shackleton come marinaio scelto per partecipare alla spedizione Endurance in Antartide. Blackborow non riesce per\u00f2 a superare la selezione data la sua giovane et\u00e0 (all'epoca aveva solo 19 anni) e l'inesperienza della vita di mare. Bakewell e Walter How aiutano per\u00f2 Blackborow a salire a bordo della \"Endurance\" come passeggero clandestino.\nScoperto il terzo giorno di navigazione da Ernest Shackleton, l'esploratore irlandese decide di prenderlo a bordo con la qualifica di aiuto-cuoco. Dopo il naufragio della nave e l'arrivo all'isola Elephant, Blackborow soffre di un congelamento ai piedi con conseguente gangrena ed \u00e8 costretto a trascorrere buona parte del tempo all'interno dell'improvvisato rifugio costruito con le scialuppe. Il 15 giugno 1916, con Shackleton partito a bordo della \"James Caird\" in cerca di soccorsi, i due medici della spedizione, James McIlroy e Alexander Macklin, si vedono costretti ad amputare il piede di Blackborow. Recuperato successivamente insieme a tutti gli altri membri della spedizione, Blackborow viene insignito della medaglia polare di bronzo."}
{"id": "1448116", "revid": "287204", "url": "https://it.wikipedia.org/wiki?curid=1448116", "title": "Russula atropurpurea", "text": "\"Russula atropurpurea \"(Krombh.) Britzelm., \"Bot. Zbl.\" 54: 99 (1893)\nDescrizione della specie.\nCappello.\n8\u201312\u00a0cm di diametro, da semiconvesso a spianato, lievemente depresso al centro, non molto carnoso.\nLamelle.\nBianche o color giallo paglierino chiaro, fitte, sottili, adnate\nGambo.\n5-6 x 1\u20132\u00a0cm, bianco\nCarne.\nBianca, compatta, con sfumature grigie nel gambo.\nHabitat.\nCresce nei boschi misti, ai margini di sentieri, da fine giugno fino a tardo autunno.\nCommestibilit\u00e0.\nCommestibile.\nSpecie simili.\nPu\u00f2 essere confusa con:"}
{"id": "1448119", "revid": "98077", "url": "https://it.wikipedia.org/wiki?curid=1448119", "title": "Carlo Farini", "text": ""}
{"id": "1448120", "revid": "729019", "url": "https://it.wikipedia.org/wiki?curid=1448120", "title": "Ventricolo destro", "text": "Il ventricolo destro \u00e8 una delle due camere inferiori che costituiscono il corpo principale del cuore. La sua parete \u00e8 pi\u00f9 sottile rispetto a quella del ventricolo di sinistra. Il ventricolo destro presenta tre pareti: posteriore, anteriore e mediale. Il sangue scorre dall'atrio destro al ventricolo destro attraverso un'ampia apertura. Questo flusso \u00e8 regolato dalla valvola tricuspide, a cui sono attaccate le corde tendinee che limitano il movimento delle cuspidi ed evitano il reflusso del sangue.\nForma.\nHa al forma di una piramide triangolare con l'apice rivolto in basso verso la punta del cuore. La superficie interna del ventricolo destro presenta una serie di pieghe dette trabecole carnee di primo, di secondo e terzo ordine. Le trabecole di terzo ordine sono uguali ai muscoli pettinati, cio\u00e8 muscolatura scolpita nella parete del miocardio; la muscolatura di secondo ordine \u00e8 costituita invece da trabecole muscolari con la forma di manico di valigia collegate all'estremit\u00e0 alle pareti e libere nel mezzo; quelle di primo ordine sono dette muscoli papillari, e con un'estremit\u00e0 si attaccano alla parete, mentre con l'altra estremit\u00e0, attraverso le corde tendine, si inseriscono sulla valvola tricuspide e sono importanti nella chiusura della valvola.\nConnessione con la Piccola circolazione.\nNel ventricolo destro la via di afflusso \u00e8 data dal sangue che dall'atrio entra nel ventricolo dirigendosi nella parte inferiore; dopo la contrazione ventricolare, il sangue viene convogliato nella via di efflusso, detta anche cono arterioso, che porta nel lume del tronco della arteria polmonare, alla cui base si trova la valvola semilunare che garantisce l'unidirezionalit\u00e0 del flusso.\nLe due vie sono separate da un anello muscolare costituito dalla cresta sovraventricolare, dal fascio settale che si continua nel \"fascio moderatore di Leonardo da Vinci\" (o \"trabecola settomarginale\"), che \u00e8 una trabecola di secondo ordine posta trasversalmente e che si pensava avesse la funzione di impedire un'eccessiva dilatazione del ventricolo nella diastole, da cui il nome \"fascio moderatore\" (tale funzione \u00e8 invece assolta principalmente dal pericardio fibroso). Quindi se ne deduce che la via di efflusso si trovi sul davanti della via di afflusso."}
{"id": "1448128", "revid": "729019", "url": "https://it.wikipedia.org/wiki?curid=1448128", "title": "Tornei IEP", "text": "Sotto il nome di Tornei IEP sono raggruppate una serie di competizioni internazionali calcistiche a carattere amichevole organizzate da \"The International Event Partnership\". Tutti i tornei vedono la partecipazione di quattro grandi club internazionali."}
{"id": "1448129", "revid": "253269", "url": "https://it.wikipedia.org/wiki?curid=1448129", "title": "Michael Imperioli", "text": "Vincitore di un Emmy, Imperioli \u00e8 conosciuto soprattutto per il suo ruolo di Christopher Moltisanti nella serie televisiva \"I Soprano\".\nBiografia.\nImperioli nasce a Mount Vernon, nello stato di New York, da una famiglia di origini italiane (pi\u00f9 precisamente del Lazio e della Sicilia), figlio di Dan Imperioli, un autista di bus, oltrech\u00e9 attore amatoriale, e di Claire Imperioli, un'attrice dilettante. \u00c8 sposato dal 1995 con la produttrice Victoria Chlebowski, da cui ha due figli, Vadim (1997) e David (2001). Con la moglie ha dato vita a un teatro off-Broadway (lo \"Studio Dante\"). Tra le sue passioni la chitarra: canta e suona infatti in un complesso rock chiamato \"La Dolce Vita\", in evidente omaggio all'indimenticato capolavoro felliniano.\nHa scritto il testo \"Pride\", incluso nella pubblicazione \"New York Shots\", per lo scrittore Gabriele Tinti e ha tenuto un reading del suo poema \"The Way of the Cross\" al Queens Museum of Art nel 2011. Nel 2018 pubblica il suo primo libro tradotto in Italia con il titolo \"Il profumo bruci\u00f2 i suoi occhi\" dall'editore Neri Pozza. In passato \u00e8 stato fidanzato con l'attrice Lili Taylor. \u00c8 vegetariano, nonch\u00e9 un appassionato praticante di taekwondo da svariati anni.\nCarriera.\nSul grande schermo le sue partecipazioni, in ruoli di caratterista, sono riferite a molti film (di cui ben 5 con Spike Lee): dopo la fulminea e scioccante apparizione nel ruolo di Spider nel capolavoro di Martin Scorsese \"Quei bravi ragazzi\" ha lavorato prevalentemente con Lee (\"Jungle Fever\", \"Malcolm X\", \"Clockers\", \"Girl 6\", \"Summer of Sam\") specializzandosi soprattutto nel ruolo dell'italoamericano sbruffone. Ha partecipato anche a \"Bad Boys\" e ha prestato la voce in un episodio de \"I Simpson\" e in \"Shark Tale\". Oltre a \"I Soprano\" \u00e8 apparso in televisione anche nel ruolo del detective Nick Falco (rimpiazzo temporaneo del detective Ed Green) nella serie televisiva \"Law &amp; Order\". Nel 2008 ha fatto parte del cast di \"Life on Mars\".\nChristopher Moltisanti.\nDal primo episodio nel 1999 fino all'ultima stagione, Michael Imperioli ha dato vita al complesso e autodistruttivo, spesso struggente, personaggio di Christopher Moltisanti, rivelando inaspettate doti di recitazione, tanto che da personaggio di contorno diviene ben presto uno dei protagonisti della serie e uno dei personaggi pi\u00f9 amati dal pubblico americano, anche per la sua relazione con l'avvenente Adriana La Cerva (interpretata da Drea de Matteo) durata ben 5 stagioni. Alcolista, tossicodipendente, innamorato di Adriana ma attirato da altre relazioni (su tutte, quella con Julianna), combattuto fra il sogno di diventare sceneggiatore (lo \u00e8 anche nella realt\u00e0: ne \"I Soprano\" scrive 5 episodi, fra il 2000 e il 2004) e la fedelt\u00e0 a Tony, suo capo ma anche esempio da imitare. Per il ruolo di Christopher ha vinto un Emmy nel 2004 ed \u00e8 stato nominato per un Golden Globe: ha inoltre vinto altri 2 Emmy (1999 e 2007) per il Miglior Cast ne \"I Soprano\".\nDoppiatori italiani.\nNelle versioni in italiano dei suoi film, Michael Imperioli \u00e8 stato doppiato da: \nDa doppiatore \u00e8 sostituito da:"}
{"id": "1448131", "revid": "1543377", "url": "https://it.wikipedia.org/wiki?curid=1448131", "title": "Tempo morto", "text": "In fisica sperimentale e in particolare in fisica delle particelle e fisica nucleare il tempo morto \u00e8 il tempo che impiega un certo apparato di misura, dopo aver ricevuto uno stimolo esterno, per essere pronto ad eseguire correttamente una nuova misura. Un'analogia pu\u00f2 essere il tempo che impiega un flash a ricaricarsi dopo aver scattato una foto.\nContributi al tempo morto.\nIl tempo morto totale di un rivelatore \u00e8 usualmente dovuto a contributi intrinseci al rivelatore (ad esempio il tempo di migrazione in un rivelatore a gas) oppure alla parte analogica della catena elettronica (per esempio la formatura del segnale) o dal DAQ (il tempo di conversione dell'ADC e il tempo di scrittura in memoria).\nIl tempo morto intrinseco di un rivelatore \u00e8 spesso dovuto alle sue caratteristiche fisiche; per esempio una camera a scintilla rimane \"morta\" finch\u00e9 il potenziale tra i due piatti non torna ad essere sopra un certo valore. In altri casi il rivelatore, dopo il primo evento, \u00e8 ancora \"vivo\" e produce segnali per gli eventi successivi, ma questi segnali non sono in grado di essere rivelati o discriminati dalla catena elettronica, con il risultato che l'evento \u00e8 perso oppure avviene un cosiddetto \"pile-up\" cio\u00e8 due segnali vengono parzialmente o totalmente sommati. In alcuni casi questo pu\u00f2 essere minimizzato con una progettazione adeguata, ma spesso \u00e8 a scapito di altre propriet\u00e0 come la risoluzione in energia.\nL'elettronica analogica pu\u00f2 introdurre del tempo morto; in particolare durante la formatura del segnale.\nI trigger sono un'altra sorgente di tempo morto; in particolare bisogna tener conto del tempo associato a trigger spuri.\nInfine, la digitalizzazione, e la memorizzazione dell'evento, specialmente in sistemi di rivelazione con un grande numero di canali come quelli usati nei moderni esperimenti di energia delle particelle, contribuisce al tempo morto totale. Per diminuire questo aspetto, gli esperimenti pi\u00f9 grandi usano logiche di trigger sofisticate con pipeline e multilivello ..\nDal tempo totale dell'esperimento, il tempo morto va sottratto per ottenere il tempo vivo.\nAnalisi.\nEsistono due tipi di tempo morto:\nSi suppone di avere un rate di eventi costante formula_1, allora la separazione temporale fra due eventi consecutivi \u00e8 formula_2. Se il tempo morto formula_3 \u00e8 inferiore a formula_4, allora la misura non subisce variazioni. Se invece il tempo morto \u00e8 superiore a formula_4, allora nel caso estensibile si perderanno tutte le misure (tranne la prima), mentre nel caso non estensibile, si misurer\u00e0 la met\u00e0 degli eventi. Questo perch\u00e9, nel caso estensibile, tutti gli eventi dopo il primo non saranno misurati in quanto cadranno entro il tempo morto dell'evento precedente, e genereranno a loro volta un tempo morto.\nIn generale esiste una relazione che, per tempo morto non estensibile, lega il rate \"vero\" formula_6 da quello misurato formula_7:\nformula_8\nper il modello paralizzabile:\nformula_9"}
{"id": "1448132", "revid": "339392", "url": "https://it.wikipedia.org/wiki?curid=1448132", "title": "Adeccoligaen", "text": ""}
{"id": "1448133", "revid": "117271", "url": "https://it.wikipedia.org/wiki?curid=1448133", "title": "Agaricus atropurpureus", "text": ""}
{"id": "1448134", "revid": "117271", "url": "https://it.wikipedia.org/wiki?curid=1448134", "title": "Russula depallens", "text": ""}
{"id": "1448135", "revid": "117271", "url": "https://it.wikipedia.org/wiki?curid=1448135", "title": "Russula krombholzii", "text": ""}
{"id": "1448136", "revid": "117271", "url": "https://it.wikipedia.org/wiki?curid=1448136", "title": "Russula rubra", "text": ""}
{"id": "1448137", "revid": "117271", "url": "https://it.wikipedia.org/wiki?curid=1448137", "title": "Russula undulata", "text": ""}
{"id": "1448143", "revid": "1442080", "url": "https://it.wikipedia.org/wiki?curid=1448143", "title": "Coppa del Mondo di pallavolo femminile 1973", "text": "La I Coppa del Mondo di pallavolo femminile si \u00e8 svolta dal 19 ottobre al 9 novembre 1973 a Montevideo, in Uruguay. Al torneo hanno partecipato 10 squadre nazionali e la vittoria finale \u00e8 andata per la prima volta all'URSS.\nPodio.\nCampione.\nURSS(Primo titolo)\nSecondo posto.\nGiappone\nTerzo posto.\nCorea del Sud"}
{"id": "1448146", "revid": "287204", "url": "https://it.wikipedia.org/wiki?curid=1448146", "title": "Coppa del mondo (pallavolo)", "text": ""}
{"id": "1448148", "revid": "404449", "url": "https://it.wikipedia.org/wiki?curid=1448148", "title": "Giovanni Luigi Malvezzi de' Medici", "text": "Biografia.\nNacque il 10 settembre 1819 da un'illustre famiglia bolognese, figlio del conte Francesco e della contessa Teresa Malvezzi Carniani.\nSpos\u00f2 donna Barbara Pio di Savoia Scapinelli, nata in Modena l'8 ottobre 1823; rimasto vedovo il 29 febbraio 1848, si rispos\u00f2 il 20 settembre 1849 con Augusta Tanari, nata il 2 aprile 1831 e morta il 27 marzo 1886. Dalla seconda moglie ebbe cinque figli, tra cui il senatore Nerio.\nMor\u00ec nella sua villa di Ozzano dell'Emilia il 3 ottobre 1892.\nVita politica.\nDurante la sua giovinezza fu perseguitato dalle autorit\u00e0 pontificie per le sue idee politiche liberali. Partecip\u00f2 ai moti del 1848 contribuendo anche finanziariamente, e nel 1849 fu nominato Capo di Stato Maggiore della Guardia Civica di Bologna. Nel 1859 ebbe una parte militare di primo piano nei moti che cacciarono gli Austriaci da Bologna; fu tra le personalit\u00e0 bolognesi che trattarono la resa delle truppe austriache (18 aprile 1859), e fece inserire tra le condizioni anche quella che agli ufficiali fosse lasciata la spada. Il 12 giugno, dopo la partenza del legato pontificio, fu nominato membro della giunta provvisoria di governo dove rappresent\u00f2 gli interessi moderati e liberali di Marco Minghetti, che appoggi\u00f2 il referendum per l'unione di Bologna agli stati dei Savoia. Ottenuta una schiacciante maggioranza per l'unione, la giunta rimise ogni potere nelle mani del commissario Massimo d'Azeglio.\nGiovanni Malvezzi fu poi presidente della commissione municipale di Bologna e consigliere di Stato nel Governo delle Romagne, dove fu eletto deputato. Il 3 settembre 1859 fu eletto Maggiore Generale Comandante della Guardia Nazionale di Bologna. Il 18 marzo 1860 Bologna e le province di Romagna furono annesse al Regno di Sardegna, e in tale data Vittorio Emanuele II nomin\u00f2 senatore del Regno il Malvezzi, che per\u00f2 non presenzi\u00f2 quasi mai alle sedute del Senato. Fu assessore facente funzioni di sindaco di Bologna (1872), poi consigliere comunale e consigliere provinciale. Si mantenne in stretti contatti con Marco Minghetti, di cui rappresent\u00f2 il partito in citt\u00e0.\nFu anche presidente di diverse istituzioni culturali e benefiche bolognesi: l'Istituto di Belle Arti, la Congregazione di Beneficenza e il Ricovero di Mendicit\u00e0. Dopo la sua morte fu commemorato in Senato dal Presidente del Senato Luigi Carlo Farini, e per sottoscrizione pubblica gli fu fatto un busto marmoreo conservato nel Palazzo comunale di Bologna.\nCommittenze artistiche.\nNel 1852 inizi\u00f2 il rifacimento dell'appartamento nobile del suo palazzo di Bologna, oggi sede della provincia. In particolare fece affrescare diversi soffitti da Francesco Cocchi e Andrea Pesci e lo sfondato prospettico della sala del Consiglio da Onorato Zanotti. Nella sala rosa, Girolamo Dal Pane affresc\u00f2 i maggiori poeti dell'antichit\u00e0 e una scena dal Decameron, mentre la Sala Rossa \u00e8 decorata da una \"Danza delle Ore\", nonch\u00e9 da fastosi lampadari di Murano."}
{"id": "1448150", "revid": "207432", "url": "https://it.wikipedia.org/wiki?curid=1448150", "title": "Commercializzazione", "text": ""}
{"id": "1448153", "revid": "287204", "url": "https://it.wikipedia.org/wiki?curid=1448153", "title": "Equazioni di drift-diffusion", "text": "In fisica dello stato solido per equazioni di drift-diffusion (o \"sistema drift-diffusion\"; la locuzione inglese \"drift-diffusion\" \u00e8 traducibile letteralmente in italiano come \"avvezione-diffusione\") si intende un sistema di equazioni alle derivate parziali che descrivono i fenomeni di trasporto nei dispositivi elettronici.\nEsse sono state ricavate e utilizzate per la prima volta nella prima met\u00e0 degli anni 1980 e costituiscono un mezzo per la modellazione matematica e simulazione numerica nell'ambito dello studio delle propriet\u00e0 dei dispositivi elettronici, in particolare i dispositivi a semiconduttore.\nEquazioni.\nLe equazioni possono essere ricavate, ad esempio, a partire dalle equazioni del trasporto di Boltzmann. Si consideri un generico dispositivo a semiconduttore delimitato da un dominio formula_1 dello spazio, nel quale si identifica la regione di spazio formula_2 costituita da materiale semiconduttore.\nIl sistema drift-diffusion \u00e8 costituito da un'equazione di Poisson - conseguenza delle equazioni di Maxwell - e da due equazioni di continuit\u00e0, cio\u00e8 leggi di conservazione della carica elettrica, che sono rispettivamente:\ndove\nIl sistema drift-diffusion, accoppiato a delle opportune condizioni al contorno - che dipendono dalla geometria del dispositivo e da come esso sia eventualmente connesso ad un circuito esterno - \u00e8 da risolvere nelle incognite formula_14, funzioni dello spazio e del tempo.\nModello Drift-Diffusion per le correnti.\nLe equazioni in esame prendono il nome dalla relazione costitutiva che viene assunta per i vettori densit\u00e0 di corrente. Si suppone infatti che la corrente che scorre all'interno del dispositivo sia dovuta a due contributi distinti, che verranno analizzati nei prossimi paragrafi.\nTrasporto (drift).\nCiascun portatore di carica \u00e8 soggetto ad una forza coulombiana dovuta alla presenza di un campo elettrico formula_15 che fa muovere elettroni e lacune con velocit\u00e0 rispettivamente pari a formula_16, dove formula_17 sono i coefficienti di mobilit\u00e0 elettrica per elettroni e lacune. Il flusso di corrente sar\u00e0 pertanto proporzionale al numero medio di particelle cariche che attraversano un dato punto dello spazio per unit\u00e0 di tempo, cio\u00e8:\nDiffusione.\nInoltre, all'interno del dispositivo vengono generate delle correnti di diffusione elettrica dovute a gradienti di concentrazione, cio\u00e8 al fatto che i portatori non sono uniformemente distribuiti nello spazio ma esistono delle regioni a maggiore o minore densit\u00e0. Il contributo di corrente dovuto alla diffusione delle cariche si pu\u00f2 esprimere, dalla legge di Fick, come:\ndove formula_20 sono i coefficienti di diffusivit\u00e0 per elettroni e lacune. Si sottolinea in particolare che i moti diffusivi di particelle cariche di segno diverso generano a loro volta correnti di segno opposto.\nRelazione di Einstein-Smoluchowski.\nSommando i due contributi di trasporto e diffusione, si ottiene l'espressione finale del modello drift-diffusion per le densit\u00e0 di corrente:\nSebbene i due contributi siano indipendenti, si assume che valga la relazione di Einstein-Smoluchowski tra i coefficienti di mobilit\u00e0 e di diffusivit\u00e0:\ndove formula_23 sono i potenziali chimici associati a elettroni e lacune:\navendo indicato con formula_25 i rispettivi potenziali di quasi-Fermi.\nIn particolare \u00e8 possibile esprimere le seguenti relazioni tra le densit\u00e0 di carica e i potenziali chimici in termini di integrali su tutti gli stati energetici disponibili:\ndove:\nEssendo formula_33 esprimibili in funzione del potenziale elettrico formula_6, le relazioni precedenti permettono di esprimere dei legami della forma:\nche mettono in evidenza il fatto che le concentrazioni di ciascun portatore sono funzioni soltanto del potenziale elettrico e del rispettivo potenziale chimico.\nDipendenza dalla temperatura.\nSe la temperatura formula_36 non pu\u00f2 essere assunta come una costante ma le sue variazioni spaziali sono rilevanti nel determinare la dinamica del sistema fisico considerato, \u00e8 possibile includere nel modello drift-diffusion dei termini che dipendono dai gradienti di temperatura. Il modello drift-diffusion si generalizza dunque come:\ndove formula_38 rappresentano la conducibilit\u00e0 termica per i due portatori di carica. In questo caso la temperatura \u00e8 da intendersi come un'ulteriore incognita del sistema, che andr\u00e0 quindi accoppiato con un'opportuna equazione del calore da risolvere nella variabile formula_36.\nEquilibrio termodinamico.\nLe equazioni drift-diffusion possono essere semplificate nel caso in cui valga l'equilibrio termodinamico, definito come la condizione del sistema in cui i flussi avvettivi e diffusivi si bilanciano perfettamente, cio\u00e8 formula_40, cos\u00ec come i fenomeni di generazione e ricombinazione, cio\u00e8 formula_41, e tutte le grandezze in esame sono funzioni della posizione costanti nel tempo. Sotto queste ipotesi le due equazioni di continuit\u00e0 sono identicamente soddisfatte e il sistema si riduce alla sola equazione di Poisson.\nInoltre, in condizioni di equilibrio i livelli di quasi-Fermi sono entrambi costanti nello spazio e pari al livello di Fermi che, senza ledere le generalit\u00e0 del problema, pu\u00f2 essere assunto pari a formula_42 (essendo il potenziale definito a meno di una costante additiva). Questo implica che le relazioni tra le densit\u00e0 dei portatori e potenziale sopra presentate possono essere ridotte a:\nQuesti legami dipendono fortemente dalla scelta delle funzioni formula_44 ma sono funzione del solo potenziale elettrico formula_6 che diventa dunque l'unica incognita del problema. Riepilogando, si ottiene un'equazione di Poisson non lineare:\nSoluzione numerica.\nLa soluzione numerica delle equazioni riportate nelle sezioni precedenti deve consistere delle seguenti due fasi (non necessariamente nell'ordine):\nSi sottolinea in particolare la necessit\u00e0 che il metodo numerico adottato garantisca:\nUn esempio di metodo numerico che gode di queste due propriet\u00e0 consiste nella variante \"Finite Volume Scharfetter-Gummel\", sviluppata nel 1998, del metodo ai volumi finiti con schema di discretizzazione alla Scharfetter-Gummel."}
{"id": "1448159", "revid": "1543377", "url": "https://it.wikipedia.org/wiki?curid=1448159", "title": "Chisci\u00f6i", "text": "I chisci\u00f6i detti anche panel sono un piatto tipico della Valtellina.\nI chisci\u00f6i sono delle frittelle di grano saraceno con cuore di formaggio Valtellina Casera fuso, solitamente servite con verdura o salumi.\nA Tirano (provincia di Sondrio) e Sernio ogni anno si tiene la Sagra dei chisci\u00f6i.\nUn tempo piatto povero, ora grazie allo zelante impegno della Confraternita del Chisci\u00f6l e dei vini del tiranese, sta tornando come piatto importante nella ristorazione della media Valtellina."}
{"id": "1448160", "revid": "287204", "url": "https://it.wikipedia.org/wiki?curid=1448160", "title": "Chiscioi", "text": ""}
{"id": "1448163", "revid": "1442080", "url": "https://it.wikipedia.org/wiki?curid=1448163", "title": "Coppa del Mondo di pallavolo femminile 1981", "text": "La III Coppa del Mondo di pallavolo femminile si \u00e8 svolta dal 7 al 16 novembre 1981 ad Osaka, in Giappone. Al torneo hanno partecipato 8 squadre nazionali e la vittoria finale \u00e8 andata per la prima volta alla Cina.\nPodio.\nCampione.\nCina(Primo titolo)\nSecondo posto.\nGiappone\nTerzo posto.\nURSS"}
{"id": "1448166", "revid": "38120", "url": "https://it.wikipedia.org/wiki?curid=1448166", "title": "Roy Thomas", "text": "Biografia.\n\u00c8 uno scrittore di fumetti e curatore editoriale, incarico che ha rivestito ai massimi livelli diventando il successore di Stan Lee come \"Editor-in-Chief\" alla Marvel Comics. \u00c8 noto principalmente per aver introdotto il personaggio delle riviste \"pulp\" Conan il Barbaro nei fumetti statunitensi, con una serie che si basava sull'opera di Robert E. Howard e contribu\u00ec al lancio del genere \"sword and sorcery\" nei fumetti. Thomas ha scritto anche \"Amazing Spider-Man\", dei lunghi cicli degli X-Men e dei Vendicatori per la Marvel, e storie della Justice Society of America e dello All-Star Squadron per la DC Comics.\nIl suo ultimo lavoro per la Marvel Comics \u00e8 \"Mystic Arcana\", una miniserie di quattro numeri dedicata al Cavaliere Nero. Tra i personaggi da lui creati va annoverato tra gli altri Stella del Mattino.\nConsiderato l'esperto per antonomasia delle continuity DC storiche, in particolare di quella di Terra-Due e degli eroi Golden Age, contribu\u00ec alla realizzazione dell'evento DC Comics \"Crisi sulle Terre infinite\", responsabile del pi\u00f9 celebre riavvio e della riorganizzazione della precedente e confusa continuit\u00e0 dell'universo DC."}
{"id": "1448167", "revid": "305248", "url": "https://it.wikipedia.org/wiki?curid=1448167", "title": "Esibizione simultanea", "text": ""}
{"id": "1448168", "revid": "11959", "url": "https://it.wikipedia.org/wiki?curid=1448168", "title": "Ratto spinoso", "text": ""}
{"id": "1448169", "revid": "1610933", "url": "https://it.wikipedia.org/wiki?curid=1448169", "title": "Ratto spinoso di Muennink", "text": ""}
{"id": "1448170", "revid": "1315817", "url": "https://it.wikipedia.org/wiki?curid=1448170", "title": "Marcellin Berthelot", "text": "Biografia.\nFiglio di un medico repubblicano, frequent\u00f2 il Lyc\u00e9e Henri-IV mostrando attitudine allo studio sia delle discipline umanistiche che delle scientifiche. La scelta di proseguire gli studi universitari alla \"Facult\u00e9 des sciences de Paris\" fu giustificata dallo stesso Berthelot dalla convinzione che fossero pi\u00f9 idonei al miglioramento della vita dell'uomo. Questo concetto nacque durante un'epidemia di peste che visse in prima persona in quanto figlio di un medico.\nCominci\u00f2 a frequentare dei laboratori parigini fin quando entr\u00f2 al Coll\u00e8ge de France dove si laure\u00f2 nel 1854 con una tesi su \"Le combinazioni della glicerina con gli acidi e la riproduzione di corpi grassi naturali\". Data la sua grande erudizione e attivit\u00e0 di ricerca gli fu assegnata nel 1865 una cattedra di chimica organica al Coll\u00e8ge de France. Nel 1876 divenne ispettore generale per l'insegnamento superiore. Nel 1881 divenne senatore a vita collocandosi nel gruppo dell\"'Unione repubblicana\"; successivamente ricopr\u00ec il ruolo di Ministro dell'Istruzione Pubblica, poi delle Belle Arti e infine degli Affari Esteri. Mor\u00ec nel 1907 per un attacco cardiaco e il governo francese lo onor\u00f2 con la sepoltura al Pantheon insieme alla salma della moglie Sophie Niaudet, alla quale era sopravvissuto soltanto qualche minuto.\nAttivit\u00e0 scientifica.\nChimico organico per formazione, Berthelot inizi\u00f2 studiando la sintesi di sostanze organiche per poi occuparsi di termochimica. In un ambiente culturale che riteneva impossibile sintetizzare in laboratorio le sostanze organiche a causa della loro instabilit\u00e0, riusc\u00ec a sfatare la convinzione dell'epoca che i composti organici potessero essere sintetizzati solo da organismi viventi grazie ad una misteriosa \"forza vitale\". Tra il 1855 e il 1867 riusc\u00ec a sintetizzare: etanolo, acido formico, metanolo, metano, acetilene, etilene, benzene e acido ossalico. Contestualmente a questa attivit\u00e0 studi\u00f2 la reazione di esterificazione scoprendo che \u00e8 rallentata dalla reazione inversa: fu questa una delle prime evidenze sperimentali dell'equilibrio chimico.\nGli studi di sintesi organica lo portarono ad interessarsi di termochimica: si accorse che la combustione della formaldeide produce pi\u00f9 calore della combustione del monossido di carbonio che \u00e8 un reagente per ottenerla. Da questo cap\u00ec che durante la reazione viene immagazzinata energia. La nuova passione per i calori di reazione partor\u00ec il calorimetro a miscelazione, la bomba calorimetrica, la scoperta della detonazione e dell'onda d'urto.\nApplic\u00f2 quindi i criteri termochimici agli esseri viventi scoprendo che la produzione di calore deriva dalle sostanze alimentari. L'ultima grande scoperta di Berthelot fu che il terreno si arricchisce in azoto dall'atmosfera ad opera di microrganismi del suolo.\nStorico della scienza.\nMarcellin Berthelot si interess\u00f2 anche alla storia della chimica, in particolare della storia dell'alchimia e della chimica nel medioevo. Scrisse opere fondamentali sull'origine dell'alchimia, in particolare l'\"Introduction a l'\u00e9tude de la chimie des anciens et du moyen age\", dopo aver intrapreso la traduzione dei manoscritti alchemici che non erano mai stati presi in esame prima di allora dagli storici della scienza."}
{"id": "1448171", "revid": "73537", "url": "https://it.wikipedia.org/wiki?curid=1448171", "title": "Selvazzano", "text": ""}
{"id": "1448172", "revid": "1318658", "url": "https://it.wikipedia.org/wiki?curid=1448172", "title": "Boulevard Saint-Germain", "text": "Il boulevard Saint-Germain \u00e8 uno dei \"boulevard\" di Parigi che corre sulla \"rive gauche\" della Senna, tra il \"Pont de Sully\" e il \"Pont de la Concorde\".\nTopografia.\nLungo 3150 metri e largo circa 30, il boulevard Saint-Germain inizia nel V \"arrondissement\", dal \"Quai Saint-Bernard\" sulla Senna di fronte all'\u00eele Saint-Louis, segue il fiume per qualche centinaio di metri sotto la \"montagne Sainte-Genevi\u00e8ve\", attraversa il VI \"arrondissement\", e ritorna sulla Senna all'altezza del quai d'Orsay, nel VII \"arrondissement\".\nIl \"boulevard\" \u00e8 famoso per i quartieri che attraversa:\nDi fronte all'abbazia c'\u00e8 il caff\u00e8 \"Les Deux Magots\", uno degli angoli del cosiddetto \"Triangolo d'oro\": \"Les Deux Magots\", la \"brasserie Lipp\", celebre per essere frequentata da personalit\u00e0 politiche, e il \"Caf\u00e9 de Flore\", uno dei pi\u00f9 famosi caff\u00e8 letterari, dove s'incontrano i vincitori del Goncourt, poeti di tutte le generazioni, e per il quale sono passati ideologi della rivoluzione russa e di quella cinese, nonch\u00e9 molte tra le maggiori personalit\u00e0 letterarie francesi.\nStoria.\nIl \"boulevard Saint-Germain\" \u00e8 uno dei progetti voluti personalmente dal Barone Haussmann durante i suoi grandi lavori di trasformazione di Parigi nella seconda met\u00e0 del XIX secolo. Nel suo piano di ristrutturazione della viabilit\u00e0 parigina, il \"boulevard\" completava sulla riva sinistra i tracciati dei \"boulevard\" della riva destra, e serviva i quartieri centrali sulla riva sinistra nel percorso est-ovest.\nL'apertura del \"boulevard Saint-Germain\" comport\u00f2 la demolizione di molte antiche residenze del \"faubourg Saint-Germain\", e la modifica di assetti viari preesistenti. Il suo tracciato assorb\u00ec la parte orientale della \"rue Saint-Dominique\", mentre i numeri dispari tra \"Rue de Rennes\" e \"rue des Saints-P\u00e8res\" corrispondono ad un lato dell'antica (e scomparsa) \"rue Taranne\".\nIn \"boulevard Saint-Germain\" si svolse una parte degli eventi del Maggio 1968, con le barricate della Sorbona."}
{"id": "1448173", "revid": "287204", "url": "https://it.wikipedia.org/wiki?curid=1448173", "title": "Parasola auricoma", "text": "\"Parasola auricoma\" (Pat.) Redhead, Vilgalys &amp; Hopple, in Redhead, Vilgalys, Moncalvo, Johnson &amp; Hopple (2001)\nDescrizione della specie.\nCappello.\n0,5-3 x 0,3-1,8\u00a0cm quando \u00e8 chiuso, 1\u20136\u00a0cm di diametro quando aperto, prima ovoidale, poi ottuso-conico e infine convesso\nLamelle.\nNon deliquescenti, libere al gambo, lineari, con filo intero, prima grigiastre, poi marroni e infine nere per lesporey\nGambo.\n7-12 x 0,2-0,3\u00a0cm, glabro, cilindrico, leggermente rastremato all'apice, sub bulboso alla base, da biancastro a bianco-crema.\nCarne.\nCarne insignificante, senza odore e sapori particolari, poco deliquescente."}
{"id": "1448175", "revid": "1097011", "url": "https://it.wikipedia.org/wiki?curid=1448175", "title": "Maestro di scacchi", "text": "Un maestro di scacchi \u00e8 un giocatore di scacchi dotato di un'abilit\u00e0 per la quale pu\u00f2 sempre o quasi sempre battere giocatori dotati di abilit\u00e0 tipica di quelli che frequentano i circoli di scacchi, che a loro volta sempre o quasi sempre riescono a prevalere sul livello di gioco posseduto dal giocatore medio occasionale. Tra i giocatori di scacchi, il termine \u00e8 spesso abbreviato in \"maestro\".\nDall'alba del gioco, alla creazione delle prime organizzazioni scacchistiche, il termine \"maestro\" era semplicemente un'opinione. Forti giocatori dimostravano la loro forza nel gioco e ottenevano una reputazione informale di essere maestri di scacchi.\nMan mano che gli scacchi diventavano pi\u00f9 diffusi nella seconda met\u00e0 del XIX secolo, il termine cominci\u00f2 ad essere dato dalle organizzazioni. Per esempio, in Germania, nacque un torneo annuale sponsorizzato, \"Hauptturnier\", il vincitore del quale veniva insignito del titolo di \"maestro nazionale\". Emanuel Lasker, che pi\u00f9 tardi divent\u00f2 \"campione del mondo di scacchi\", conquist\u00f2 il titolo di maestro in un torneo di questo tipo.\nLa fondazione di una organizzazione mondiale per gli scacchi, F\u00e9d\u00e9ration internationale des \u00e9checs (FIDE), vide la creazione di un titolo superiore a quello di \"maestro nazionale\". La FIDE cre\u00f2 i titoli di \"maestro internazionale\" e \"grande maestro\", riconosciuti a coloro i quali possedevano determinati requisiti. Col tempo la FIDE cre\u00f2 il titolo di \"maestro FIDE\", quale titolo magistrale di ordine pi\u00f9 basso riconosciuto.\nNel campo degli scacchi per corrispondenza, la International Correspondence Chess Federation ICCF riconosce i titoli di \"maestro internazionale\", \"maestro internazionale senior\" e \"grande maestro\". Questi titoli vengono inoltre riconosciuti dalla F\u00e9d\u00e9ration internationale des \u00e9checs (FIDE).\nLa United States Chess Federation (USCF) riconosce i titoli di \"maestro nazionale\" a chiunque raggiunga un USCF rating di 2200, ed il titolo di \"maestro senior\" a chiunque raggiunga un rating USCF di 2400. La USCF inoltre riconosce il titolo di Life Master a chiunque detenga il titolo di maestro nazionale per un totale di 300 o pi\u00f9 partite nella sua vita."}
{"id": "1448176", "revid": "1854255", "url": "https://it.wikipedia.org/wiki?curid=1448176", "title": "Slinzega", "text": "La slinzega, o slinziga, \u00e8 un salume tipico della provincia di Sondrio (Valtellina e Valchiavenna), prodotto con carne bovina.\nCaratteristiche.\nEsteticamente si presenta abbastanza simile alla bresaola, ma \u00e8 prodotta in pezzature molto pi\u00f9 piccole (300-800 g) e presenta un sapore molto pi\u00f9 deciso per via dell'aromatizzazione con sale, cannella, chiodi di garofano, aglio, alloro e pepe.\nLa stagionatura dura circa un mese."}
{"id": "1448180", "revid": "1745361", "url": "https://it.wikipedia.org/wiki?curid=1448180", "title": "Erito", "text": "Nella mitologia greca, Erito o Eurito, dal greco \u1f18\u03c1\u03c5\u03c4\u03bf\u03c2 era uno dei figli di Ermes.\nIl mito.\nEurito, figlio del divino Ermes avuto con Antianira, era il fratello gemello di Echione.\nLa spedizione degli Argonauti.\nEurito Secondo Apollonio Rodio, ed altre fonti minori, partecip\u00f2 alla spedizione degli argonauti, il viaggio per il recupero del vello d'oro a cui capo vi era Giasone, ma nel mito non vi sono tracce significanti del suo ruolo in quelle avventure."}
{"id": "1448183", "revid": "1442080", "url": "https://it.wikipedia.org/wiki?curid=1448183", "title": "Coppa del Mondo di pallavolo femminile 1985", "text": "La IV Coppa del Mondo di pallavolo femminile si \u00e8 svolta dal 10 al 20 novembre 1985 a Sapporo, Iwamizawa, Fukuoka e Tokyo, in Giappone. Al torneo hanno partecipato 8 squadre nazionali e la vittoria finale \u00e8 andata per la seconda volta consecutiva alla Cina.\nPodio.\nCampione.\nCina(Secondo titolo)\nSecondo posto.\nCuba\nTerzo posto.\nURSS"}
{"id": "1448185", "revid": "131358", "url": "https://it.wikipedia.org/wiki?curid=1448185", "title": "Motore stellare", "text": ""}
{"id": "1448190", "revid": "293377", "url": "https://it.wikipedia.org/wiki?curid=1448190", "title": "DDR-Oberliga 1961-1962", "text": "L'edizione 1961-62 della DDR-Oberliga \u00e8 stata il quindicesimo campionato di calcio di massimo livello in Germania Est.\nFormato.\nNella stagione 1961-62, in previsione di un ripristino del periodo di svolgimento sul modello della maggior parte dei campionati europei (inizio ad agosto e fine a maggio), fu adottato un particolare formato che vedeva le squadre partecipanti (il cui numero \u00e8 stato mantenuto a 14, con le ultime due a retrocedere) incontrarsi tre volte: in casa, in trasferta e in campo neutro, per un totale di 39 partite alla fine della stagione.\nAvvenimenti.\nIl campionato part\u00ec il 5 marzo 1961: a guidare la classifica nelle prime giornate fu un gruppo il cui numero di squadre vari\u00f2 da due a quattro da cui usc\u00ec, alla settima giornata, la Dinamo Berlino. Nel giro di tre giornate il club di Berlino allung\u00f2 sull'inseguitrice, l'Empor Rostock, totalizzando un vantaggio di quattro punti, ridottosi poi di un punto a causa della sconfitta nel derby contro il Vorw\u00e4rts di Berlino. Tra la dodicesima e la tredicesima giornata la capolista totalizz\u00f2 un solo punto, permettendo all'Empor Rostock il sorpasso: di l\u00ec gli anseatici diedero il via alla fuga arrivando a +6 dalle inseguitrici a partire dal diciottesimo turno. La principale concorrente della capolista fu inizialmente il Motor Jena, che arriv\u00f2 a -1 alla ventunesima giornata, senza tuttavia riuscire nell'aggancio. A partire dalla ventinovesima giornata il Motor Jena perse progressivamente terreno lasciando quindi al Vorw\u00e4rts Berlino il ruolo di antagonista dell'Empor Rostock. Nel giro di tre giornate il club affiliato alle forze armate, partendo da un distacco di -3, riusc\u00ec ad agganciare la capolista rendendo quindi lo scontro diretto un autentico spareggio: la partita, giocata alla trentaduesima giornata, vide prevalere il club di Berlino che quindi pass\u00f2 in testa. Di l\u00ec il Vorw\u00e4rts Berlino and\u00f2 in fuga assicurandosi il titolo con due giornate di anticipo. Il discorso salvezza rimase aperto invece fino all'ultima giornata, con due punti a separare la terzultima dall'ultima: perdendo contro squadre prive di obiettivi, il Motor Jena e l'Empor Rostock, l'Einheit Dresda e il Lokomotive Stendal furono condannate alla discesa in DDR-Liga."}
{"id": "1448192", "revid": "293377", "url": "https://it.wikipedia.org/wiki?curid=1448192", "title": "DDR-Oberliga 1960", "text": "L'edizione 1960 della DDR-Oberliga \u00e8 stata il quattordicesimo campionato di calcio di massimo livello in Germania Est.\nAvvenimenti.\nLa data di avvio del campionato fu fissata per il 20 marzo 1960: vincendo le prime sei partite il Vorw\u00e4rts Berlino assunse il comando della classifica. Ad ostacolare il club della capitale fu il Motor Zwickau, che effettu\u00f2 l'aggancio dopo aver vinto lo scontro diretto, per poi concludere il girone di andata con un punto di vantaggio sui rivali.\nRiagganciata la capolista alla prima di ritorno, il Vorw\u00e4rts Berlino riprese alla sedicesima giornata il comando definitivo della classifica: di l\u00ec in poi la squadra assunse progressivamente un vantaggio sempre pi\u00f9 netto nei confronti delle inseguitrici anche grazie ai risultati favorevoli negli scontri diretti. Il verdetto finale arriv\u00f2 con due giornate di anticipo, grazie ad un vantaggio di cinque punti del Vorw\u00e4rts Berlino sulla prima classificata.\nAl Chemie Zeitz non furono sufficienti i 25 gol del capocannoniere Bernd Bauchspie\u00df per salvarsi dalla retrocessione, materializzatasi assieme all'ultima giornata. Cadde inoltre in DDR-Liga un Fortschritt Wei\u00dfenfels che concluse il campionato senza vincere nessuna partita e pareggiandone solo otto (di cui tre nel girone di ritorno)."}
{"id": "1448194", "revid": "116214559", "url": "https://it.wikipedia.org/wiki?curid=1448194", "title": "Asopos", "text": "Asopos () \u00e8 un ex comune della Grecia nella periferia del Peloponneso di 4.187 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Monemvasia."}
{"id": "1448195", "revid": "599013", "url": "https://it.wikipedia.org/wiki?curid=1448195", "title": "Hans-J\u00fcrgen Wittkamp", "text": "Carriera.\nCominci\u00f2 la carriera in Bundesliga nel 1967 con lo nei ruoli di attaccante e centrocampista. Nel 1971 si trasfer\u00ec al Borussia M\u00f6nchengladbach, compagine con cui ottenne numerosi successi, specialmente come difensore interno. Con il club vinse la Bundesliga per tre volte (1975, 1976 e 1977). Nel 1973 si aggiudic\u00f2 anche la Coppa di Germania, oltre alla Coppa UEFA 1974-1975. Nel 1977 gioc\u00f2 con il Borussia la finale della Coppa dei Campioni contro il Liverpool, poi vittorioso. In quest'ultima competizione Wittkamp fu decisivo nella semifinale di ritorno vinta per 2-0 contro la .\nTerminata dopo sette anni l'esperienza a M\u00f6nchengladbach, nel 1978 fu ingaggiato dall'Erkenschwick, formazione della Zweite Bundesliga. Coinvolto nello scandalo della Bundesliga, fu condannato dalla corte della DFB.\nConta 280 presenze e 59 gol in Bundesliga."}
{"id": "1448196", "revid": "47767", "url": "https://it.wikipedia.org/wiki?curid=1448196", "title": "P\u00e4r Fabian Lagerkvist", "text": "Nel 1951 vinse il premio Nobel per la letteratura dopo aver scritto il romanzo \"Barabba\" \nBiografia.\nGli anni di esordio sono caratterizzati dall'interesse per le avanguardie, dalla violenza espressionistica di poesie che riflettono gli orrori della guerra e da una produzione teatrale influenzata dallo Strindberg mistico e surreale. Le sue opere, anche le pi\u00f9 pessimistiche, sono dettate dalla necessit\u00e0 di affermare i valori fondamentali della vita e dalla costante ricerca di un ateo che non riesce a superare il vuoto lasciato da una fede perduta.\nVinse il premio Nobel grazie al romanzo \"Barabba\" \"per il suo vigore artistico e per l'indipendenza del suo pensiero con cui cerc\u00f2, nelle sue opere, di trovare risposte alle eterne domande che l'umanit\u00e0 affronta\"\nIl suo romanzo pi\u00f9 famoso \u00e8 \"Dv\u00e4rgen\" del 1944, che fu tradotto in lingua inglese nel 1945 da Alexandra Dick con il titolo: \"The Dwarf\" (il nano)."}
{"id": "1448198", "revid": "119910636", "url": "https://it.wikipedia.org/wiki?curid=1448198", "title": "Merck Serono", "text": "Merck Serono \u00e8 la divisione biofarmaceutica di Merck, gruppo globale specializzato in prodotti innovativi e ad alta tecnologia, nei settori chimico e farmaceutico. \u00c8 stata costituita il 5 gennaio 2007, a seguito dell'acquisizione di Serono da parte di Merck. Con i suoi 14.600 dipendenti in tutto il mondo, \u00e8 la divisione pi\u00f9 grande del gruppo Merck.\nMerck Serono ricerca, sviluppa, produce e commercializza farmaci da prescrizione di origine chimica o biotecnologica in indicazioni specialistiche (oncologia, sclerosi multipla, infertilit\u00e0, disfunzioni endocrine e del metabolismo, e patologie cardiometaboliche). I medicinali Merck Serono sono distribuiti in 150 paesi, con un fatturato nel 2013 di 6,3 miliardi di euro. Pi\u00f9 della met\u00e0 delle vendite di Merck Serono \u00e8 generata da prodotti biotecnologici.\nMerck Serono \u00e8 inoltre fortemente impegnata nello sviluppare nuovi trattamenti nelle aree terapeutiche neurologia, oncologia, immuno-oncologia e immunologia. Ogni anno l'azienda investe circa il 20% del suo fatturato in attivit\u00e0 di ricerca e sviluppo, svolte soprattutto in Stati Uniti, Germania, Cina e Giappone.\nMerck Serono in Italia.\nMerck Serono S.p.A., societ\u00e0 italiana del gruppo Merck, \u00e8 presente in Italia con tre sedi: gli uffici direzionali di Via Casilina a Roma, il centro di ricerca di Guidonia Montecelio ed il centro di produzione di Bari-Modugno. Inoltre Merck Serono S.p.A. controlla al 100% l'Istituto di Ricerche Biomediche \"Antoine Marxer\" RBM S.p.A. a Colleretto Giacosa (TO).\nAttivit\u00e0: Direzione Generale, Affari legali, Relazioni Istituzionali, Direzione Medica, Affari Regolatori, Risorse Umane, Servizi Commerciali, Finanza, Amministrazione e Controllo, Business Technology, sviluppo di nuovi metodi analitici e di nuove formulazioni, Controllo di qualit\u00e0, studi di stabilit\u00e0 per i principali prodotti commercializzati, produzione di principi attivi su scala pilota di molecole organiche e peptidi da sintesi chimica a fini sperimentali, produzione di farmaci biotecnologici e medicinali sterili iniettabili in formulazioni liquide e in polvere, incluso il confezionamento primario e secondario, il controllo ed il rilascio dei lotti; controllo, confezionamento secondario e rilascio di medicinali non sterili (capsule rigide, compresse, supposte); assemblaggio e confezionamento di dispositivi medici, studi di sicurezza preclinica."}
{"id": "1448199", "revid": "729019", "url": "https://it.wikipedia.org/wiki?curid=1448199", "title": "Left", "text": "Left \u00e8 una rivista italiana a cadenza settimanale, edita dalla societ\u00e0 EditorialeNovanta, di propriet\u00e0 di Matteo Fago.\nStoria.\nLa rivista nasce nel 2006 dalla trasformazione editoriale del settimanale \"Avvenimenti\". Il suo nome, oltre al chiaro e dichiarato riferimento politico, si spiega come acronimo delle parole simbolo della rivoluzione francese: \"Libert\u00e9, \u00c9galit\u00e9, Fraternit\u00e9\", con l'aggiunta della \"T\" di \"Trasformazione\".\nAl momento del suo lancio la rivista \u00e8 diretta da Adalberto Minucci e Giulietto Chiesa, che per\u00f2, dopo soli due numeri, vengono allontanati dalla nuova propriet\u00e0. Mentre in redazione ci sono il caporedattore Marco Romani, Paola Pentimella Testa (gi\u00e0 redattrice di Avvenimenti-Ultime Notizie), Daniela Preziosi e Sebastiano Gulisano (gi\u00e0 redattore di Avvenimenti-Ultime Notizie). I due direttori Minucci e Chiesa sono sostituiti da Alberto Ferrigolo e Andrea Purgatori. Nel 2007 lasciano il settimanale Daniela Preziosi e Marco Romani. Paola Pentimella Testa rimane redattrice del settimanale fino a gennaio 2008.\nNel novembre del 2011 Left rinnova grafica e contenuti e dal 12 maggio 2012, per circa due anni, esce anche come allegato del quotidiano \"l'Unit\u00e0\". In seguito alla chiusura de \"l'Unit\u00e0\" il settimanale entra in crisi finanziaria e, il 3 gennaio 2015, sospende le pubblicazioni.\nIl 7 gennaio 2015 \"Left\" \u00e8 acquistato dalla EditorialeNovanta s.r.l, di propriet\u00e0 di Matteo Fago, che ha cos\u00ec commentato il suo ingresso come editore: \nIl 17 gennaio 2015 \"Left\" torna in edicola con una nuova redazione, dedicando la sua copertina al leader greco Alexis Tsipras.\nRedazione.\nDirettore editoriale.\nDal 17 febbraio 2006 fino al 18 febbraio 2017, il settimanale ha ospitato la rubrica \"Trasformazione\" di Massimo Fagioli, con oltre 500 articoli raccolti in una serie di volumi pubblicati da L'Asino d'oro edizioni."}
{"id": "1448201", "revid": "729019", "url": "https://it.wikipedia.org/wiki?curid=1448201", "title": "Dark Lady (disambigua)", "text": ""}
{"id": "1448208", "revid": "1889177", "url": "https://it.wikipedia.org/wiki?curid=1448208", "title": "Rifugio del Trient", "text": "Il rifugio del Trient (in francese \"Cabane du Trient\") \u00e8 un rifugio situato nel comune di Trient (Canton Vallese), nella valle del Trient, nelle Alpi del Monte Bianco, a \"3.170\"\u00a0m s.l.m.\nStoria.\nIl rifugio \u00e8 stato costruito nel 1933 ed inaugurato l'anno dopo.\nCaratteristiche e informazioni.\n\u00c8 collocato in posizione dominante sul ghiacciaio del Trient. Il rifugio \u00e8 aperto nel periodo primaverile, da met\u00e0 marzo a met\u00e0 maggio, e poi nel periodo estivo, da met\u00e0 giugno a settembre.\nSi trova lungo l'Haute Route, percorso alpinistico che collega Chamonix con Zermatt.\nAccessi.\nL'accesso avviene normalmente dal comune di Orsi\u00e8res. Si pu\u00f2 salire la prima parte con la seggiovia della Breya (2.100\u00a0m).\nAscensioni.\nIl rifugio \u00e8 punto di partenza per salire su diverse vette situate nella parte nord delle Alpi del Monte Bianco (gruppo Chardonnet-Tour):"}
{"id": "1448210", "revid": "712828", "url": "https://it.wikipedia.org/wiki?curid=1448210", "title": "Wampa", "text": ""}
{"id": "1448212", "revid": "599013", "url": "https://it.wikipedia.org/wiki?curid=1448212", "title": "Suore oblate di San Francesco di Sales", "text": "Le Suore Oblate di San Francesco di Sales (in francese \"S\u0153urs Oblates de Saint-Fran\u00e7ois de Sales\") sono un istituto religioso femminile di diritto pontificio: i membri di questa congregazione pospongono al loro nome la sigla O.S.F.S.\nStoria.\nNel corso del XIX secolo Troyes era divenuto un notevole centro industriale (vi erano sorti numerosi cappellifici e filande) e, per garantire l'assistenza spirituale e materiale alle giovani operaie giunte in citt\u00e0 dalle campagne, il sacerdote Louis Brisson apr\u00ec delle case-famiglia (l'\"Oeuvre Saint-Fran\u00e7ois de Sales\"); per la gestione dell'opera, Brisson si rivolse a madre Marie de Sales Chappuis, superiora del locale monastero della Visitazione (di cui il sacerdote era cappellano), la quale consent\u00ec a due novizie, L\u00e9onie Aviat (1844-1914) e Lucie Canuet, di lasciare il chiostro per dare inizio a una nuova congregazione (11 giugno 1866).\nIl 30 ottobre 1868 la Aviat e la Canuet ricevettero l'abito religioso e l'11 ottobre 1871 le religiose emisero la loro professione dei voti. La congregazione si diffuse rapidamente in Francia, dove si dedic\u00f2 a varie attivit\u00e0 di promozione sociale soprattutto a favore delle classi lavoratrici, e nel 1883 le religiose iniziarono ad affiancare l'apostolato missionario degli Oblati di San Francesco di Sales in Sudafrica e poi in Ecuador.\nPapa Pio X approv\u00f2 l'istituto il 4 aprile 1911. Papa Giovanni Paolo II canonizz\u00f2 L\u00e9onie Aviat (in religione madre Francesca di Sales, prima superiora generale della congregazione) il 25 novembre 2001 in Piazza San Pietro a Roma.\nAttivit\u00e0 e diffusione.\nLe suore dell'Istituto si dedicano prevalentemente ad attivit\u00e0 educative, ma gestiscono anche orfanotrofi e case di riposo.\nSono presenti in Europa (Austria, Francia, Germania, Italia, Svizzera), in Africa (Namibia, Sudafrica) e nelle Americhe (Colombia, Ecuador, Stati Uniti d'America); la sede generalizia \u00e8 a Troyes, in Francia.\nAl 31 dicembre 2005, la congregazione contava 387 religiose in 53 case."}
{"id": "1448227", "revid": "305330", "url": "https://it.wikipedia.org/wiki?curid=1448227", "title": "Edmund Taylor Whittaker", "text": " \nHa dato una variet\u00e0 di contributi alla matematica applicata, alla fisica matematica ed alla teoria delle funzioni speciali. Ha avuto un interesse particolare per l'analisi numerica, ma si \u00e8 occupato anche di meccanica celeste e di storia della fisica. Alla fine della sua carriera ha ricevuto la Medaglia Copley, il pi\u00f9 prestigioso riconoscimento onorifico nel campo delle scienze britanniche.\nVita.\nNacque a Southport, in Lancashire e frequent\u00f2 il liceo (Manchester) ed il Trinity College (Cambridge) dal 1892. A Cambridge si classific\u00f2 Second Wrangler nell'esame del 1895 e ricevette anche la Medaglia Tyson per la matematica e l'astronomia.\nNel 1896, Whittaker divenne docente al Trinity College e rimase a Cambridge come insegnante fino al 1906. Tra il 1906 ed il 1911 fu Astronomo Reale d'Irlanda e professore di astronomia al Trinity College (Dublino) dove insegn\u00f2 fisica matematica. Nel 1911 Whittaker divenne titolare di cattedra presso l'Universit\u00e0 di Edimburgo e vi rimase per il resto della sua carriera.\nWhittaker fu un Cristiano e si convert\u00ec alla Chiesa Cattolica Romana (1930). In relazione a questo lo condusse a diventare membro della Pontificia Accademia delle Scienze a partire dal 1936 e ad essere presidente della Newman Society. Precedentemente, nel 1901, aveva sposato a Cambridge la figlia di un erudito ministro Presbiteriano. Da questa unione nacquero cinque figli, tra i quali il matematico John Macnaughten Whittaker (1905-1984).\nNel 1941 egli scrisse per la Royal Society la biografia del famoso matematico italiano Vito Volterra.\nNel 1954 Whittaker ricevette dalla Royal Society la Medaglia Copley, il pi\u00f9 alto riconoscimento assegnato dalla Royal Society, \"per i suoi brillanti contributi alla matematica pura, alla matematica applicata e alla fisica teorica\". Precedentemente, nel 1931, Whittaker aveva ricevuto dalla Royal Society la Medaglia Sylvester \"per i suoi originali contributi alla matematica pura e alla matematica applicata\". Whittaker mor\u00ec ad Edimburgo, Scozia.\n\"Whittaker e Watson\".\nWhittaker \u00e8 ricordato come l'autore del trattato di analisi matematica dal titolo \"A Course of Modern Analysis\" (1902) che, nella seconda edizione del 1915 venne ampliato in collaborazione con George Neville Watson; quest'opera, nota come il \"Whittaker e Watson\", fu uno dei pochi testi di matematica del suo tempo ritenuti indispensabili.\nFunzioni speciali.\nWhittaker \u00e8 l'eponimo della funzione di Whittaker o integrale di Whittaker, nozione centrale per la teoria delle funzioni ipergeometriche confluenti. Per questo \u00e8 anche l'eponimo del modello di Whittaker nella teoria locale delle rappresentazioni automorfe. Whittaker ha pubblicato anche contributi sulle funzioni algebriche e sulle funzioni automorfe e ha fornito le espressioni per le funzioni di Bessel in termini di integrali in cui compaiono le funzioni di Legendre.\nEquazioni differenziali alle derivate parziali.\nNella teoria delle equazioni differenziali alle derivate parziali, Whittaker determin\u00f2 una soluzione generale dell'equazione di Laplace in tre dimensioni e la soluzione dell'equazione delle onde. Whittaker svilupp\u00f2 il potenziale del campo elettrico come un flusso bidirezionale di energia (a volte indicato col termine di correnti alternate). In due articoli del 1903 e 1904 mostr\u00f2 come un qualsiasi potenziale pu\u00f2 essere espresso tramite una serie di onde del tipo di Fourier. La sovrapposizione di coppie di onde di andata e di ritorno determina i campi \"statici\" (ossia il potenziale scalare). Secondo questa visione, la struttura del potenziale elettrico \u00e8 determinata da due contributi opposti ma bilanciati. Whittaker sugger\u00ec che la stessa gravit\u00e0 possegga una natura di tipo ondulatorio.\nMatematica applicata e fisica matematica.\nWhittaker scrisse \"The Calculus of Observations: a treatise on numerical mathematics\" (1924) e \"Treatise on the Analytical Dynamics of Particles and Rigid Bodies: With an Introduction to the Problem of Three Bodies\" (1937). Egli inoltre fu curatore della \"Fundamental Theory\" (1946) di Eddington e scrisse \"From Euclid to Eddington, A Study of Conceptions of the External World\" (1949), includendovi una prima descrizione da storico della ricerca degli anni tra il 1900 ed il 1925.\nStoria della scienza.\nNel 1910, scrisse \"A History of the Theories of Aether and Electricity\", nella quale forniva una descrizione molto dettagliata delle teorie dell'etere da Cartesio a Hendrik Lorentz e che rese Whittaker un rispettato storico della scienza. Nel 1951 (Vol. 1) e 1953 (Vol. 2), pubblic\u00f2 un'edizione riveduta ed estesa del testo in due volumi. Il secondo volume contiene alcune affermazioni controverse. Ad esempio, il testo contiene un capitolo intitolato \"La Teoria della Relativit\u00e0 di Poincar\u00e9 e Lorentz\", dove egli attribuisce a questi due scienziati lo sviluppo della teoria della relativit\u00e0 ristretta e riconosce all'articolo di Albert Einstein sulla relativit\u00e0 soltanto un ruolo secondario. Inoltre, Whittaker attribuisce a Poincar\u00e9 la formula formula_1."}
{"id": "1448230", "revid": "4711", "url": "https://it.wikipedia.org/wiki?curid=1448230", "title": "Fenerbah\u00e7e \u00dclker Sport", "text": ""}
{"id": "1448234", "revid": "287204", "url": "https://it.wikipedia.org/wiki?curid=1448234", "title": "Singles Collection, Volume 2", "text": "Singles Collection, Volume 2 \u00e8 una raccolta del gruppo celtic punk/folk punk statunitense Dropkick Murphys. Pubblicato l'8 marzo 2005, contiene b-side e rarit\u00e0 contenute nei singoli, nelle compilation e negli split."}
{"id": "1448235", "revid": "4711", "url": "https://it.wikipedia.org/wiki?curid=1448235", "title": "Fenerbah\u00e7e \u00dclkerspor", "text": ""}
{"id": "1448236", "revid": "146092", "url": "https://it.wikipedia.org/wiki?curid=1448236", "title": "Palazzo Penna", "text": ""}
{"id": "1448238", "revid": "110157", "url": "https://it.wikipedia.org/wiki?curid=1448238", "title": "Viadotto di San Sergio", "text": "Il viadotto di San Sergio (in sloveno \"viadukt \u010crni Kal\") \u00e8 il pi\u00f9 lungo ed alto viadotto della Slovenia. Si trova sull'autostrada A1 slovena sopra la valle del fiume Ospo tra gli abitati di San Sergio e Gabrovizza nel comune di Capodistria, da cui dista circa 20\u00a0km verso est.\nIl viadotto \u00e8 lungo 1065 metri e poggia sopra 11 piloni, il cui pi\u00f9 alto raggiunge gli 87,5 metri. La sua costruzione fu iniziata nel 2001 e il viadotto venne aperto al traffico il 23 settembre 2004. Quando era quasi completato, nel maggio 2004, venne usato anche come percorso del Giro d'Italia."}
{"id": "1448239", "revid": "2110845", "url": "https://it.wikipedia.org/wiki?curid=1448239", "title": "Pierre Joubert", "text": "Biografia.\nAll'et\u00e0 di 14 anni si iscrive all\"\u00c9cole des arts appliqu\u00e9s di Parigi, diventandone uno studente, ed un anno dopo ha il primo incontro con il mondo dello scautismo. Pubblica i primi disegni nel 1926, e nel 1927, l'artista ed antropologo Paul Coze, nonch\u00e9 uno dei fondatori dello scautismo francese (l'allora associazione Scouts de France), lo nota in un campo scuola a Chamarande, e lo assume come illustratore della rivista ufficiale degli scout francesi. Diviene quindi il disegnatore ufficiale del movimento.\nInizia poi a lavorare per la rivista \"L'Illustration,\" ma il suo lavoro rimane strettamente legato alle edizioni \"Alsatia\" e la sua collezione \"Signe di piste\", una serie di romanzi per l'infanzia editi da quella casa editrice. Lavora anche i grandi nomi della letteratura scout, fornendo le illustrazioni per i libri di Guy de Larigaudie, di Jean-Louis Foncine e Serge Dalens, tra cui \"Le Bracelet de vermeil\" e \"Le Prince Eric\", e il calendario del 1955 per gli Scouts de France. \nScrive inoltre molti libri su vari argomenti (autobiografia, araldica, ecc.), e disegna molte illustrazioni a carattere religioso, storico e scout, copertine di libri, calendari, e cos\u00ec via. Si lega anche con Robert Manson, uno dei grandi nomi della fotografia scout: Pierre disegna quello che Robert fotografa, e Robert compone e fotografa ci\u00f2 che attira Peter.\nDal 1926 al 1960 collabora con l'Associazione cattolica degli Scouts de France, e dal 1979 invece \u00e8 illustratore degli Scouts d'Europa francesi.\nIn Italia le sue illustrazioni appaiono sulle riviste scout dell'Associazione Scouts Cattolici Italiani (ASCI) sin dagli anni '40 e anche in libri come \"La mia squadriglia\" e \"Tappe\".\nLa sua carriera dura quasi 77 anni, durante i quali disegna diverse migliaia di opere. Dopo il matrimonio, si stabil\u00ec sulle alture di Meudon, dove visse fino alla fine della sua vita, dividendo il suo tempo fra la citt\u00e0 di Meudon e Charentes. \nLo stile di disegno.\nForte sostenitore e fautore dell'ideale cavalleresco, nei suoi disegni rappresenta un tipo ideale di adolescenza, grintosa, avventurosa e piena di speranza, con un modello stilizzato di adolescente all'aria aperta, dal corpo slanciato, o in mezzo alla battaglia, che persegue una vita di avventura e di esplorazione, di piaceri gioiosi e fraterni, ma senza mai cedere al culto della forza. Inoltre \u00e8 molto attaccato al mondo dell'infanzia.\nNegli anni il suo disegno andr\u00e0 sempre pi\u00f9 caratterizzandosi per uno stile particolare e accurato: infinita la produzione di immagini anche a soggetto scout, dai ritratti della calendario 1955, Scouts de France ...gioco con ambientazione medioevale...quotidiana vita di campo, alla rappresentazione di epiche avventure e raid nella natura, senza , trascurare bozzetti ironici e caricature, trasmettendo ai ragazzi la gioia e l'importanza di un ideale scout cattolico vissuto pienamente, facendo leva - tra l'altro- sull'idealizzazione cavalleresca fatta dallo scautismo."}
{"id": "1448240", "revid": "101768", "url": "https://it.wikipedia.org/wiki?curid=1448240", "title": ".wmv", "text": ""}
{"id": "1448241", "revid": "446353", "url": "https://it.wikipedia.org/wiki?curid=1448241", "title": "Choni", "text": "I Choni (o Coni o Caoni o Kanes) sono un'antica popolazione italica considerata una variante etnica degli Enotri, la popolazione che i coloni greci incontrano nell'Italia meridionale durante la seconda colonizzazione greca avvenuta nel VIII sec. a.C. Antioco indica che nell'ambito della popolazione enotrica, i Choni hanno un'identit\u00e0 ed un ordinamento proprio, non derivante dalla disarticolazione del mondo italo-enotrio verificatasi una volta avvenuta la successione di Morgete a Italo, come avvenuto con i Morgeti ed i Siculi.\nQuesta specificit\u00e0 dell\u2019ethnos emerge anche dalle altre testimonianze su di essi. Le fonti achee facevano risalire all\u2019acheo-ftiota Filottete, reduce da Troia, la nascita dell\u2019ethnos. Nella Siritide si parlava per loro di origini o commistioni con i Troiani. Necessita, dunque, anche in questo caso, distinguere dagli Oinotroi propriamente detti, una popolazione semplicemente enotria e con una sua autonoma storia.\nI Choni occuparono un\u2019ampia area della Calabria ionica settentrionale, da Metaponto fino a Crotone, e si caratterizzarono per una cultura funeraria che vede inumare i propri cari non distesi supini con le gambe leggermente flesse, ma rannicchiati su di un fianco, secondo l\u2019uso dei loro vicini della Puglia, gli Iapigi, oltre che della presenza di enchytrismoi anche in area di abitato.\nL'origine dei Choni viene riconosciuta dalla tradizioni storico-letterarie nell\u2019orizzonte leggendario dei contatti con il mondo egeo-miceneo che rinviare le narrazioni mitiche dei \u00ab ritorni \u00bb di eroi greci dalla spedizione contro Troia, che avrebbero fondato nelle regioni chonio-enotrie diverse citt\u00e0, come Nestore a Metaponto o Epeo a Lagar\u00eca o Filottete a Chone, Krimisa, Petelia, Makalla.\nIn seguito alla fondazione e sviluppo delle colonie magno-greche dall'VIII sec. a.C. i Choni perdono progressivamente la propria identit\u00e0 \u00abindigena\u00bb, condizionata progressivamente dal processo di acculturazione e di ricezione dei modelli culturali di matrice ellenica. Dalla prima met\u00e0 del V secolo a.C., l\u2019adozione di modelli e pratiche religiose elleniche, attestata archeologicamente, con evidenti ricadute in ambito socio-politico, conclude il processo di integrazione culturale avviato diversi secoli prima."}
{"id": "1448244", "revid": "2103280", "url": "https://it.wikipedia.org/wiki?curid=1448244", "title": "Scuola del sospetto", "text": "Scuola del sospetto \u00e8 un termine coniato da Paul Ric\u0153ur, divenuto usuale in ambito filosofico per sottolineare una caratteristica che accomuna le elaborazioni filosofiche critiche delle ideologie, intese come falsa coscienza, sviluppate nel XIX e XX secolo da Karl Marx, Friedrich Nietzsche e poi anche da Sigmund Freud. \nNel primo si mostra come, a una critica pi\u00f9 attenta, la verit\u00e0 celata dalle ideologie sveli il vero volto di queste ultime, il preservare gli interessi di classe (materialismo storico).\nNietzsche, da parte sua, mostr\u00f2 come avessero i \"piedi di argilla\", vale a dire la natura molto fragile di queste fondazioni della verit\u00e0, in quanto \"umane troppo umane\" anche se all'apparenza granitiche (metodo genealogico).\nFreud mise in guardia da ogni razionalizzazione dell'Io da lui inteso come una struttura continuamente minacciata, una piccola isoletta emersa dal mare dagli assalti incessanti dell'oceano dell'inconscio (metodo psicoanalitico)."}
{"id": "1448246", "revid": "767487", "url": "https://it.wikipedia.org/wiki?curid=1448246", "title": "Pithecanthropus erectus (album)", "text": "Pithecanthropus erectus \u00e8 un album jazz di Charles Mingus pubblicato nel 1956 dalla Atlantic Records.\nIl disco.\nL'opera sostanzialmente \u00e8 la prima testimonianza compiuta dell'apertura stilistica di Mingus verso le maggiori possibilit\u00e0 espressive offerte dal futuro free jazz, che nascer\u00e0 compiutamente soltanto negli anni sessanta, rispetto ai canoni classici del genere. Pubblicato nel 1956, \"Pithecanthropus erectus\" \u00e8 un lavoro che influenzer\u00e0 tutta la produzione futura del musicista. L'organico dei musicisti in studio \u00e8 ridotto: due sax, un pianoforte, un basso e la batteria, ma con qualche sovraincisione in fase di post-produzione, il gruppo sembra un'orchestra. La prima traccia, che d\u00e0 il titolo al disco, \u00e8 la storia dell'evoluzione umana in una suite di dieci minuti, un tema sommesso che a sprazzi si agita con l'irrompere in scena dello stridente suono di un sassofono impazzito, fino ad esplodere nell'improvvisazione collettiva, insieme a variazioni di tempo da 4/4 a 6/4, in un crescendo di tensioni e dissonanze.\n\"A Foggy Day\" (sottotitolo \"A Foggy Day in San Francisco\") \u00e8 il brano pi\u00f9 originale del disco. Nonostante si tratti di un brano \"standard\" opera di George Gershwin e Ira Gershwin, contiene un sottofondo dei rumori di San Francisco che Mingus sentiva da casa sua, i rumori di una metropoli che spesso lo divertivano o lo tormentavano."}
{"id": "1448248", "revid": "1776051", "url": "https://it.wikipedia.org/wiki?curid=1448248", "title": "Moment of Glory (Live with the Berlin Philharmonic Orchestra) DVD", "text": "Moment of Glory (Live with the Berlin Philharmonic Orchestra) DVD \u00e8 un DVD del gruppo musicale Hard rock tedesco Scorpions, registrato nel 2000 e pubblicato nello stesso anno.\nIl DVD.\nIl video vede la riproposta di classici della band con i Berliner Philharmoniker, la filarmonica di Berlino.\nIl video \u00e8 stato girato a Berlino in un teatro. Nel DVD \u00e8 presente una sola nuova traccia, con titolo Here In My Heart che fu pubblicata anche come singolo."}
{"id": "1448250", "revid": "117271", "url": "https://it.wikipedia.org/wiki?curid=1448250", "title": "Coprinus auricomus", "text": ""}
{"id": "1448255", "revid": "117271", "url": "https://it.wikipedia.org/wiki?curid=1448255", "title": "Coprinus hanseni", "text": ""}
{"id": "1448257", "revid": "1297551", "url": "https://it.wikipedia.org/wiki?curid=1448257", "title": "Furigana", "text": "Nella scrittura giapponese, i (detti anche o ) sono piccoli kana stampati in prossimit\u00e0 di kanji o altri caratteri per indicarne la pronuncia quando il rispettivo kanji non \u00e8 molto noto, o per forzarne una pronuncia differente. Nei testi scritti in orizzontale (yokogaki) sono solitamente posizionati sopra le linee di testo mentre nella scrittura verticale (tategaki) sono posizionati alla destra della colonna di testo, come mostrato nella figura sottostante.\nNelle pubblicazioni per bambini (tra cui i fumetti) ed anche in alcuni manuali di istruzioni dei videogiochi, i furigana accompagnano praticamente ogni kanji (compresi quelli pi\u00f9 usati in Giapponese). Cos\u00ec facendo, queste pubblicazioni aiutano i giovani (e anche gli stranieri) nello studio dei kanji.\nSolitamente si utilizza l'hiragana, a eccezione di combinazioni di kanji pensate per esser lette in modo \"improprio\"."}
{"id": "1448259", "revid": "228587", "url": "https://it.wikipedia.org/wiki?curid=1448259", "title": "Recettore intracellulare", "text": "Il recettore intracellulare \u00e8 una struttura recettoriale di natura proteica localizzata a livello intracellulare e pi\u00f9 raramente a livello della membrana citoplasmatica. I recettori intracellulari interagiscono con ligandi di natura ormonale o molecole lipofile specifiche. Il complesso ligando-recettore funge da fattore di trascrizione il quale migra nel nucleo cellulare e, interagendo con specifiche sequenze di DNA, regola l'espressione genica.\nTipologie di recettori intracellulari.\nI recettori intracellulari possono essere suddivisi in due famiglie principali (recettori citosolici e recettori nucleari), ognuna delle quali contiene altre sottoclassi recettoriali. I recettori citosolici sono localizzati a livello del citosol, accoppiati a strutture proteiche che mantengono il recettore in una forma inattiva. I recettori nucleari sono presenti a livello del nucleo cellulare, anch'essi in forma inattiva.\nStruttura del recettore intracellulare.\nTutti i recettori intracellulari si assomigliano molto sia dal punto di vista strutturale, della sequenza di amminoacidi e nel meccanismo d'azione. Infatti tutti i i recettori intracellulari appartengono ad una medesima superfamiglia di recettori; \u00e8 infatti probabile che tali recettori presentino un capostipite comune dal quale tutti derivano. I primi recettori ad essere stati caratterizzati sono stati il recettore dei glucocorticoidi, degli estrogeni e del progesterone.\nI recettori intracellulari sono costituiti da una sequenza che varia da 400 a 1000 amminoacidi. L'omologia di sequenza tra le varie forme recettoriali varia da un minimo del 40% ad un massimo del 94%.\nOgni recettore \u00e8 costituito da 3 regioni funzionali:\nLa porzione amminoterminale \u00e8 responsabile del processo di dimerizzazione che segue all'interazione ligando-recettore: 2 recettori si appaiano tramite tali estremit\u00e0.\nLa porzione centrale \u00e8 quella che presenta affinit\u00e0 per specifiche sequenze di DNA. Una volta dimerizzato, il recettore entra nel nucleo e si lega a specifiche sequenze geniche favorendone o inibendone la trascrizione. Questa sequenza recettoriale \u00e8 costituita da circa 70 amminoacidi, in prevalenza basici i quali favoriscono il legame con il DNA.\nLa diversit\u00e0, sebbene lieve, di tale sequenza, \u00e8 la ragione della specificit\u00e0 di legame con le sequenze HRE (Hormone Responsive Elements, in italiano: sequenze che rispondono agli ormoni). La regione centrale presenta residui di cisteina ed istidina le quali interagiscono tramite legami di coordinazione con un atomo di zinco: tali legami sono definiti zinc finger ed hanno la funzione di mantenere il recettore nella conformazione necessaria per l'interazione con il DNA.\nLa porzione carbossiterminale \u00e8 quella che lega il ligando, cio\u00e8 l'ormone a seguito del legame con il quale si ha modificazione conformazionale del recettore e migrazione di questo nel nucleo (solo per quelli citoplasmatici).\nMeccanismo d'azione.\nL'attivazione dei recettori intracellulari pu\u00f2 avvenire tramite due distinti meccanismi: interazione ligando-recettore, che \u00e8 la forma principale di attivazione, e attivazione in assenza di ligando\nAttivazione ligando dipendente.\nIl ligando dei recettori intracellulari sono ormoni, non tutti, i quali in virt\u00f9 della loro lipofilia, possono attraversare il doppio strato lipidico della membrana e diffondere all'interno della cellula. Il ligando interagisce cos\u00ec con il proprio recettore a livello intracellulare (se si tratta di recettori citosolici) o a livello nucleare (se si tratta di recettori nucleari).\nIl recettore normalmente \u00e8 presente in una forma non attiva. Il recettore non attivo \u00e8 legato a strutture proteiche che hanno la funzione di mantenere il recettore in forma quiescente, in modo tale che non possa essere espressa la propria azione. Queste proteine che inibiscono il recettore sono definite HSP (dall'inglese Heat Shock Protein, cio\u00e8 proteine dello shock termico) appaiate da un numero che indica il numero di amminoacidi di cui sono costituite.\nNormalmente il recettore inattivo \u00e8 presente in una conformazione ripiegata a 90 gradi e legato alle HSPs. In seguito al legame con l'ormone a livello della sezione carbossi-terminale, il recettore passa da 90 a 180 gradi e stacca la HSP. Si scopre cos\u00ec la porzione centrale del recettore, quella ad affinit\u00e0 per il DNA. Prima di migrare nel nucleo, il recettore attivato si lega con un altro recettore attivo tramite la porzione amminoterminale e, cos\u00ec dimerizzato, si dirige verso il nucleo, vi penetra ed interagisce con specifiche sequenze di DNA. L'azione che si pu\u00f2 ottenere pu\u00f2 essere attivatoria o inibitoria sull'espressione genica.\nStudi dettagliati dell'ultimo decennio hanno confermato che il recettore attivo non agisce da solo. Esso, infatti, viene accompagnato da co-attivatori, che mostrano specificit\u00e0 per un particolare tipo di recettore. Si tratta di proteine per lo pi\u00f9 nucleari, con una massa relativamente grande (superiore a quella del recettore dimero attivo) e tutti aventi in comune un corto motivo di amminoacidi idrofobi col quale legano il loro recettore ormonale.\nIl primo ad essere stato clonato nel 1995 \u00e8 stato SRC-1 (steroid receptor coactivator-1), seguito dal SRC-2 (chiamato anche GRIP o TIF-2) e risultati abbastanza specifici per l'azione dei glucocorticoidi. Gruppi di ricercatori indipendenti hanno poi identificato altri coattivatori, come pCIP, ACTR, RAC3, TRAM-1 (specifico per l'azione degli ormoni tiroidei), AIB-1 ed AIB-3 (specifici per l'azione degli estrogeni e cos\u00ec chiamati perch\u00e9 trovati amplificati in campioni di carcinoma mammario) ed NCoA6/NRC.\nRecentissimi sviluppi della farmacologia hanno portato all'identificazione di sostanze capaci di interferire con l'interazione tra il recettore attivo ed il suo coattivatore. Si tratta di piccole molecole organiche, derivate dall'anello naftalenico o piridinico con varie modificazioni, che sembrano bersagliare primariamente il coattivatore ed impedirne la sua interazione col recettore come meccanismo riflesso.\n\u00c8 chiaro che lo sviluppo di tali molecole ha implicazioni non indifferenti per la terapia mirata di certi tipi di tumore ormono-dipendenti o patologie legate a disturbi della sintesi o dell'azione ormonale.\nAttivazione in assenza di ligando.\n\u00c8 un tipo di attivazione meno frequente che avviene per modificazioni post-traduzionali (in genere fosforilazione del substrato). In seguito alla stimolazione di vari recettori di membrana, si ha la produzione di secondi messaggeri che stimolano delle proteine chinasi che, mediante fosforilazione attivano il recettore intracellulare. Le principali chinasi coinvolte in questo processo sono in genere la protein chinasi calcio-lipide dipendente (PKC) e la chinasi attivata dal secondo messaggero AMP ciclico (PKA).\nQuesto tipo di meccanismo \u00e8 noto per recettori estrogeni, del progesterone e degli ormoni tiroidei in seguito a stimolazione dei recettori dopaminergici in particolari aree cerebrali. \u00c8 stato dimostrato che, in seguiito a questo meccanismo, gli ormoni sessuali possano \"dialogare\" con la dopamina a livello cerebrale e provocare il fenomeno dell'attrazione tra i due sessi."}
{"id": "1448261", "revid": "1791", "url": "https://it.wikipedia.org/wiki?curid=1448261", "title": "Yomigana", "text": ""}
{"id": "1448262", "revid": "116265239", "url": "https://it.wikipedia.org/wiki?curid=1448262", "title": "Rubi", "text": ""}
{"id": "1448266", "revid": "729019", "url": "https://it.wikipedia.org/wiki?curid=1448266", "title": "Alpina (azienda)", "text": "La Alpina Burkard Bovensiepen GmbH \u00e8 una casa automobilistica tedesca attiva dal 1961.\nStoria e profilo.\nFondata dall'allora ventinovenne Burkard Bovensiepen, la Alpina \u00e8 sempre stata nota agli appassionati per la sua stretta collaborazione con la BMW e per le sue vetture, basate sulla produzione della casa bavarese, ma riviste secondo i gusti del marchio stesso. La Alpina, non \u00e8 per\u00f2 semplicemente una casa specializzata in tuning applicato alle vetture BMW, anzi: la Alpina \u00e8 da considerarsi un marchio a s\u00e9, economicamente indipendente dalla BMW stessa, ma che lavora in stretta collaborazione con la casa di Monaco per proporre versioni particolari delle vetture normalmente marchiate BMW.\nInizialmente, la Alpina era praticamente un semplice preparatore di vetture, ma in seguito, a partire dal 1983, decise di dedicarsi alla produzione di vetture e scelse di basarsi sulle BMW, quale esempio di sportivit\u00e0 e lusso.\nLe Alpina (o \"BMW-Alpina\") presentano alcune caratteristiche che le distinguono dalle normali BMW, come per esempio gli specifici cerchi a 20 razze o la particolare verniciatura blu metallizzata, disponibile tra le altre verniciature. Gli interni sono invece dotati di rifiniture specifiche in pelle. I motori delle Alpina, inoltre, non sono autolimitati a 250\u00a0km/h come le BMW ed altre vetture di altri marchi tedeschi, ma vengono portate ad un allungo superiore, che dipende dal modello, ma che pu\u00f2 superare nettamente i 300\u00a0km/h in alcuni modelli tra i pi\u00f9 recenti.\nAltra caratteristica delle Alpina \u00e8 che, essendo i suoi modelli prodotti in tiratura limitata, ogni esemplare viene corredato di una placca indicante il numero dell'esemplare stesso.\nAll'inizio, come gi\u00e0 detto, l'attivit\u00e0 della Alpina era principalmente quella di preparatore di altre vetture, in ogni caso quasi esclusivamente BMW. Gi\u00e0 la prima vettura di cui la Alpina si occup\u00f2 fu la BMW 1500, di cui propose una versione a doppio carburatore Weber che si segnal\u00f2 per le sue particolari doti di brillantezza e per le quali la Alpina ricevette gli elogi dalla stessa BMW, nonch\u00e9 dalla stampa specializzata dell'epoca. All'epoca, la Alpina GmbH era solo una piccola azienda che contava appena 8 dipendenti, ma gi\u00e0 faceva parlare di se'.\nNel 1965 il marchio Alpina fu ufficialmente registrato.Nel 1968 avvenne il debutto ufficiale nelle competizioni: tale attivit\u00e0, che comport\u00f2 due titoli nei Campionati Turismo del 1970 e 1973, vide l'avvicendarsi di nomi noti nel mondo delle corse di allora, come Jacky Ickx, Harald Ertl, Niki Lauda ed Hans Stuck.Ma l'attivit\u00e0 e le glorie sportive dell'Alpina non si limitarono ai soli Campionati Turismo, ma anche ad altre competizioni europee, come la \"24 Ore di Spa\" del 1970.\nNei primi anni settanta la Alpina cominci\u00f2 una collaborazione pi\u00f9 stretta con la BMW, proponendo alcune vetture modificate ed alleggerite per uso agonistico, come alcuni esemplari opportunamente modificati di 3.0 CSL e di 2002 ti. Nel 1977, la Alpina conquist\u00f2 nuovamente un titolo europeo nella categoria Turismo, dopodich\u00e9 abbandon\u00f2 il mondo delle corse per dedicarsi alla produzione di vetture stradali. Fu infatti dall'anno seguente, il 1978, che la Alpina manifest\u00f2 il suo desiderio di divenire un costruttore di automobili e fu a partire dal 1983 che tale desiderio pot\u00e9 ufficialmente concretizzarsi: la Alpina fu infatti riconosciuta come costruttore di automobili e pot\u00e9 cominciare la sua nuova carriera. Ma gi\u00e0 a partire dal 1978, quando tale attivit\u00e0 fu avviata in via non ufficiale, cominciarono ad essere introdotte nel mercato delle nuove vetture, sempre basate sulle normali BMW, ma riviste e rimarchiate da Alpina. L'attivit\u00e0 della Alpina nel campo delle vetture stradali derivate dai modelli BMW continua ancor oggi.\nModelli e versioni.\nParlare di tutti i modelli Alpina sarebbe lungo, pesante e dispersivo: meglio quindi raccoglierle in alcune tabelle riassuntive che ne illustrino le diverse evoluzioni nel corso degli anni. I nomi delle Alpina sono tutti composti di una lettera ed un numero: nelle ultime Alpina la denominazione appare pi\u00f9 chiara, nel senso che le versioni con lettera \"B\" indicano il fatto di essere alimentate a benzina, mentre quelle a gasolio portano la lettera \"D\". Il numero, indica invece la serie BMW su cui si basano. Ma in passato, fino al 2002, le denominazioni erano meno chiare ed incorporavano anche lettere C e numeri che non indicavano la corrispondente serie BMW."}
{"id": "1448271", "revid": "123460322", "url": "https://it.wikipedia.org/wiki?curid=1448271", "title": "Dennis Haysbert", "text": "Biografia.\nDennis Haysbert nasce in California, ottavo dei nove figli, da Gladys Minor e Charles Haysbert. Studia alla San Mateo High School, dove si distingue come un buon giocatore di football. Alto 194 cm, ottiene una borsa di studio in ginnastica, ma decide di intraprendere un'altra strada, studiando recitazione presso l'Accademia Americana di Arti Drammatiche.\nIl debutto di Haysbert come attore risale al 1979, quando partecipa ad un episodio della serie tv \"Time Out\"; in seguito intraprende una lunga gavetta televisiva, che lo porta a partecipare alle pi\u00f9 note serie tv degli anni ottanta, come \"Laverne &amp; Shirley\", \"A-Team\", \"Dallas\", \"Genitori in blue jeans\" e molte altre. Il suo debutto cinematografico avviene nel film \"Major League - La squadra pi\u00f9 scassata della lega\". Successivamente recita nei film \"Navy Seals - Pagati per morire\", \"Campione per forza\", \"Heat - La sfida\", \"Donne\", \"Potere assoluto\", \"Il tredicesimo piano\" e \"Destini incrociati\".\nNonostante questa ricca carriera alle spalle, la vera notoriet\u00e0 per Dennis Haysbert arriva solo nel 2001, grazie all'interpretazione del senatore David Palmer nella serie televisiva \"24\", che gli regaler\u00e0 una grandissima popolarit\u00e0 (curiosamente, nel corso delle stagioni il suo personaggio verr\u00e0 eletto come il primo Presidente degli Stati Uniti afroamericano, \"prevedendo\" di fatto con qualche anno di anticipo l'elezione di Barack Obama). Nel 2002 recita al fianco di Julianne Moore nel film di Todd Haynes \"Lontano dal paradiso\", mentre dal 2006 al 2009 \u00e8 uno dei protagonisti della serie televisiva \"The Unit\". Nel 2007 interpreta Nelson Mandela nel film di Bille August \"Il colore della libert\u00e0 - Goodbye Bafana\". Nel 2020 interpreta Dio nella serie televisiva statunitense \" Lucifer\". \nVita privata.\nDennis Haysbert \u00e8 stato sposato due volte: la prima, dal 1980 al 1984, con Elena Simms, mentre la seconda, dal 1989 al 2001, con l'attrice Lynn Griffith. Con quest'ultima Haysbert ha avuto due figli, Charles e Katharine.\nDoppiatori italiani.\nDa doppiatore \u00e8 sostituito da:"}
{"id": "1448272", "revid": "287204", "url": "https://it.wikipedia.org/wiki?curid=1448272", "title": "Anacamptis collina", "text": "Lorchide a sacco (Anacamptis collina ) \u00e8 una pianta appartenente alla famiglia delle Orchidacee, diffusa nei paesi che si affacciano sul mar Mediterraneo.\nDescrizione.\n\u00c8 una pianta erbacea geofita bulbosa alta sino a 30\u00a0cm.\nPresenta foglie ellittiche e un'infiorescenza cilindrica, lassa, formata da 5-20 fiori, con labello violaceo sfumato di bianco, munito di un corto sperone saccato bianco-violaceo. I sepali sono oblunghi, di colore olivaceo, quelli laterali eretti, il mediano piegato in avanti, a formare un casco lasso con i petali.\nNe esiste una forma ipocromatica (\"A. collina\" var. \"flavescens\"), diffusa in Spagna (Murcia e Almer\u00eda) e nel Nordafrica, che presenta il labello interamente bianco.\nFiorisce da febbraio ad aprile.\nBiologia.\nL'insetto impollinatore abituale di questa specie \u00e8 \"Apis mellifera\" ma talora \u00e8 visitata anche da \"Eucera\" spp. e \"Andrena\" spp.\nDistribuzione e habitat.\n\"A. collina\" \u00e8 diffusa nei paesi dell'Europa meridionale (Portogallo, Spagna meridionale, Francia meridionale, Italia, penisola balcanica, Grecia e Malta), del Medio oriente (Turchia, Palestina, Iran e Turkmenistan) e del Nordafrica (dal Marocco alla Libia).\nIn Italia \u00e8 presente in Puglia, Basilicata, Calabria, Sicilia e Sardegna.\nCresce su prati aridi, garighe, pascoli e macchie ad una altitudine da 0 fino a 1000 m.\nPredilige i suoli calcarei o debolmente acidi.\nTassonomia.\nDescritta nel 1794 come \"Orchis collina\" questa specie \u00e8 stata recentemente assegnata al genere \"Anacamptis\".\nIl numero cromosomico di \"Anacamptis collina\" \u00e8 2n=36.\nIbridi.\n\u00c8 stato descritto un ibrido intergenerico con il genere \"Anacamptis\":"}
{"id": "1448273", "revid": "287204", "url": "https://it.wikipedia.org/wiki?curid=1448273", "title": "Piero Maggioni", "text": "Biografia.\nTrascorse l'infanzia presso l'Istituto Don Guanella di Como fino al 1944 a causa della prematura morte dei genitori, avvenuta nel 1933. Nel 1946 frequenta un corso serale di disegno presso il Castello Sforzesco.\nNel 1950 viene assunto come disegnatore di gioielli in un laboratorio di oreficeria a Milano, esperienza che dura fino al 1954 e che segna la sua preparazione artistica soprattutto nella resa dei particolari, nella plasticit\u00e0 delle forme, nella manualit\u00e0. In questi anni Maggioni coltiva due grandi passioni: quella per la bicicletta, con cui spesso raggiunge la citt\u00e0 dalle colline della Brianza, passione che poi verr\u00e0 rispecchiata in pittura sia tramite i numerosi paesaggi sia nel ciclo degli anni Novanta delle Microstorie ciclistiche; e coltiva anche il suo amore per l'arte.\nInizia negli anni Cinquanta, l'avventura pittorica, a cavallo tra neorealismo e pittura astratta, le due tendenze che avevano diviso i pittori di Corrente dopo la chiusura del loro sodalizio.\nGli esordi di Maggioni sorgono dall'abbinamento di queste due linee e sono segnati da una figurazione ancora accademica e da un impianto figurativo classico.\nGli anni Sessanta vedono l'assidua frequentazione di Stella di Gameragna, presso Albissola, che gli permette di proseguire e di far nascere nuovi incontri artistici e fertili scambi di idee. Albissola infatti, fulcro dell'arte ceramica del novecento, era allora frequentata dai pi\u00f9 grandi nomi del panorama artistico italiano.\nMaggioni in questo modo si avvicina all'argilla, alla creta, poi anche al legno, forse la materia preferita dall'artista, e come gli altri Maestri soggiornanti in Liguria si concentra sulla scultura. Lam, Reggiani, Fontana, Aligi Sassu: sono di questo calibro i nomi con cui condivide l'esperienza di questi anni, ma l'amicizia pi\u00f9 forte \u00e8 di certo quella stretta con l'artista cubano, Lam interpreter\u00e0 un ruolo fondamentale nella svolta pittorica di Maggioni degli anni Settanta.\nNel 1964 infatti, durante un viaggio a Parigi, Lam gli presenta Pablo Picasso, \u00e8 un incontro intenso e rivelatore per Maggioni e che gli fa mettere in discussione il suo stile e la sua arte per approfondire la scomposizione geometrica a discapito della figurazione. \u00c8 cos\u00ec che nasce l'amore per l'arte africana e per le origini, amore che star\u00e0 poi alla base dei Primitivi, delle Figure, dei Lirici, tutte serie tipiche dei suoi anni Settanta.\nIl Premio Velazquez, il Premio Modigliani a Napoli, il Primo Premio Giuseppe Solenghi a Como, sono solo alcuni dei grandi successi nazionali e internazionali di questi anni.\nNel 1968 la casa editrice UTET conferisce a Piero Maggioni un premio speciale per il Cinquantesimo anniversario della Vittoria e l'anno successivo l'artista riceve la medaglia d'argento al Grand Prix di New York a Nizza.\nNella prima met\u00e0 degli anni Settanta lavora assiduamente ed espone con grande frequenza, le sue composizioni sono caratterizzate da un infittirsi della trama materica, si pu\u00f2 parlare di una piena maturit\u00e0 pittorica. Sue opere sono accolte presso celebri collezioni pubbliche, dalla Kunsthalle di Basilea alla Kunsthaus di Zurigo, oltre alla Galleria Umjetnina di Spalato, allo Schweizerisches Alpines Museum di Berna, a Ca' Pesaro a Venezia.\nTra 1975 e 1978 la linearit\u00e0 delle forme \u00e8 accentuata, nel 1979, durante le festivit\u00e0 natalizie, la sua scultura lignea Il dolore innocente viene collocata insieme ad un'esposizione di disegni in Galleria Vittorio Emanuele a Milano. Gli anni Ottanta sono il periodo in cui il tema sacro, prende un posto da protagonista nelle creazioni di Maggioni segnando il suo ritorno al figurativo dopo la fase dagli influssi picassiani dei Primitivi.\nNel dicembre del 1980 Rai 1, per il ciclo \"L'ottavo giorno\", trasmette \"Il volto di Dio tra gli uomini\", la pittura e la scultura di Piero Maggioni. Nel 1985, in occasione del bicentenario della nascita di Alessandro Manzoni, oltre ad esporre a Lecco nella mostra \"Un impegno per Manzoni\", l'artista realizza il portale in bronzo della chiesa parrocchiale di Barzio, nel comasco, ispirandosi a scene religiose descritte dall'illustre letterato.\nL'anno seguente, ancora a Barzio, Maggioni inaugura la scultura dedicata a Papa Paolo VI. Il 1989 vede la nascita di un'altra grande opera pubblica, si tratta delle formelle per il portale bronzeo della Cattedrale di Termoli, in Molise, ed ispirate alla visita di Giovanni Paolo II del 1984.\nVerso la fine del 1989, in occasione di un'udienza in Vaticano, Maggioni dona al Papa una scultura ora custodita presso i Musei Vaticani. Nel 1992 \"La famiglia\", altro capolavoro scultoreo, viene collocata nel centro di Barzio.\nGli anni Novanta sono gli anni della malattia, che provoca una temporanea interruzione del lavoro, poi ripreso con l'ultimo ciclo pittorico, le Microstorie ciclistiche, segno di un cambiamento stilistico e tematico molto deciso.\nNel 1994 l'artista termina la sua ultima scultura, che dona alla Citt\u00e0 di Lecce e che viene conservata nel nuovo seminario intitolato a Giovanni Paolo II, il Papa che abbraccia il Vescovo, ispirata all'incontro tra il Papa e l'Arcivescovo di Lecce (mons. Cosmo Francesco Ruppi) avvenuto per la prima volta il 19 marzo 1983 a Termoli in Molise e successivamente a Lecce il 17 e 18 settembre del 1994. \nIl 20 gennaio del 1995 il Maestro muore a Vigan\u00f2, sconfitto dalla malattia che lo tormentava ormai da anni."}
{"id": "1448274", "revid": "767487", "url": "https://it.wikipedia.org/wiki?curid=1448274", "title": "Emanuel Steward", "text": "\u00c8 stato inoltre commentatore televisivo per l'emittente HBO e membro dell'International Boxing Hall of Fame.\nFondatore e proprietario della storica Kronk Gym di Detroit, ha allenato e gestito alcuni tra i pi\u00f9 famosi pugili della storia."}
{"id": "1448275", "revid": "110157", "url": "https://it.wikipedia.org/wiki?curid=1448275", "title": "Agua Caliente", "text": "Agua Caliente \u00e8 un comune del dipartimento di Chalatenango, tra Apopa e La Nueva Concepcion, in El Salvador.\nIl centro della citt\u00e0 occupa una chiesa cattolica ed un piccolo parco. Tutti i gioved\u00ec mattina, dalle 8.00 alle 11.00 circa, ha luogo il mercato, per le vie della citt\u00e0."}
{"id": "1448276", "revid": "729019", "url": "https://it.wikipedia.org/wiki?curid=1448276", "title": "Stazione di Orbetello-Monte Argentario", "text": "La stazione di Orbetello-Monte Argentario \u00e8 la principale stazione ferroviaria a servizio della citt\u00e0 di Orbetello e della vicina zona turistica del Monte Argentario, in provincia di Grosseto. Situata lungo la ferrovia Tirrenica, \u00e8 classificata nella categoria \"Silver\" di RFI. L'ubicazione cittadina \u00e8 nella zona orientale della citt\u00e0 di Orbetello, nel quartiere denominato \"Orbetello Scalo\".\nStoria.\nLa stazione di Orbetello-Monte Argentario venne inaugurata poco dopo la met\u00e0 dell'Ottocento, pi\u00f9 precisamente il 15 giugno 1864, contestualmente al tronco della ferrovia Tirrenica su cui insiste.\nNel 1912 la stazione divenne di diramazione con l'inaugurazione della Ferrovia Orbetello-Porto Santo Stefano il cui percorso iniziava in uscita, dal lato sud della stazione, e attraversava la Laguna di Orbetello sulla cosiddetta diga raggiungendo le propaggini del Monte Argentario e infine l'importante porto minerario, commerciale e industriale di Porto Santo Stefano. Dal 1944, anno in cui le incursioni aeree \"alleate\" procurarono gravissimi danni alle strutture ferroviarie, la suddetta diramazione per Porto Santo Stefano venne soppressa e le localit\u00e0 vennero da allora servite dagli autobus, attualmente gestiti da Tiemme.\nCaratteristiche.\nLa stazione \u00e8 costituita da un fabbricato, che si presenta a planimetria rettangolare, disposto su due piani, con al piano terra la biglietteria, il bar ed una sala d'attesa, mentre al piano superiore si trovano delle abitazioni per i dipendenti delle ferrovie, la cui superficie di estensione risulta inferiore e discontinua rispetto al livello sottostante.\nIn totale, vi sono tre binari riservati ai convogli in transito, il primo dei quali viene generalmente usato per consentire gli scambi tra due treni che si ritroverebbero a procedere lungo il medesimo binario, oppure per far effettuare il capolinea ai treni in partenza o a fine corsa, che generalmente collegano la citt\u00e0 lagunare a Grosseto, Siena, Empoli e Firenze.\nIl secondo e terzo binario invece sono utilizzati, sia dai convogli in transito che dai treni che effettuano la loro fermata lungo la linea tirrenica per la discesa e la salita dei passeggeri presso questa stazione: il secondo binario prevede la sosta dei treni che da Roma proseguono in direzione Grosseto, mentre il terzo binario \u00e8 luogo di fermata per i treni che dal capoluogo maremmano si dirigono verso la capitale.\nLa stazione \u00e8 dotata anche di due ampie banchine, raggiungibili attraverso un sottopassaggio che venne costruito per evitare il pericolosissimo attraversamento a raso dei binari, reso assai rischioso dai numerosi convogli in transito che non effettuano sosta; entrambe le banchine sono coperte in larga parte da pensiline in cemento armato.\nIn passato, vi era anche un vicino fabbricato merci, attualmente dismesso, che \u00e8 rimasto in funzione fino alla definitiva soppressione del servizio merci, del quale rimangono a testimonianza una serie di binari ancora presenti (sia passanti che tronchi) ed occasionalmente utilizzati per la sosta di convogli: l'ubicazione del suddetto fabbricato merci dismesso \u00e8 sul medesimo lato del fabbricato passeggeri.\nMovimento passeggeri e ferroviario.\nLa stazione di Orbetello - Monte Argentario \u00e8 punto di sosta per tutti i treni regionali, e di una coppia di intercity.\nPi\u00f9 di 400 persone al giorno si servono di questa stazione.\nLa stazione \u00e8 collegata al centro di Orbetello, alle varie frazioni comunali, alle localit\u00e0 di Porto Santo Stefano e Porto Ercole di Monte Argentario e ad altri comuni limitrofi attraverso una rete di autobus dell'azienda Tiemme, che effettuano fermata o capolinea all'esterno della stazione ferroviaria, nella stessa piazza in cui si trova anche un ampio parcheggio per le autovetture.\nServizi.\nLa stazione dispone di:"}
{"id": "1448284", "revid": "767487", "url": "https://it.wikipedia.org/wiki?curid=1448284", "title": "Arcatao", "text": "Arcatao \u00e8 un comune del dipartimento di Chalatenango, in El Salvador.\nAltri progetti.\n "}
{"id": "1448285", "revid": "1005847", "url": "https://it.wikipedia.org/wiki?curid=1448285", "title": "Elezioni parlamentari in Polonia del 1919", "text": "Le elezioni parlamentari in Polonia del 1919 si tennero il 26 gennaio e furono le prime elezioni tenutesi nella Seconda Repubblica di Polonia. Le elezioni, a suffragio universale e rappresentanza proporzionale, produssero un Sejm (Parlamento) bilanciato tra Destra, Sinistra e Centro (furono per\u00f2 boicottate dai comunisti). Tra i primi compiti del nuovo Sejm vi era quello della creazione della nuova Costituzione: la Piccola Costituzione del 1919 fu votata dieci giorni dopo la prima riunione, il 20 febbraio 1919. Nel 1921 fu introdotta una Costituzione pi\u00f9 estesa ma anche pi\u00f9 controversa (sostenuta dalla destra ma rigettata dalla sinistra), la Costituzione Polacca di Marzo.\nStoria.\nL'organizzazione delle elezioni polacche anche all'interno dei territori della Slesia di Cieszyn provvisoriamente spartiti tra Polonia e Cecoslovacchia fu causa di diverse contese tra i due stati. I cechi obiettarono che le elezioni non si sarebbero dovute svolgere nell'area contesa, dato che la delimitazione delle aree era solo provvisoria e nessun dominio avrebbe dovuto essere esercitato in nessuna delle parti della Slesia di Cieszyn. La richiesta ceca fu rigettata dai polacchi e, a seguito di ci\u00f2, i cechi decisero di risolvere la questione con la forza. Le unit\u00e0 ceche, guidate dal colonnello Josef \u0160nejd\u00e1rek e le unit\u00e0 polacche, comandate dal generale Franciszek Latinik, si scontrarono dopo l'avanzata ceca presso Skocz\u00f3w, dove si tenne una battaglia tra il 28 ed il 30 gennaio. Il combattimento non ebbe conseguenze, e prima che le forze ceche potessero riprendere l'attacco sulla citt\u00e0, furono invitate dalla Triplice intesa a fermare le operazioni. Il cessate il fuoco fu firmato il 3 febbraio.\nIn questo clima teso, si decise di tenere un plebiscito all'interno dell'area, chiedendo alla popolazione a quale nazione il territorio avrebbe dovuto essere annesso. I commissari del plebiscito arrivarono alla fine di gennaio del 1920, e dopo aver analizzato la situazione, dichiararono lo stato di emergenza nel territorio il 19 maggio 1920. La situazione rimane molto tesa: intimidazioni, atti di terrorismo, violenze e omicidi colpirono l'area. Il plebiscito non poteva tenersi in un'atmosfera cos\u00ec tesa, pertanto il 10 luglio entrambe le parti rinunciarono all'idea del plebiscito e incaricarono la Conferenza di Spa della decisione. Alla fine, il 58,1% dell'area della Slesia di Cieszyn, contenente il 67,9% della popolazione, fu unita alla Cecoslovacchia il 28 luglio 1920, per decisione della Conferenza. Questa decisione divide una regione storicamente unita, lasciando una considerevole minoranza polacca all'interno della Cecoslovacchia, e nella pratica cre\u00f2 Zaolzie, la parte orientale della parte ceca della Slesia di Cieszyn. Zaolzie letteralmente significa \"la terra oltre il fiume Olza\" (guardando dalla Polonia). La divisione del 1920 ebbe un impatto immediato sulla vita della regione: molte famiglie furono divise dal nuovo confine; diversi comuni furono divisi tra i due stati, come Cieszyn (PL) / \u010cesk\u00fd T\u011b\u0161\u00edn (CS), Leszna G\u00f3rna (PL) / Horn\u00ed L\u00ed\u0161tn\u00e1 (CS), e Marklowice G\u00f3rne (PL) / Doln\u00ed Marklovice (CS), per citarne solo alcuni."}
{"id": "1448286", "revid": "110157", "url": "https://it.wikipedia.org/wiki?curid=1448286", "title": "Prva slovenska nogometna liga 1991-1992", "text": "La Prva slovenska nogometna liga 1991-1992 \u00e8 stata la prima edizione della massima serie del campionato di calcio sloveno disputata tra il 18 agosto 1991 e il 21 giugno 1992 e conclusa con la vittoria del SCT Olimpia Lubiana, al suo primo titolo.\nFu il primo campionato nazionale sloveno di calcio dopo la dissoluzione della Jugoslavia, da subito integrato nella confederazione della UEFA.\nCapocannoniere del torneo fu Zoran Ubavi\u010d (Olimpia Lubiana), con 29 reti.\nFormula.\nCon l'indipendenza del paese dalla Jugoslavia venne fondata la federazione calcistica che organizz\u00f2 il campionato. Dato che la secessione del paese fu, a differenza della Croazia, sostanzialmente pacifica, il campionato sloveno fu l\u2019unico tra quelli ex jugoslavi ad essere subito integrato nelle coppe europee.\nLe squadre partecipanti furono 21 che disputarono un turno di andata e ritorno per un totale di 40 partite. Dato che il calcio jugoslavo era stato principalmente una faccenda serbo-croata, per costituire il campionato sloveno bisogn\u00f2 ricorrere a livelli alquanto bassi: oltre a tutti i club dei defunti tre campionati nazionali jugoslavi, il grosso dell\u2019organico deriv\u00f2 dall\u2019intero girone sloveno dell\u2019ex quarta serie, e financo le vincitrici dei gironi di quinta serie vennero incluse.\nPer consentire una diminuzione del numero di club nella stagione successiva le squadre retrocesse furono cinque a fronte di due promozioni dalla 2.SNL.\nLe squadre qualificate alle coppe europee furono tre: i campioni alla UEFA Champions League 1992-1993, la seconda classificata alla Coppa UEFA 1992-1993 e la squadra vincitrice della coppa nazionale alla Coppa delle Coppe 1992-1993.\nClassifica finale.\nLegenda:\nNote:"}
{"id": "1448288", "revid": "767487", "url": "https://it.wikipedia.org/wiki?curid=1448288", "title": "Azacualpa", "text": "Azacualpa \u00e8 un comune del dipartimento di Chalatenango, in El Salvador.\nCon un'area di 10.01 km quadrati, il territorio comunale \u00e8 attraversato dai torrenti: Altina, Cirinal, La Fuente y Los Monges. Maggiori evidenze geografiche del comune sono i picchi: Pando, Tierra Blanca, Chequeres, Cebadill e El Manzal. Il clima \u00e8 caldo.\nPrincipali colture della zona sono yuca e pomodori.\nAltri progetti.\n "}
{"id": "1448291", "revid": "226458", "url": "https://it.wikipedia.org/wiki?curid=1448291", "title": "San Jos\u00e9 Cancasque", "text": "Cancasque (o San Jos\u00e9 Cancasque) \u00e8 un comune del dipartimento di Chalatenango, in El Salvador.\nHa una popolazione di 1.751 abitanti (censimento 2007) ed una superficie di 35,42 km\u00b2."}
{"id": "1448296", "revid": "155634", "url": "https://it.wikipedia.org/wiki?curid=1448296", "title": "Chalatenango", "text": "Chalatenango \u00e8 il capoluogo del dipartimento di Chalatenango, in El Salvador."}
{"id": "1448302", "revid": "226458", "url": "https://it.wikipedia.org/wiki?curid=1448302", "title": "Cital\u00e1", "text": "Cital\u00e1 \u00e8 un comune del dipartimento di Chalatenango, in El Salvador, alla frontiera con l'Honduras."}
{"id": "1448312", "revid": "322321", "url": "https://it.wikipedia.org/wiki?curid=1448312", "title": "Orsomarso", "text": "Orsomarso (\"Ursum\u00e0rzu\" in calabrese; \"Ursius Martius\" nell'antichit\u00e0) \u00e8 un comune italiano di abitanti della provincia di Cosenza in Calabria, facente parte del Parco nazionale del Pollino.\nGeografia fisica.\nTale comune d\u00e0 il nome alla Catena montuosa dell'Orsomarso, che costituisce l'espansione sud-occidentale del Parco nazionale del Pollino, contribuendo a farne uno dei parchi nazionali pi\u00f9 estesi d'Europa.\nQuesto complesso montuoso che con la sua cima pi\u00f9 elevata, il \"Cozzo del Pellegrino\" con m 1987 s.l.m.), \u00e8 stato accostato al Massiccio del Pollino per alcune analogie che ne attestano l'unicit\u00e0 rispetto ad altre montagne vicine. Tra queste la pi\u00f9 evidente \u00e8 costituita dalla esistenza, soprattutto lungo le impervie pendici della \"Montea\" (m 1825 s.l.m.) del Pino Loricato che caratterizza con la sua esclusiva presenza, in Italia, il parco nazionale di cui fa parte, testimoniando dell'antico collegamento tra l'Italia meridionale ed i Balcani, attraverso il Mare Adriatico, quando i suoi fondali, durante le ere glaciali, non erano completamente sommersi e costituivano un corridoio preferenziale di scambio di flora e fauna tra i due versanti.\nAltre caratteristiche comuni si ritrovano nelle specie faunistiche (lupo, lontra, aquila reale), nella purezza delle acque dei suoi torrenti, in ispecie l'Argentino, nella difficolt\u00e0 di collegamenti viari tra versanti contigui, data la ripidit\u00e0 e la asprezza di molti versanti, spesso inaccessibili se non si \u00e8 provetti scalatori, tutti fattori che esaltano la naturalit\u00e0 dei luoghi preservando gli antichi ecosistemi da rischi di alterazioni profonde.\nStoria.\nDi probabile origine romana sorta non come nucleo abitativo, bens\u00ec come fortezza a difesa degli avamposti romanici sviluppati lungo la pianura del fiume Lao. Non \u00e8 improbabile per\u00f2 che la zona sia stata abitata da gruppi sparsi di uomini preistorici. Nel 389 in localit\u00e0 \"Piano dei Morti\" si svolse una dura battaglia con la sconfitta dei Turini ad opera dei Sibaritici. Notizie certe circa l'esistenza dell'abitato si hanno solo verso l'anno 1000 diventando prima centro romanico con interessanti scambi commerciali e poi centro importante per il monachesimo basiliano. Questa zona \u00e8 stata visitata da santi importanti quali S. Nilo, S. Leone Luca, S. Saba, S. Primo, S. Fantino il Giovane, S. Macario, durante le incursioni saracene nell'interno, precisamente alla confluenza dei fiumi \"Argentino\" e \"Porta La Terra\", durante le lotte fra Goti e Bizantini per la difesa delle abbazie di Monaci Basiliani, sorse una fortezza: uno dei suoi comandanti fu \"Ursus Martius\" (Orso Marso) da cui deriv\u00f2 il nome del borgo che sorse intorno alla stessa fortezza.\nL'abitato si \u00e8 sviluppato non in modo graduale, ma a piccoli nuclei intorno a monasteri o palazzi. Nel Medioevo e nei secoli successivi, in seguito al recupero culturale del Monachesimo Greco-Bizantino, la terra di Orsomarso ebbe alterne vicende. Sequestrata a Barnaba Sanseverino, conte di Lauria, nel 1498, fu venduta da Federico II a Perrotto Bisach che lo don\u00f2 in dote alla figlia Barbara. Nel 1538 Barbara porta in dono il feudo al conte Silvestro Tomacello Ferrante di Alar\u00e7on. Nel 1640 fu degli Ametrano. Nel 1668 il feudo va in propriet\u00e0 ad Andrea I Brancati di Napoli. Il Castello baronale, posto sotto l'orologio e le mura perimetrali, furono anche l'abitazione residenziale della famiglia Brancati. Il feudo dei Brancati venne dato in fitto al duca di Giovene e da questo a don Nicola Cavalcanti, marchese di Verbicaro. Con la fine del feudalesimo, Orsomarso prese parte attiva alle battaglie e lotte risorgimentali, dopo aver subito atroci rappresaglie da parte del comandante borbonico Necco.\nOrsomarso, oggi, \u00e8 un famoso borgo appartenente al Parco nazionale del Pollino, famoso non solo per le sue bellezze artistiche, ma anche grazie alle sue bellezze naturali, le quali annualmente richiamano visitatori da ogni parte d'Europa e del mondo.\nMonumenti e luoghi d'interesse.\nAree naturali.\nQuesto comune \u00e8 sede della Riserva naturale Valle del Fiume Argentino, pertanto costituisce il punto di partenza ideale per molti itinerari escursionistici che si possono svolgere in questa porzione del Parco nazionale di cui fa parte. Tra questi si possono evidenziare il trekking lungo le gole del torrente Argentino o l'emozione delle discese in canoa o del \"rafting\" lungo le rapide del vicino fiume Lao. La valle offre aree naturali adatte al picnic. Inoltre \u00e8 presente una falesia tra le pi\u00f9 conosciute della regione.\nInfrastrutture e trasporti.\nOrsomarso \u00e8 raggiungibile da Scalea (che dista circa 15\u00a0km) percorrendo la strada provinciale (SP 9-10) sulla sponda destra del fiume Lao. Dall'autostrada A2, imboccando l'uscita di Lagonegro nord provenendo da Salerno o di Campotenese provenendo da Reggio Calabria. Le stazioni ferroviarie pi\u00f9 vicine sono quelle di Scalea-Santa Domenica Talao e Marcellina-Verbicaro-Orsomarso, sulla linea tirrenica.\nCuriosit\u00e0.\nLa squadra colombiana Orsomarso SC, fondata nel 2016 e con sede nella citt\u00e0 di Palmira, trae il suo nome proprio dal comune calabrese; gioca, per la stagione 2018, in Categor\u00eda Primera B."}
{"id": "1448322", "revid": "124993377", "url": "https://it.wikipedia.org/wiki?curid=1448322", "title": "Codice penale italiano del 1889", "text": "Il codice penale italiano del 1889 (comunemente detto Codice Zanardelli dal nome di Giuseppe Zanardelli, allora ministro di Grazia e Giustizia che ne promosse l'approvazione) \u00e8 un codice penale che fu in vigore nel Regno d'Italia dal 1890 al 1930.\nLa Relazione al Re.\nNella \"Relazione al Re\" Zanardelli si diceva convinto che \"\u201cle leggi devono essere scritte in modo che anche gli uomini di scarsa cultura possano intenderne il significato; e ci\u00f2 deve dirsi specialmente di un codice penale, il quale concerne un grandissimo numero di cittadini anche nelle classi popolari, ai quali deve essere dato modo di sapere, senza bisogno d'interpreti, ci\u00f2 che dal codice \u00e8 vietato\u201d\". Zanardelli riteneva che la legge penale non dovesse mai dimenticare i diritti dell'uomo e del cittadino e che non dovesse guardare al delinquente come ad un essere necessariamente irrecuperabile: non occorreva solo intimidire e reprimere, ma anche correggere ed educare.\nCaratteristiche.\nEntrato in vigore il 1\u00ba gennaio 1890 (seppur approvato, tra l'altro con l'unanimit\u00e0 delle due Camere, gi\u00e0 dal 30 giugno 1889), questo codice aboliva la pena di morte (che era ancora in vigore nei principali Stati europei) per tutti i reati, con l'eccezione di alcuni reati militari in tempo di guerra, e consentiva la libert\u00e0 di sciopero, in condizioni non-violente e anti-intimidatorie. Inoltre introduceva la libert\u00e0 condizionale, il principio rieducativo della pena ed aumentava la discrezionalit\u00e0 del giudice al fine di adeguare la pena alla effettiva colpevolezza del reo, ammettendo inoltre l'infermit\u00e0 mentale certificata come causa di esonero dal processo.\nIl Codice Zanardelli era un codice di impronta nettamente liberale: oltre a riaffermare i fondamentali principi di garanzia di derivazione illuministica, non ammetteva l'estradizione (neppure dello straniero) per i reati politici (pur prevedendone alcuni), elimin\u00f2 i lavori forzati, abbass\u00f2 le pene, previde le attenuanti generiche, proib\u00ec l'imputazione dei minorenni (tra i 14 e i 18 anni, prima invece giudicabili), tranne nel caso fossero ritenuti dal tribunale come capaci di intendere e volere al livello di un adulto. Distingueva l'aborto dall'infanticidio; tuttavia, recependo la vecchia normativa che tutelava l'individuo formato pi\u00f9 di quello ancora in formazione, riteneva l'infanticidio meno grave dell'omicidio, ma solo laddove il fatto fosse commesso \"per causa d'onore\" e su un bambino che non fosse nato \"da pi\u00f9 di cinque giorni\" e comunque non fosse ancora iscritto allo stato civile. In questo caso era assimilato all'aborto. Diminuiva le pene per i reati di parola come il vilipendio alla religione e alla persona del re. La bigamia diveniva invece un delitto contro l'istituzione familiare, considerata pilastro della societ\u00e0, e non contro la fedelt\u00e0, concetto religioso.\nPrevedeva la libert\u00e0 provvisoria in attesa di giudizio, tranne che per i rei colti in flagrante, i sospettati di delitti contro lo Stato e gli imputati di reati fiscali e di rapine, oltre che di coloro che non avevano lavoro o, se disoccupati, un domicilio stabile. In caso di liberazione, esentandone gli imputati poveri, veniva stabilita una cauzione (sar\u00e0 mantenuta dal codice penale successivo solo per reati di lieve entit\u00e0).\nDisciplinava inoltre, in modo articolato, sia il tentativo che il concorso di persone in reato, distinguendo la responsabilit\u00e0 dei concorrenti nel reato prevedendo figure di compartecipi primari e secondari. Il problema dell'imputabilit\u00e0 veniva risolto alla luce della volontariet\u00e0 del fatto, attraverso formulazioni chiare per la sua esclusione e diminuzione; veniva cancellata \"la forza irresistibile\", e l'ubriachezza, anche non accidentale, era considerata causa attenuante. Esso distingueva tra detenzione e reclusione regolando quest'ultima secondo i principi dell'esecuzione progressiva e in funzione della rieducazione del condannato. Numerose erano le disposizioni in tema di dolo, errore, cause di giustificazione, disciplinando per la prima volta l'elemento soggettivo del reato e le cause di giustificazione.\nIl Codice Zanardelli sostitu\u00ec il codice penale sabaudo promulgato dal re Carlo Alberto di Savoia nel 1839 ed entrato in vigore nel 1840 nell'intero territorio del Regno d'Italia, ad esclusione della Toscana, dove rimase in vigore il codice penale locale poich\u00e9 questo non prevedeva la pena di morte a differenza del codice sardo. \nPer tale ragione \u00e8 solo con il presente Codice Zanardelli che si raggiunger\u00e0 la effettiva unificazione legislativa del Regno. Bench\u00e9 ritenuto da molti penalisti dell'epoca, specie quelli della scuola del positivismo giuridico, un codice troppo \"morbido\" e obsoleto, in alcune parti, gi\u00e0 al momento della promulgazione (in quanto riprendeva anche norme del Codice Napoleonico, promulgato pi\u00f9 di 80 anni prima), si trattava comunque di un codice penale avanzato rispetto ai precedenti e perfino a molti codici europei.\nIl superamento.\nCon l'avvento del Governo Mussolini, molte sue norme furono di fatto disattese e nel 1930 si arriv\u00f2 alla formale soppressione del Codice Zanardelli, che venne sostituito dal Codice Rocco.\nCon la caduta del fascismo e l'entrata in vigore della Costituzione repubblicana si pose il dilemma di ripristinare il pi\u00f9 liberale Codice Zanardelli, adeguandolo ai tempi con nuove norme, o mantenere il Codice Rocco che, nonostante l'autoritarismo, appariva scientificamente pi\u00f9 avanzato del precedente (il Codice Rocco manteneva inoltre il principio di non retroattivit\u00e0 della pena, rifiutando le formulazioni di tipo nazionalsocialista). Si ritenne infine di lasciare in vigore il Codice Rocco, espungendone le disposizioni pi\u00f9 illiberali, in attesa dell'emanazione d'un nuovo codice (che fondesse l'ispirazione liberale dello Zanardelli con le nuove idee democratiche) che, per\u00f2, non and\u00f2 in porto; il Codice Rocco, seppure emendato da norme tipicamente fasciste e modificato in molte parti, \u00e8 tuttora cos\u00ec in vigore. Negli anni '80 e '90 ci furono molte proposte, ma alla fine si mantenne il codice Rocco, emanando invece un nuovo codice di procedura penale nel 1988.\nIl Codice Zanardelli \u00e8 stato ufficialmente abrogato in toto solo il 16 dicembre 2010 ai sensi del D.Lgs 13 dicembre 2010, n. 212 in attuazione della Legge 28 novembre 2005, n. 246.\nUso attuale.\nNonostante in Italia non sia pi\u00f9 in vigore dal 1930, il Codice Zanardelli costituisce a tutt'oggi la principale fonte penalistica del diritto dello Stato della Citt\u00e0 del Vaticano, che lo recep\u00ec in seguito ai Patti Lateranensi del 1929 assieme all'intera legislazione italiana allora vigente, anche se il Vaticano abol\u00ec \"de jure\" la pena capitale solo nel 1969. A causa del difetto di aggiornamento, per reati pi\u00f9 recenti (quali ad esempio lo spaccio di sostanze stupefacenti) le autorit\u00e0 vaticane hanno dovuto cercare altre fonti nel loro ordinamento giuridico e il codice nel corso degli anni \u00e8 stato pi\u00f9 volte riformato.\nAnche il Codice penale turco adottato dal 1926, che sostitu\u00ec la versione ottomana ottocentesca ricalcata in parte sul codice penale napoleonico, era basato in parte sul Codice Zanardelli, con l'eccezione della pena di morte che era invece prevista fino al 2004, e di alcune norme pi\u00f9 autoritarie. Nel 1930 fu emendato ed adeguato al nuovo codice italiano, il Codice Rocco, emanato sotto il fascismo. Modificato molte volte, nel 2005 \u00e8 stato sostituito da un nuovo codice penale."}
{"id": "1448326", "revid": "1782831", "url": "https://it.wikipedia.org/wiki?curid=1448326", "title": "Boys on the Docks", "text": "Boys on the Docks \u00e8 l'EP di debutto del gruppo celtic punk/folk punk statunitense Dropkick Murphys.\n\"Boys on the Docks\" e \"Never Alone\" sono incluse nell'album di debutto, \"Do or Die\", pubblicato l'anno successivo. \"Caps and Bottles\" \u00e8 stata inclusa nell'album del 2001, \"Sing Loud, Sing Proud!\". \"In the Streets of Boston\" \u00e8 stata suonata dai The Business col titolo \"In the Streets of London\" nel loro album di split con i Dropkick Murphys, \"Mob Mentality\".\nTracce.\nTutte le tracce di Rick Barton e Ken Casey tranne dove indicato."}
{"id": "1448331", "revid": "938", "url": "https://it.wikipedia.org/wiki?curid=1448331", "title": "Billy Budd (opera)", "text": "Billy Budd \u00e8 un'opera in quattro atti di Benjamin Britten, ispirata al racconto di Herman Melville, su un libretto di E. M. Forster e di Eric Crozier. Un'ulteriore revisione, leggermente accorciata, in due atti, \u00e8 stata scritta nel 1960.\nTrama.\nLa trama si svolge a bordo della nave da guerra HMS \"Indomitable\", una cosiddetta \"Settantaquattro\" (classe di navi da guerra che prendevano il nome dal fatto che erano armate di 74 cannoni). Il periodo \u00e8 quello delle guerre rivoluzionarie francesi.\nRappresentazioni e successo.\n\"Billy Budd\" debutta al Royal Opera House, Covent Garden di Londra il 1\u00ba dicembre 1951 come \"opera in quattro atti\", con il tenore Peter Pears e diretta da Britten e trasmessa in diretta dalla BBC. Il \"Sunday Times\" riporta che \u00abun fiume di applausi ha ringraziato il compositore\u2026 l'entusiasmo ricorda la prima di \"Peter Grimes\" a Sadler's Wells sei anni fa. A dividere gli onori di Britten erano i due librettisti\u00bb, mentre il \"Musical Times\" definisce Britten come \u00abla mente pi\u00f9 creativa e l'istinto pi\u00f9 volubile che abbiamo nella musica d'oggi\u00bb.\nNel 1960, Britten revisiona l'opera, per una radiodiffusione sulla BBC, operando alcuni tagli (tra i quali il pi\u00f9 vistoso \u00e8 l'eliminazione del cosiddetto \"Captain's Muster\" - aria di Vere che chiudeva l'originale primo atto) e accorpando il tutto in due atti anzich\u00e9 in quattro."}
{"id": "1448345", "revid": "131358", "url": "https://it.wikipedia.org/wiki?curid=1448345", "title": "NK Koper", "text": ""}
{"id": "1448347", "revid": "110157", "url": "https://it.wikipedia.org/wiki?curid=1448347", "title": "Comalapa (El Salvador)", "text": "Comalapa \u00e8 un comune del dipartimento di Chalatenango, in El Salvador.\nLa citt\u00e0 \u00e8 servita dal Comalapa International Airport (codice IATA: SAL,codice ICAO: MSLP), l'aeroporto pi\u00f9 grande dell'El Salvador.\n "}
{"id": "1448348", "revid": "226458", "url": "https://it.wikipedia.org/wiki?curid=1448348", "title": "Concepci\u00f3n Quezaltepeque", "text": "Concepci\u00f3n Quezaltepeque \u00e8 un comune del dipartimento di Chalatenango, in El Salvador."}
{"id": "1448352", "revid": "254059", "url": "https://it.wikipedia.org/wiki?curid=1448352", "title": "Valle di Loppio", "text": "La valle di Loppio \u00e8 una valle che separa il gruppo del monte Baldo dal monte Stivo-Gruppo del Bondone. Essa parte a nord con il passo San Giovanni e termina a sud immettendosi nella val Lagarina presso Mori.\nIl paese Loppio (frazione di Mori) \u00e8 posto al centro della valle sulla riva sud del lago di Loppio.\nDalla valle a sud si sale sul gruppo del Baldo tramite la val Remit e a nord si sale sul Monte Stivo tramite la val di Gresta."}
{"id": "1448353", "revid": "226458", "url": "https://it.wikipedia.org/wiki?curid=1448353", "title": "Dulce Nombre de Maria", "text": "Dulce Nombre de Maria \u00e8 un comune del dipartimento di Chalatenango, in El Salvador."}
{"id": "1448355", "revid": "226458", "url": "https://it.wikipedia.org/wiki?curid=1448355", "title": "El Carrizal", "text": "El Carrizal \u00e8 un comune del dipartimento di Chalatenango, in El Salvador."}
{"id": "1448357", "revid": "339392", "url": "https://it.wikipedia.org/wiki?curid=1448357", "title": "NK Gorica", "text": ""}
{"id": "1448358", "revid": "110157", "url": "https://it.wikipedia.org/wiki?curid=1448358", "title": "Prva slovenska nogometna liga 1992-1993", "text": "La Prva slovenska nogometna liga 1992-1993 \u00e8 stata la seconda edizione della massima serie del campionato di calcio sloveno disputata tra il 16 agosto 1992 e il 9 giugno 1993 e conclusa con la vittoria del SCT Olimpia Lubiana, al suo secondo titolo.\nCapocannoniere del torneo fu Sa\u0161o Udovi\u010d (Slovan Mavrica), con 25 reti.\nFormula.\nIl numero delle squadre partecipanti pass\u00f2 dalle 21 della stagione precedente alle 18 di quella attuale che disputarono un turno di andata e ritorno per un totale di 34 partite.\nIn vista di un'ulteriore diminuzione del numero di club le retrocesse furono quattro a fronte di due promosse.\nPer decisione politica della UEFA, le squadre qualificate alle coppe europee furono tre: i campioni alla UEFA Champions League 1993-1994, la seconda classificata alla Coppa UEFA 1993-1994 e la squadra vincitrice della coppa nazionale alla Coppa delle Coppe 1993-1994.\nClassifica finale.\nLegenda:\nNote:"}
{"id": "1448359", "revid": "226458", "url": "https://it.wikipedia.org/wiki?curid=1448359", "title": "El Paraiso (El Salvador)", "text": "El Paraiso \u00e8 un comune del dipartimento di Chalatenango, in El Salvador."}
{"id": "1448362", "revid": "22475", "url": "https://it.wikipedia.org/wiki?curid=1448362", "title": "La Laguna (El Salvador)", "text": "La Laguna \u00e8 un comune del dipartimento di Chalatenango, in El Salvador.\nAmministrativamente \u00e8 divisa in 6 \"cantones\": La Laguna, La Cuchilla, Las Pacayas, Los Prados, Plan Verde e San Jos\u00e9."}
{"id": "1448363", "revid": "1431409", "url": "https://it.wikipedia.org/wiki?curid=1448363", "title": "Roberto Acu\u00f1a", "text": "Acu\u00f1a \u00e8 un argentino che ha ricevuto la cittadinanza paraguayana essendosi trasferito in questo paese quando era ancora piccolo: ci\u00f2 gli ha permesso di diventare per anni il numero 10 della Nazionale di calcio del Paraguay, diventandone il secondo in ordine di presenze con 100, dietro a Carlos Gamarra.\nAcu\u00f1a ha militato in molte squadre del Sudamerica e dell'Europa; Indepediente e Boca Juniors in Argentina e Real Zaragoza e Deportivo de La Coru\u00f1a in Spagna. Nel 2001 vince il premio di Calciatore paraguaiano dell'Anno.\nAttualmente \u00e8 il capitano della Nazionale di beach soccer del Paraguay.\nCarriera.\nClub.\nDopo aver cominciato a giocare per il Club Nacional nel 1989, ritorn\u00f2 per quattro stagioni in Argentina, con Argentinos Juniors, Club Atl\u00e9tico Independiente and Boca Juniors, prima di trasferirsi in Europa nel 1997, dove gioc\u00f2 nel Real Zaragoza, quindi al Deportivo de La Coru\u00f1a, che lo ingaggi\u00f2 per 5 anni, malgrado dovesse ancora scontare una squalifica per 5 giornate; gioc\u00f2 solo 7 partite nel campionato, per via di alcuni infortuni. Si ritir\u00f2 inizialmente nel 2007, finendo la carriera in Paraguay con l'Olimpia Asunci\u00f3n, ma nel 2009 ritorn\u00f2 in attivit\u00e0 con il Club Rubio \u00d1\u00fa.\nNazionale.\nGioc\u00f2 con la nazionale 96 partite segnando 5 gol. Fece parte della nazionale paraguayana che nel mondiale francese del 1998 elimin\u00f2 la favorita Spagna, qualificandosi agli ottavi di finale per la seconda volta nella storia, affrontando la squadra che avrebbe poi vinto, la Francia. Tuttavia Acu\u00f1a fu anche l'unico giocatore della sua nazionale ad essere espulso in un mondiale, negli ottavi di finale del mondiale del 2002 che la sua nazionale perse contro la Germania per 1-0."}
{"id": "1448368", "revid": "767487", "url": "https://it.wikipedia.org/wiki?curid=1448368", "title": "Sili\u0219tea (Br\u0103ila)", "text": "Sili\u015ftea \u00e8 un comune della Romania di 1.864 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 6 villaggi: Cotu Lung, Cotu Mihalea, M\u0103rt\u0103ce\u0219ti, Muchea, Sili\u0219tea, Vame\u0219u."}
{"id": "1448369", "revid": "767487", "url": "https://it.wikipedia.org/wiki?curid=1448369", "title": "La Palma (Chalatenango)", "text": "La Palma \u00e8 un comune del dipartimento di Chalatenango, in El Salvador."}
{"id": "1448371", "revid": "729019", "url": "https://it.wikipedia.org/wiki?curid=1448371", "title": "Stazione di Monte Antico", "text": "La stazione di Monte Antico \u00e8 la stazione ferroviaria dell'omonima localit\u00e0 del comune di Civitella Paganico, situata lungo la linea Siena - Grosseto. Da questo scalo ferroviario si dirama la linea Asciano-Monte Antico, dismessa dal 1994 e utilizzata in ambito turistico dalla FTI.\nStrutture e impianti.\nSi trova in localit\u00e0 \"Monte Antico Stazione\", a circa 3\u00a0km a valle dal Castello di Monte Antico, in un'area dove sorgono solo sporadici nuclei abitativi presso i corrispondenti poderi. L'edificio passeggeri, costituito da due piani, \u00e8 stato dismesso ed \u00e8 privo di biglietteria.\nMovimento.\nLa stazione \u00e8 punto di fermata per tutti i treni regionali in transito lungo la linea tra Grosseto e Siena, che possono fruire di due binari, uno per la fermata ed uno per lo scambio in caso di simultaneit\u00e0 tra due convogli. Inoltre, vi si fermano anche treni turistici in occasione di escursioni dirette al Castello di Monte Antico.\nServizi.\nLa stazione \u00e8 classificata nella categoria \"Bronze\" da RFI.\nInterscambi.\nAll'esterno della stazione vi \u00e8 la fermata delle autolinee interurbane."}
{"id": "1448372", "revid": "226458", "url": "https://it.wikipedia.org/wiki?curid=1448372", "title": "La Reina (El Salvador)", "text": "La Reina \u00e8 un comune del dipartimento di Chalatenango, in El Salvador."}
{"id": "1448373", "revid": "110157", "url": "https://it.wikipedia.org/wiki?curid=1448373", "title": "Prva slovenska nogometna liga 1993-1994", "text": "La Prva slovenska nogometna liga 1993-1994 \u00e8 stata la terza edizione della massima serie del campionato di calcio sloveno disputata tra il 22 agosto 1993 e il 12 giugno 1994 e conclusa con la vittoria del SCT Olimpia Lubiana, al suo terzo titolo.\nCapocannoniere del torneo fu \u0160tefan \u0160kaper (ND Beltinci), con 23 reti.\nFormula.\nLe squadre partecipanti passarono dalle 18 della stagione precedente alle 16 di quella attuale e disputarono un turno di andata e ritorno per un totale di 30 partite.\nLe ultime due retrocedettero in Druga slovenska nogometna liga.\nLe squadre qualificate alle coppe europee furono tre: i campioni e la seconda classificata alla Coppa UEFA 1994-1995 mentre la squadra vincitrice della coppa nazionale alla Coppa delle Coppe 1994-1995.\nClassifica finale.\nLegenda:\nNote:"}
{"id": "1448374", "revid": "287204", "url": "https://it.wikipedia.org/wiki?curid=1448374", "title": "Equazione di Pell", "text": "Lequazione di Pell \u00e8 un'equazione diofantea quadratica in due variabili, del tipo\nLe equazioni del primo tipo ammettono una soluzione banale per ogni valore di \"d\", cio\u00e8 formula_3, e possono essere risolte in interi non banali per ogni valore di \"d\" che non sia un quadrato perfetto. Quelle del secondo tipo hanno invece soluzione soltanto per alcuni casi particolari.\nIl nome dell'equazione deriva da quello del matematico inglese John Pell, al quale Eulero attribu\u00ec (probabilmente per errore) il metodo per trovarne le soluzioni.\nMetodo risolutivo.\nPer risolvere un'equazione di Pell si sviluppa innanzitutto formula_4 in frazione continua:\nper poi considerare l\"n\"-esimo convergente, formula_6. La soluzione formula_7 riguarder\u00e0 l'equazione formula_1, oppure quella formula_2 a seconda che \"n\" sia dispari o pari. In quest'ultimo caso si prolunga la frazione continua di un altro periodo, fino ad arrivare ai convergenti formula_10 che risolvono l'equazione per +1.\nUlteriori soluzioni.\nSi pu\u00f2 dimostrare che ogni soluzione \"x\",\"y\" dell'equazione di Pell \u00e8 data da\nper certi interi formula_12 e un intero formula_13 positivo.\nInfatti, consideriamo l'anello formula_14 (\"d&gt;0\"), contenuto in formula_15. Pu\u00f2 essere definita una norma moltiplicativa formula_16. Ora, la norma di formula_17 \u00e8 1, se e solo se \"(x,y)\" \u00e8 una soluzione dell'equazione di Pell, ed \u00e8 quindi un'unit\u00e0 per l'anello (ovvero \u00e8 invertibile). \nSia ora formula_18 la pi\u00f9 piccola unit\u00e0 maggiore di 1. Anche tutti gli elementi nella forma \"ui\" hanno norma 1, e quindi le loro componenti sono ancora soluzioni dell'equazione di Pell. Se esistesse un'altra soluzione \"q\", essa dovrebbe trovarsi tra due potenze di \"u\":\nDimostrazione del metodo.\nDalla teoria delle frazioni continue si ha che, dati due coefficienti consecutivi formula_6 e formula_22 ad un numero irrazionale \u03b1, questi verificano la relazione\ndove formula_24 \u00e8 il quoziente completo dopo formula_25. Nel caso della frazione continua per formula_4, risulter\u00e0\nSostituendo questo valore, si ottiene\ne poich\u00e9 formula_30 sono numeri interi, si pu\u00f2 spezzare l'equazione in una parte contenente formula_4, sicuramente irrazionale, ed in una parte che non la contiene (sicuramente intera) ottenendo le due equazioni\nPossiamo ora trasformarli in espressioni per formula_34 e formula_35:\nSappiamo anche (sempre dalla teoria delle frazioni continue) che due convergenti qualsiasi verificano:\ne quindi sostituendo si ha\nche \u00e8 l'equazione di Pell che stavamo cercando. Se ora \"n\" \u00e8 dispari, avremo una soluzione con +1; se \u00e8 pari, otterremo una soluzione con -1 Per ottenerne una positiva basta per\u00f2 prolungare la frazione continua di un altro periodo; in tal modo si otterr\u00e0, prima del successivo termine formula_40, un termine di indice 2\"n\"+1, che risolver\u00e0 l'equazione.\nSi pu\u00f2 dimostrare inoltre che se il periodo della frazione continua per formula_4 ha un numero dispari di termine nella parte simmetrica (ovvero c'\u00e8 un termine centrale), l'equazione formula_2 non ha soluzioni.\nGeneralizzazioni.\nUn'equazione di Pell generalizzata \u00e8 nella forma\nle cui soluzioni sono fornite da un opportuno convergente alla frazione continua per formula_4."}
{"id": "1448375", "revid": "1494169", "url": "https://it.wikipedia.org/wiki?curid=1448375", "title": "ACAI", "text": ""}
{"id": "1448381", "revid": "1649933", "url": "https://it.wikipedia.org/wiki?curid=1448381", "title": "Las Vueltas", "text": "Las Vueltas \u00e8 un comune del dipartimento di Chalatenango, in El Salvador.\nStoria.\nLa citt\u00e0 fu molto attiva durante la guerra civile salvadoregna. Lo dimostrano i resti di una bomba americana sganciata da un aereo, ora nel parco cittadino, e un monumento ai caduti della citt\u00e0, situato sempre nel parco centrale."}
{"id": "1448385", "revid": "110157", "url": "https://it.wikipedia.org/wiki?curid=1448385", "title": "Nombre de Jes\u00fas", "text": "Nombre de Jes\u00fas \u00e8 un comune del dipartimento di Chalatenango, in El Salvador."}
{"id": "1448386", "revid": "1543377", "url": "https://it.wikipedia.org/wiki?curid=1448386", "title": "William Stephenson", "text": "Ha partecipato alla spedizione Endurance diretta in Antartide sotto il comando di Ernest Shackleton.\nIngaggiato da Shackleton come fuochista, \u00e8 stato uno dei pochi membri della missione a non essere stato insignito della medaglia polare."}
{"id": "1448389", "revid": "110157", "url": "https://it.wikipedia.org/wiki?curid=1448389", "title": "St\u0103ncu\u021ba", "text": "St\u0103ncu\u021ba \u00e8 un comune della Romania di 3.696 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 4 villaggi: Cuza Vod\u0103, Polize\u0219ti, Stanca, St\u0103ncu\u021ba."}
{"id": "1448390", "revid": "287204", "url": "https://it.wikipedia.org/wiki?curid=1448390", "title": "Stancuta", "text": ""}
{"id": "1448391", "revid": "75472", "url": "https://it.wikipedia.org/wiki?curid=1448391", "title": "Resderta", "text": "Resderta (in sloveno Razdrto, in tedesco \"Pr\u00e4wald\", in italiano anche Prevallo o \"Preval\"), \u00e8 un centro abitato della Slovenia, frazione del comune di Postumia.\nStoria.\nFin dall'antichit\u00e0 \u00e8 il principale valico naturale di collegamento tra Lubiana, attraverso la conca di Postumia, e la Pianura padana, attraverso la valle del fiume Vipacco.\nAttraverso Resderta pass\u00f2 nel 490 d.C. Teodorico con i suoi 200.000 Ostrogoti. La leggenda vuole che sia salito sul vicino monte Nanos (in sloveno \"Ple\u0161a\") per vedere i suoi futuri possedimenti. Da allora il rilievo prese anche il nome di monte Re.\nSuccessivamente pass\u00f2 alla Carniola, con il toponimo tedesco di \"Pr\u00e4wald\" e con quello sloveno di \"Razdrto\".\nDopo la prima guerra mondiale pass\u00f2, come tutta la Venezia Giulia, al Regno d'Italia, come frazione del comune di Crenovizza; il toponimo italiano tradizionale (\"Resderta\") venne mutato nel 1923 in \"Preval\", e nel 1943 in \"Prevallo\".\nDopo la seconda guerra mondiale il territorio pass\u00f2 alla Jugoslavia; attualmente Resderta (tornata ufficialmente \"Razdrto\") \u00e8 frazione del comune di Postumia.\nInfrastrutture e trasporti.\nA livello di infrastrutture stradali, Resderta si trova alla confluenza tra l'autostrada A1 e la superstrada H4, in fase di completamento."}
{"id": "1448392", "revid": "146644", "url": "https://it.wikipedia.org/wiki?curid=1448392", "title": "Henry McNish", "text": ""}
{"id": "1448394", "revid": "131358", "url": "https://it.wikipedia.org/wiki?curid=1448394", "title": "NK Celje", "text": ""}
{"id": "1448395", "revid": "110157", "url": "https://it.wikipedia.org/wiki?curid=1448395", "title": "Prva slovenska nogometna liga 1994-1995", "text": "La Prva slovenska nogometna liga 1994-1995 \u00e8 stata la quarta edizione della massima serie del campionato di calcio sloveno disputata tra il 7 agosto 1994 e il 4 giugno 1995 e conclusa con la vittoria del SCT Olimpia Lubiana, al suo quarto titolo.\nCapocannoniere del torneo fu \u0160tefan \u0160kaper (Beltinci), con 25 reti.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di 30 partite.\nLe ultime due furono retrocesse direttamente in Druga slovenska nogometna liga mentre le classificate dal nono al quattordicesimo posto disputarono un girone di play-out al termine del quale solo le prime due rimasero nella massima serie.\nPrima dell'inizio del torneo il NK Svoboda rinunci\u00f2 alla partecipazione e fu rimpiazzato dal Vev\u010de.\nLe squadre qualificate alle coppe europee furono quattro: i campioni e la seconda classificata alla Coppa UEFA 1995-1996, la squadra vincitrice della coppa nazionale alla Coppa delle Coppe 1995-1996 e un ulteriore club alla Coppa Intertoto 1995.\nClassifica finale.\nLegenda:\nNote:"}
{"id": "1448397", "revid": "1833487", "url": "https://it.wikipedia.org/wiki?curid=1448397", "title": "Villacanale", "text": "Villacanale \u00e8 una frazione di Agnone in provincia di Isernia, posta in una zona collinare. Conta circa 120 abitanti permanenti. Nei mesi estivi invece il numero di abitanti sale a oltre 300, grazie al rientro dei numerosi emigranti che lavorano all'estero o nelle grandi citt\u00e0 italiane.\nStoria.\nLa storia di Villacanale \u00e8 strettamente legata a quella di Agnone, come pertinenza essenziale dei vari feudatari che si sono succeduti nel corso del tempo. \nLa fertilit\u00e0 e la produttivit\u00e0 del terreno, la presenza di alcune sorgenti acquifere, la vegetazione rigogliosa, hanno reso intoccabile questa terra ai Caracciolo di Santobuono, principi titolari di Agnone.\nQuesta famiglia feudataria cerc\u00f2 di curare pi\u00f9 la parte economica che quella urbanistica; quest'ultima infatti viene presa in seria considerazione solo dopo la seconda met\u00e0 del XVII secolo. \n\u00c8 intuibile che il fattore demografico, inteso come popolazione residente \"in loco\", era molto scarso. \nL'incremento della popolazione avviene sotto la signoria feudale del principi Marino e Gregorio Caracciolo. E cos\u00ec sorge il primo centro urbanistico rappresentato dall'attuale zona sita nell'immediata vicinanza della chiesa madre dedicata a San Michele Arcangelo. \nCon la legge dell'eversione della feudalit\u00e0, promulgata da Giuseppe Bonaparte nel 1806, il territorio di Villacanale diventa demaniale. Il potere centrale del Regno di Napoli concede al comune di Agnone l'uso di queste terre, per affidarle ai richiedenti per fini agricoli.\nIl frazionamento del terreno permette un popolamento massiccio della frazione. Ad opera delle famiglie Cacciavillani, Massanisso, Totaro, Di Pietro, Di Ciocco, Capussi, Di Carlo, D'Onofrio, Apollonio, Pallotto, Masciotra, Di Bartolomeo, Palomba, Ottaviano, Marinelli, Lemme, Pannunzio, Iannicelli, Gambatese, Vecchiarelli, Lamano, Mastronardi, Ingratta, Labbate, Di Menna, Marcovecchio il numero di abitanti permanenti sale sensibilmente.\nCon la forte produttivit\u00e0 della terra inizia per Villacanale un periodo di benessere. Intorno al 1845 per\u00f2, per la progressiva diminuzione del fattore zootecnico, i contadini iniziano a restituire al demanio la terra ormai improduttiva. Un periodo di carestia e miseria piomba su Villacanale e su tutti i paesi vicini.\nQuesta situazione \u00e8 aggravata nel 1860 dall'Unit\u00e0 d'Italia che duplica le tasse.\nPer i canalesi inizia il fenomeno dell'emigrazione nelle terre d'oltre oceano.\nArgentina, Brasile e Canada sono le mete preferite che danno lavoro e decoro all'emigrante, che con enormi sacrifici riesce ad acquistare quel fazzoletto di terra, che oggi compone, insieme a tutti gli altri, la frazione di Villacanale. \nL'aumento del benessere permette un aumento demografico. Gli emigranti aumentando il loro tenore di vita si permettono il rientro in patria, per rivedere la famiglia ed il proprio podere.\nIn tempi odierni Villacanale \u00e8 animata dall'\"Associazione Culturale Nuova Villacanale\" che ogni estate organizza diverse feste e mostre."}
{"id": "1448398", "revid": "149587", "url": "https://it.wikipedia.org/wiki?curid=1448398", "title": "Jude\u0163ul Dolj", "text": ""}
{"id": "1448401", "revid": "466539", "url": "https://it.wikipedia.org/wiki?curid=1448401", "title": "Malstr\u00f6m", "text": "Malstr\u00f6m \u00e8 un synth di Reason, differisce da Subtractor per la particolarit\u00e0 di utilizzare la sintesi granulare\nLa sintesi.\nEsistono svariati tipi di sintesi, ovvero algoritmi sui quali si basa il sintetizzatore per la creazione dei suoi suoni. Esiste la sintesi sottrattiva (in Reason implementata da Subtractor) sintesi FM o la sintesi granulare: nella sintesi granulare il suono \u00e8 generato da un numero di piccoli e continui segmenti (\"granuli\") di suono, la cui lunghezza varia in genere tra i 5 e i 100 millisecondi. Il suono risultante \u00e8 modificato attraverso la variazione delle propriet\u00e0 di ogni \"granulo\" e/o l'ordine in cui essi vengono assemblati.\nI granuli possono essere generati attraverso il trattamento di segnali provenienti da algoritmi matematici o anche da suoni campionati detti \"Wavetable\". In quest'ultimo caso, un oscillatore \"wavetable\" riproduce un singolo periodo di forma d'onda, che pu\u00f2 essere il suono di un violino o il rumore di uno sparo, anche se molti sintetizzatori che si basano su wavetable permettono in alternativa possibilit\u00e0 di riprodurre una serie di segnali periodici semplici, sempre in forma di campioni. Malstrom combina la sintesi granulare alla sintesi \"wavetable\" per ottenere un modo molto flessibile di sintetizzare i suoni con un elevato grado di fluidit\u00e0 e variabilit\u00e0 "}
{"id": "1448405", "revid": "149587", "url": "https://it.wikipedia.org/wiki?curid=1448405", "title": "Judetul Dolj", "text": ""}
{"id": "1448406", "revid": "767487", "url": "https://it.wikipedia.org/wiki?curid=1448406", "title": "Nueva Concepci\u00f3n (El Salvador)", "text": "Nueva Concepci\u00f3n \u00e8 un comune del dipartimento di Chalatenango, in El Salvador.\nAltri progetti.\n "}
{"id": "1448407", "revid": "486946", "url": "https://it.wikipedia.org/wiki?curid=1448407", "title": "Jude\u0163ul Gala\u0163i", "text": ""}
{"id": "1448408", "revid": "113654941", "url": "https://it.wikipedia.org/wiki?curid=1448408", "title": "PubChem", "text": "PubChem \u00e8 un database di molecole chimiche, gestito dal centro nazionale per l'Informazione biotecnologica statunitense (NCBI), parte della biblioteca nazionale di medicina (NLM) dell'istituto nazionale della sanit\u00e0 americano (NIH).\nL'accesso al database PubChem pu\u00f2 essere eseguito liberamente attraverso un sito web e possono essere scaricati dati riguardanti milioni di strutture di composti e dati descrittivi tramite il protocollo FTP.\nPubChem possiede descrizioni di molecole con meno di 1000 atomi e 1000 legami.\nLa Societ\u00e0 americana di chimica ha chiesto al Congresso degli Stati Uniti d'America di limitare l'uso di PubChem perch\u00e9 concorrerrebbe con il loro Chemical Abstracts Service (CAS). Peraltro pi\u00f9 di 80 gestori di database contribuiscono alla crescita di PubChem.\nBasi di dati.\nPubChem si compone di tre database collegati tra di loro tramite il sistema Entrez: \nCampi di ricerca.\nSu PubChem \u00e8 possibile effettuare ricerche utilizzando diversi tipi di parametri (campi):"}
{"id": "1448409", "revid": "486946", "url": "https://it.wikipedia.org/wiki?curid=1448409", "title": "Judetul Galati", "text": ""}
{"id": "1448410", "revid": "86343", "url": "https://it.wikipedia.org/wiki?curid=1448410", "title": "Surdila", "text": "Il toponimo Surdila pu\u00f2 riferirsi a diverse localit\u00e0 della Romania:"}
{"id": "1448411", "revid": "131358", "url": "https://it.wikipedia.org/wiki?curid=1448411", "title": "Cassa acustica", "text": ""}
{"id": "1448412", "revid": "64525", "url": "https://it.wikipedia.org/wiki?curid=1448412", "title": "Pubchem", "text": ""}
{"id": "1448415", "revid": "149587", "url": "https://it.wikipedia.org/wiki?curid=1448415", "title": "Jude\u0163ul Giurgiu", "text": ""}
{"id": "1448416", "revid": "149587", "url": "https://it.wikipedia.org/wiki?curid=1448416", "title": "Judetul Giurgiu", "text": ""}
{"id": "1448417", "revid": "287204", "url": "https://it.wikipedia.org/wiki?curid=1448417", "title": "Joel Epalle", "text": ""}
{"id": "1448419", "revid": "110157", "url": "https://it.wikipedia.org/wiki?curid=1448419", "title": "Surdila-G\u0103iseanca", "text": "Surdila-G\u0103iseanca \u00e8 un comune della Romania di 2.648 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 2 villaggi: Filipe\u0219ti e Surdila-G\u0103iseanca."}
{"id": "1448420", "revid": "287204", "url": "https://it.wikipedia.org/wiki?curid=1448420", "title": "Surdila-Gaiseanca", "text": ""}
{"id": "1448422", "revid": "92723", "url": "https://it.wikipedia.org/wiki?curid=1448422", "title": "Agust\u00edn Garc\u00eda-Gasco y Vicente", "text": ""}
{"id": "1448423", "revid": "767487", "url": "https://it.wikipedia.org/wiki?curid=1448423", "title": "Lorv\u00e3o", "text": "Lorv\u00e3o \u00e8 una freguesia (\"frazione\") portoghese di 3.898 abitanti situata nel comune di Penacova, nel distretto di Coimbra, nella regione del Centro.\nA Lorv\u00e3o c'\u00e8 il monastero di san Mamede.\nLocalit\u00e0.\nLe seguenti localit\u00e0 sono comprese nella freguesia di Lorvao: Foz do Caneiro, S\u00e3o Mamede, Aveleira, Roxo, Paradela do Lorv\u00e3o, Chelo, Rebordosa."}
{"id": "1448426", "revid": "1305772", "url": "https://it.wikipedia.org/wiki?curid=1448426", "title": "You Wanted the Best, You Got the Best!!", "text": "You Wanted the Best, You Got the Best!! \u00e8 una raccolta ufficiale del gruppo hard rock statunitense Kiss, pubblicata il 25 giugno 1996 per l'etichetta discografica Mercury Records.\nPubblicato in concomitanza con il Kiss Alive/Worldwide Tour (il primo con la formazione originale allora appena riunitasi), l'album contiene alcune tracce estratte dai primi due album live del gruppo. All'interno dell'album vi sono inoltre altre cinque tracce inedite registrate durante i concerti. In fondo all'album vi \u00e8 l'audio di un'intervista concessa dai Kiss per Jay Leno, denominata \"Kiss Tells All\". L'album \u00e8 stato certificato disco d'oro il 21 maggio 1997."}
{"id": "1448427", "revid": "1155", "url": "https://it.wikipedia.org/wiki?curid=1448427", "title": "Rivulus marmoratus", "text": ""}
{"id": "1448428", "revid": "767487", "url": "https://it.wikipedia.org/wiki?curid=1448428", "title": "Surdila-Greci", "text": "Surdila-Greci \u00e8 un comune della Romania di 1.550 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 4 villaggi: Brate\u0219u Vechi, F\u0103urei-Sat, Horia, Surdila-Greci."}
{"id": "1448430", "revid": "1505830", "url": "https://it.wikipedia.org/wiki?curid=1448430", "title": "Religiose di Nostra Signora di Sion", "text": "Le Religiose di Nostra Signora di Sion (in francese \"Religieuses de Notre-Dame de Sion\") sono un istituto religioso femminile di diritto pontificio: le suore di questa congregazione pospongono al loro nome la sigla N.D.S.\nStoria.\nLa congregazione venne fondata da Th\u00e9odore Marie Ratisbonne (1802-1884): nato a Strasburgo da una famiglia di banchieri ebrei, si era convertito al cattolicesimo nel 1827 e nel 1830 era divenuto sacerdote. Venne stimolato a creare una nuova comunit\u00e0 religiosa da suo fratello minore Alphonse Marie, che gli rifer\u00ec di aver ricevuto, il 20 gennaio 1842, mentre si trovava nella Basilica di Sant'Andrea delle Fratte di Roma, la visione di Maria.\nA Parigi c'erano numerosi ebrei provenienti dai paesi dell'Europa dell'est desiderosi di far educare cristianamente i figli e nel 1843 Ratisbonne apr\u00ec una scuola gestita dalle prime due religiose: la congregazione venne intitolata a Nostra Signora di Sion (Sion, ovvero citt\u00e0 della Pace, era uno dei nomi biblici di Gerusalemme, e \"figlia di Sion\" era uno dei titoli mariani).\nL'istituto ricevette il pontificio decreto di lode l'8 settembre 1863 e venne approvato definitivamente dalla Santa Sede il 14 dicembre 1874.\nLa protezione data dalla congregazione agli ebrei durante la Seconda guerra mondiale (vedi infra) dar\u00e0 l'avvio ad un cammino di riflessione che la porter\u00e0 a essere in prima fila nel nascente dialogo ebraico-cristiano. Ricorda suor Marie-Dominique Gros:\nGiusti tra le nazioni.\nIl memoriale di Yad Vashem riconosce sette suore di Nostra Signora di Sion ed un padre di Sion come \"Giusti\" per aver salvato degli ebrei durante la Seconda guerra mondiale a Parigi, Grenoble, Anversa e Roma : all'indomani della retata al ghetto di Roma e fino alla Liberazione, la casa generalizia della congregazione, allora in via Garibaldi, apre le porte a 187 ebrei romani, salvandoli dalle deportazione. \u00c8 numericamente il pi\u00f9 alto contributo dato da un istituto religioso femminile romano alle operazioni di assistenza agli ebrei perseguitati. \nNel gennaio 2021 sette storie della Shoah, tra cui quella di suor Luisa (al secolo Marcella Girelli, la suora che ricevuto il riconoscimento dei \"Giusti\" a nome anche delle altre), sono state raccontate in un film di 40 minuti di Steven Spielberg (intitolato \"Sette storie della Shoah\") che l'ha donato a Roma nel giorno della Memoria.\nAttivit\u00e0 e diffusione.\nLe Religiose di Nostra Signora di Sion hanno oggi come fine principale la promozione del dialogo interreligioso tra cattolici ed ebrei, ortodossi e musulmani; si dedicano all'istruzione, alla catechesi e ad altre opere di assistenza sociale e sanitaria.\nNel 1955 la congregazione ha aperto a Parigi un \"Centro di Studi e Informazione su Israele\". Dopo la promulgazione della costituzione \"Nostra aetate\" da parte del Concilio Vaticano II (1965), con il sostegno del cardinale Augustin Bea e di padre Cornelius Rijk promuove la costituzione del Service International de Documentation Jud\u00e9o-Chr\u00e9tienne (SIDIC), con sede a Roma, che dal 1966 fino al suo scioglimento nel 2007 ha svolto un ruolo di primo piano a livello internazionale nella definizione dei nuovi rapporti tra Chiesa cattolica ed ebraismo.\nSono presenti in Europa (Austria, Belgio, Francia, Germania, Irlanda, Italia, Polonia, Regno Unito, Romania, Spagna, Svizzera, Turchia), nelle Americhe (Argentina, Brasile, Canada, Costa Rica, Nicaragua, Stati Uniti d'America), in Africa (Egitto, Tunisia), in Israele, in Australia e nelle Filippine. La sede generalizia \u00e8 in via Nicola Fabrizi,2 a Roma, in un palazzo disegnato dall'architetto Gio' Ponti nel 1962.\nAlla fine del 2008, la congregazione contava 430 religiose in 80 case.\nComunit\u00e0 religiose.\nSi distinguono due tipi di comunit\u00e0 :\nUn altro ramo della congregazione \u00e8 esistito dal 1936 al 1964, le Ancelle di Nostra Signora di Sion. Il ramo \u00e8 nato dall'unione con una piccola congregazione, le Ancelle di Nostra Signora Regina di Palestina (nata nel 1927). Le suore appartenenti a quel ramo avevano come compito di lavorare all'\"apostolato diretto\" nei confronti degli ebrei ed hanno avuto un ruolo importante durante il secondo conflitto mondiale nel salvataggio degli ebrei perseguitati. Il ramo si \u00e8 distaccato dalla congregazione nel 1964 ed ha assunto il nome di Pax Nostra. \nEsiste inoltre una congregazione maschile con lo stesso carisma della congregazione femminile e fondata dallo stesso uomo, Th\u00e9odore Ratisbonne, nel 1855 : la congregazione dei religiosi di Nostra Signora di Sion, principalmente presenti in Brasile, dove si trova la loro casa generalizia, in Israele ed in Francia."}
{"id": "1448432", "revid": "2014155", "url": "https://it.wikipedia.org/wiki?curid=1448432", "title": "Malcolm IV di Scozia", "text": "La corona.\nMalcolm nacque in una data imprecisata fra il 23 aprile e il 24 maggio 1141 da Enrico di Scozia, figlio di Davide I di Scozia ed Ada de Warenne, figlia di Elisabetta di Vermandois e Guglielmo de Warenne, II conte del Surrey. Al tempo della sua nascita il padre Enrico era il naturale erede al trono di Scozia, ma quando Malcolm ebbe circa undici anni egli si ammal\u00f2 e mor\u00ec improvvisamente il 12 giugno 1152. Davide non aveva altri figli maschi, ma egli, a differenza di Enrico I d'Inghilterra che alla morte dell'unico maschio Guglielmo Adelin nel naufragio della Nave Bianca si era trovato senza eredi, aveva tre nipoti, figli di Enrico che avrebbero assicurato continuit\u00e0 alla corona.\nIl maggiore di essi era proprio Malcolm che divenne il nuovo erede al trono, per prepararlo alla vita che lo attendeva Davide mand\u00f2 il giovane nipote a visitare il regno in compagnia di Donnchad I, conte di Fife (1133-1154) cui fu dato il titolo di \"Rector\" forse per indicare che, se Malcolm fosse salito al trono ancora bambino, egli avrebbe rivestito la carica di reggente. Davide non sopravvisse a lungo, il 24 maggio 1153 spir\u00f2 mentre si trovava a Carlisle e Malcolm venne incoronato a Scone il 27 dello stesso mese quando era appena dodicenne, il fatto che lo abbiano incoronato ancora prima che il vecchio re fosse sepolto potrebbe apparire come una scelta sconsiderata se non fosse che Malcolm non era il solo a volere la corona.\nLa Saga degli uomini delle Orcadi individua in \"William il nobile\", figlio di William fitz Duncan (morto 1147) l'uomo che \"ogni scozzese ha desiderato come suo re\". William fitz Duncan spos\u00f2 Alice de Rumilly nel 1137 circa, il che fa supporre che suo figlio fosse ancora molto giovane e non ci sono prove concrete sul fatto che William reclamasse il trono. Mor\u00ec giovane, all'inizio del 1160, affidando le sue propriet\u00e0 alle sue tre sorelle. Poco prima della morte di Davide un altro dei figli di William, Wimund era stato accecato, castrato e confinato presso l'abbazia di Byland. Un altro parente di William si fece avanti nella persona di Domnall mac Uilleim, primo esponente del clan dei Meic Uilleim, che godeva di un considerevole appoggio nel Contado di Moray. Un altro potenziale re, era M\u00e1el Coluim mac Alisdair incarcerato a Roxburgh nel 1130 circa poich\u00e9 era probabilmente uno dei figli illegittimi di Alessandro I.\nM\u00e1el Coluim venne liberato nel 1153 nella convinzione che avrebbe reclamato la corona per s\u00e9, ma nonostante questo nessuno riusc\u00ec a deporre Malcolm dal trono. Come nuovo re e particolarmente giovane, Malcolm ricevette diversi guanti di sfida dai suoi potenti vicini, Somerled, re di Argyll; Fergus di Galloway; e, il pi\u00f9 importante tra tutti, Enrico II d'Inghilterra. Soltanto R\u00f6gnvald Kali Kolsson, conte delle Orcadi, lo appoggi\u00f2 ma era partito per una crociata e mor\u00ec nel 1158, la sua morte port\u00f2 il giovane e ambizioso Harald Maddadsson a rimanere l'unico detentore del potere nel nord. La prima opposizione a Malcolm avvenne nel novembre del 1153, dalla combinazione di un vicino, Somerled di Argyll e di un rivale della famiglia, M\u00e1el Coluim mac Alisdair. Ci\u00f2 dur\u00f2 poco perch\u00e9 Somerled presto dovette preoccuparsi di una guerra contro Godred II Olafsson che dur\u00f2 fino al 1156 e secondariamente, forse, un conflitto con Gille Cr\u00edst, conte di Menteith. Nel 1157, si dice che re Malcolm si sia riconciliato con M\u00e1el Coluim MacHeth, che fu nominato conte di Ross, che probabilmente era un titolo tenuto da suo padre.\nI conflitti del regno.\nMalcolm non era solo il re di Scozia, aveva anche ereditato dal padre la Northumbria che suo nonno e suo padre avevano preso durante la Guerra civile inglese che aveva dilaniato il paese quando si erano scontrati Stefano I d'Inghilterra e sua cugina l'Imperatrice Matilde. Malcolm don\u00f2 la Northumbria a suo fratello minore William tenendo invece la Cumbria per s\u00e9. Queste due terre insieme al contado di Huntingdon e pi\u00f9 tardi il contado di Chester erano feudi della corona inglese e Malcolm tard\u00f2 a porgere omaggio ad Enrico II d'Inghilterra per i possedimenti che deteneva nel suo regno facendolo solo nel 1157 al Castello Peveril (\"Peveril Castle\"), a Castleton, nel Derbyshire, prima e a Chester poi. Enrico rifiut\u00f2 a Malcolm e al fratello di rimanere proprietari di quei feudi, ma lo cre\u00f2 invece Conte di Huntingdon, onore per il quale Malcolm rese omaggio.\nNel 1158 i due si incontrarono ancora a Carlisle, ma questo non serv\u00ec a migliorare di molto i loro rapporti, tanto che Enrico non lo cre\u00f2 cavaliere, l'anno seguente Malcolm accompagn\u00f2 il sovrano inglese all'assedio di Tolosa al termine del quale ricevette il cavalierato. Malcolm torn\u00f2 in patria nel 1160 e si trov\u00f2 ben presto a dover fronteggiare la ribellione di un manipolo di uomini guidati da Ferchar Conte di Strathearn che strinse il re d'assedio. Finita la rivolta Ferchar diede a Malcolm i nomi dei nobili coinvolti e da essa pare possibile escludere la presenza di Donnchad II, conte di Fife (1154-1204), figlio dell'antico \"reggente\" di Malcolm. Sia Giovanni di Fordun che altri cronacotecari suggeriscono che la rivolta abbia avuto infine un esito relativamente pacifico, e che essa fin\u00ec quando Malcolm guid\u00f2 una spedizione nel Galloway dove sconfisse definitivamente Fergus che fin\u00ec i propri giorni come monaco alla Holyrood Abbey dove mor\u00ec nel 1161 mentre suo figlio Uhtred di Galloway (1120 circa-22 settembre 1174) venne preso come ostaggio. A causa del raid compiuto a Galloway si \u00e8 a lungo creduto che Fergus facesse parte dei conti ribelli, recentemente si \u00e8 invece ipotizzato che, a rivolta conclusa e pacificata, i conti stessi abbiano chiesto a Malcolm di attaccare Fergus forse quale rimostranza per dei saccheggi da lui compiuti.\nNel luglio 1163, pi\u00f9 o meno nel periodo in cui era previsto un incontro di Enrico con Malcolm questi si ammal\u00f2 seriamente mentre si trovava nei pressi di Doncaster. Nel frattempo Malcolm si era pacificato anche con Enrico e aveva riassestato il Moray sostituendo Fergus con i suoi figli e ormai aveva un solo nemico, Somerled che poco prima del 1160 era divenuto sovrano del Regno dell'isola di Man. Nel 1164 questi port\u00f2 un grande esercito di isolani ed irlandesi per attaccare Glasgow e Renfrew dove Walter fitz Alan (1106-giugno 1177) Grande intendente di Scozia aveva appena completato un castello. Nella battaglia che segu\u00ec sia Somerled che il figlio GilleBride perirono insieme a molti soldati guidati dal Vescovo di Glasgow che all'epoca era probabilmente Herbert di Selkirk. I cronacotecari dell'epoca attribuirono la vittoria di Malcolm e dei suoi sostenitori all'intercessione di Mungo di Glasgow.\nLa morte prematura.\nMalcolm mor\u00ec il 9 dicembre 1165 a Jedburgh a soli ventiquattro anni, la sua precoce dipartita pu\u00f2 essere stata accelerata dalla Malattia ossea di Paget di cui soffriva e che ha come effetti una grave deformazione e ingrandimento delle ossa. Gli Annali dell'Ulster scritti attorno al 1165 incensarono Malcolm compiangendo la sua perdita e lo stesso fece il cronacotecario William di Newburgh (forse 1136-forse 1198), altri invece lo deprecarono affermando che non aveva curato gli interessi del regno, che si era fatto sottomettere facendosi portare via la Northumbria e che era grandemente odiato dalla gente comune.\nSecondo la leggenda Malcolm ebbe una figlia che venne fidanzata, sul suo letto di morte, a Enrico, Principe di Capua (1160-1172), ma \u00e8 certamente falso, egli non lasci\u00f2 eredi maschi o femmine che fossero. Sua madre Ada aveva pensato di fidanzare il figlio con Costanza di Bretagna, figlia di Conan, III duca di Bretagna (fra il 1093 e il 1096-17 settembre 1148), ma Malcolm mor\u00ec prima che le nozze potessero avere luogo. Le fonti coeve sono piuttosto scarse di informazioni, ma per quanto possibile sembra che Malcolm continu\u00f2 il cammino di riforme intrapreso dal nonno e dal bisnonno, le cariche di Sceriffo di Crail, Dunfermline, Edimburgo, Forfar, Lanark e Linlithgow si possono datare al regno di Malcolm insieme a quello di Giustiziere del Lothian. Malcolm fond\u00f2 anche l'abbazia dell'Ordine cistercense nella cittadina di Coupar Angus.\nNei libri.\nMalcolm appare come personaggio in due opere dello scrittore Nigel Tranter:"}
{"id": "1448433", "revid": "1543377", "url": "https://it.wikipedia.org/wiki?curid=1448433", "title": "Albert Holness", "text": "Ha partecipato alla spedizione Endurance diretta in Antartide sotto il comando di Ernest Shackleton.\nIngaggiato da Shackleton come fuochista, \u00e8 ricordato per essere caduto in mare di Weddell quando la banchisa su cui si poggiava uno dei campi costruiti durante la missione si \u00e8 spezzata proprio sotto il sacco a pelo di Holness addormentato.\n\u00c8 stato uno dei pochi membri della missione a non essere stato insignito della medaglia polare.\nHolness \u00e8 morto cadendo fuoribordo mentre navigava a bordo della nave \"Lord Lonsdale\" al largo delle isole F\u00e6r \u00d8er."}
{"id": "1448434", "revid": "729019", "url": "https://it.wikipedia.org/wiki?curid=1448434", "title": "Ferrovia Siena-Grosseto", "text": "La ferrovia Siena-Grosseto \u00e8 una linea ferroviaria italiana a scartamento ordinario che collega la citt\u00e0 di Siena alla citt\u00e0 di Grosseto.\nCaratteristiche.\nLa ferrovia \u00e8 lunga circa 100 km, interamente priva di elettrificazione, \u00e8 a binario unico ed \u00e8 gestita da RFI. Ha inizio presso la stazione di Siena, dove si separa dalla ferrovia Centrale Toscana scavalcandola quasi perpendicolarmente nei pressi della frazione di Abbadia, per poi proseguire verso sud fino a congiungersi con la ferrovia Tirrenica a nord della stazione di Montepescali, terminando il suo tragitto presso la stazione di Grosseto dopo circa 12 km di binari in comune.\nIl servizio passeggeri sulla linea \u00e8 svolto da Trenitalia.\nStoria.\nIl primo collegamento ferroviario tra Siena e Grosseto fu completato nel 1872: si trattava di una diramazione della ferrovia Centrale Toscana presso la stazione di Asciano, che proseguiva verso sud-ovest attraversando la Val d'Orcia fino a raggiungere la ferrovia Tirrenica, inaugurata 8 anni prima, all'altezza della stazione di Montepescali. La ferrovia riscosse un notevole successo, tanto che nei primi anni del secolo seguente si inizi\u00f2 a pensare di investire sull'asse Siena-Grosseto costruendo una nuova ferrovia che collegasse direttamente le due citt\u00e0.\nNel 1910 la Soci\u00e9t\u00e9 Fran\u00e7aise de Chemins de Fer en Toscane ottenne la concessione della linea ferroviaria che, sulla base di un progetto approvato gi\u00e0 nel 1906, avrebbe collegato Siena e Grosseto passando per Buonconvento e allacciandosi alla ferrovia Asciano-Grosseto presso la stazione di Monte Antico. Tutt'oggi la chilometrica della ferrovia Siena-Grosseto riflette quella del suo tracciato originale: da Grosseto viene mantenuta la progressiva chilometrica della ferrovia Tirrenica fino ad Asciano; alla stazione di Monte Antico si trova invece il km zero della linea passante per Buonconvento.\nI lavori di costruzione della nuova linea iniziarono nel 1923, dopo che due anni prima la concessione era passata alla Societ\u00e0 Italiana per Imprese Ferroviarie e Lavori Pubblici (SIF). La linea riprese in gran parte la sede di una preesistente ferrovia mineraria che dalle miniere di lignite di Murlo conduceva alla stazione di Monte Antico. Inaugurata il 30 maggio 1927, la linea si attestava inizialmente presso la stazione di Siena Madonnina Rossa, situata a est della citt\u00e0 nel punto di confluenza con la ferrovia Siena-Chiusi, in attesa del completamento della nuova stazione di Siena, avvenuto nel 1935. La ferrovia sub\u00ec ingenti danni durante la seconda guerra mondiale e riprese a funzionare soltanto nel 1951; la SIF mantenne la concessione della linea fino al 1955, quando la ferrovia pass\u00f2 in gestione a Ferrovie dello Stato (FS). Il 16 giugno 1966 la ferrovia venne chiusa a causa dei danni provocati da un'alluvione e fu riaperta solo nel maggio 1980, dopo essere stata oggetto di lavori di ammodernamento tecnico con l'introduzione di un sistema di controllo centralizzato del traffico."}
{"id": "1448435", "revid": "33689", "url": "https://it.wikipedia.org/wiki?curid=1448435", "title": "Thorondir", "text": ""}
{"id": "1448437", "revid": "1305772", "url": "https://it.wikipedia.org/wiki?curid=1448437", "title": "L.A. Law - Avvocati a Los Angeles", "text": "L.A. Law - Avvocati a Los Angeles (\"L.A. Law\") \u00e8 una serie televisiva della NBC, vincitrice di svariati premi tra cui Emmy e Golden Globe, ambientata nel mondo degli avvocati di un rinomato studio legale McKenzie, Brackman, Chaney &amp; Kusak, di Los Angeles, dove tutti i giorni hanno a che fare con complessi casi giudiziari e problemi di natura privata. La serie mescola sapientemente umorismo con drammaticit\u00e0, toccando temi di estrema attualit\u00e0 come AIDS, razzismo, omosessualit\u00e0, droga e corruzione.\nCreata da Steven Bochco, gi\u00e0 creatore di \"Hill Street giorno e notte\" e in seguito di \"NYPD - New York Police Department\", la serie \u00e8 composta da 8 stagioni andate in onda dal 1986 al 1994. In Italia \u00e8 stata trasmessa per la prima volta nel 1988 su Rai 2, in seguito \u00e8 stata trasmessa su Rete 4 e TMC.\nNel 2002 \u00e8 stato girato un film TV conclusivo della serie."}
{"id": "1448440", "revid": "339392", "url": "https://it.wikipedia.org/wiki?curid=1448440", "title": "L.A. Law", "text": ""}
{"id": "1448441", "revid": "1005847", "url": "https://it.wikipedia.org/wiki?curid=1448441", "title": "Elezioni parlamentari in Polonia del 1922", "text": "Le elezioni parlamentari in Polonia del 1922 si tennero dal 5 al 12 novembre e furono le seconde consultazioni elettorali della Seconda Repubblica di Polonia. Le elezioni furono vinte dal partito della Destra Polacca, l'Unione Popolare Nazionale (\"Zwi\u0105zek Ludowo-Narodowy\"), anche se questo partito non ottenne in realt\u00e0 la maggioranza, ma dolo 98 su 444 seggi (il 22% del totale). Una delle forze dominanti negli anni successivi fu la coalizione Chjeno-Piast coalition. Le coalizioni risultanti furono instabili, e la situazione, difficile sin dall'inizio con l'assassinio del Presidente della Polonia Gabriel Narutowicz nel dicembre, culminarono nel 1926 con il colpo di stato di maggio.\nLe elezioni si svolsero secondo quanto stabilito dalla Costituzione Polacca di Marzo."}
{"id": "1448442", "revid": "767487", "url": "https://it.wikipedia.org/wiki?curid=1448442", "title": "\u0218u\u021be\u0219ti", "text": "\u0218u\u021be\u0219ti \u00e8 un comune della Romania di 4.561 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 2 villaggi: Mihail Kog\u0103lniceanu e \u0218u\u021be\u0219ti."}
{"id": "1448443", "revid": "247222", "url": "https://it.wikipedia.org/wiki?curid=1448443", "title": "Top of the Bill", "text": ""}
{"id": "1448449", "revid": "767487", "url": "https://it.wikipedia.org/wiki?curid=1448449", "title": "Led Zeppelin BBC Sessions", "text": "BBC Sessions \u00e8 una raccolta contenente brani tratti da sessioni di registrazione in studio e altri registrati dal vivo per la BBC. \u00c8 stata pubblicata dalla Atlantic Records nel novembre del 1997. Il primo disco comprende materiale di tre differenti registrazioni del 1969; il secondo \u00e8 composto invece da brani registrati durante il concerto del 1\u00ba aprile 1971 a Londra.\nMolti dei brani erano gi\u00e0 contenuti in alcuni bootleg prima della pubblicazione ufficiale.\nL'album \u00e8 l'unica raccolta live della band dal 1976, anno della pubblicazione di \"The Song Remains the Same\" e contiene alcune registrazioni del 1969 di brani inediti, come \"Somethin' Else\" di Eddie Cochran e \"The Girl I Love...\" di Sleepy John Estes, nonch\u00e9 alcune parti del medley di \"Whole Lotta Love\" del concerto del 1971. L'introduzione di \"Stairway to Heaven\" non \u00e8 accolta dal solito boato dei fan in quanto all'epoca era praticamente sconosciuta (verr\u00e0 pubblicata 7 mesi pi\u00f9 tardi nel quarto album del gruppo)."}
{"id": "1448453", "revid": "968255", "url": "https://it.wikipedia.org/wiki?curid=1448453", "title": "Stazione di Mosciano Sant'Angelo", "text": "La stazione di Mosciano Sant'Angelo \u00e8 una fermata ferroviaria della ferrovia Teramo-Giulianova a servizio dell'omonimo comune.\nStrutture e impianti.\nLa stazione di Mosciano Sant'Angelo \u00e8 gestita da Rete Ferroviaria Italiana (RFI). L'impianto \u00e8 servito da un unico binario.\nServizi.\nLa stazione dispone di:"}
{"id": "1448454", "revid": "167080", "url": "https://it.wikipedia.org/wiki?curid=1448454", "title": "Risonatore di Helmholtz", "text": ""}
{"id": "1448459", "revid": "226458", "url": "https://it.wikipedia.org/wiki?curid=1448459", "title": "Nueva Trinidad", "text": "Nueva Trinidad \u00e8 un comune del dipartimento di Chalatenango, in El Salvador."}
{"id": "1448460", "revid": "767487", "url": "https://it.wikipedia.org/wiki?curid=1448460", "title": "Tichile\u0219ti", "text": "Tichile\u0219ti \u00e8 un comune della Romania di 3.813 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 2 villaggi: Albina e Tichile\u0219ti."}
{"id": "1448462", "revid": "287204", "url": "https://it.wikipedia.org/wiki?curid=1448462", "title": "Tichilesti", "text": ""}
{"id": "1448463", "revid": "2091899", "url": "https://it.wikipedia.org/wiki?curid=1448463", "title": "Teoria dei sistemi sociali", "text": "La teoria dei sistemi sociali \u00e8 una teoria sociologica formulata da Niklas Luhmann che mira alla comprensione della natura e del funzionamento della realt\u00e0 sociale. Essa viene concepita come una branca della teoria generale dei sistemi.\nFormulata nel 1984, lo scopo della teoria dei sistemi sociali consiste nello sviluppo di un discorso sociologico in grado analizzare qualsiasi aspetto della realt\u00e0 sociale: dalla singola interazione, passando per i gruppi organizzati, fino a quella complessa societ\u00e0 che troviamo nella nostra epoca.\nQuesta teoria riprende e rielabora i lavori (tra gli altri) di Ludwig von Bertalanffy, Edgar Morin, Talcott Parsons e James Grier Miller.\nDescrizione.\nLe caratteristiche dei sistemi sociali.\nAlla base della teoria vi \u00e8 il concetto di \"sistema\". Secondo Luhmann un sistema \u00e8 un insieme di operazioni o elementi collegati fra di loro in base a criteri prestabiliti o in base a programmi dotati di una qualche autonomia. Uno degli assunti principali della teoria dei sistemi sociali \u00e8 che i sistemi conservano la propria autonomia rispetto all'ambiente in cui operano.\nOvviamente esistono varie tipologie di sistemi, ognuna con la propria operazione caratterizzante:\nLa \"comunicazione\" come base dei sistemi sociali.\nNella teoria dei sistemi sociali la comunicazione \u00e8 costituita da tre processi:\nMax Weber, contrariamente a Luhmann, aveva sostenuto che l'azione (e non la comunicazione) \u00e8 \u00abil mattone che d\u00e0 forma al sociale\u00bb. Ma \u00e8 facile notare come la concezione weberiana, secondo Luhmann, sia una \u00absemplificazione\u00bb della realt\u00e0, in quanto l'azione \u00e8 soltanto uno dei momenti della comunicazione. A tal proposito Luhmann afferma:\nAlcuni problemi della \"comunicazione\".\nNella visione della teoria dei sistemi sociali i sistemi sociali sono dunque reti (o processi) di comunicazioni, intrecciate fra loro e anche, teoricamente, in conflitto. La realizzazione di tali processi va incontro, per\u00f2, a due problemi importanti, presenti in tutti i sistemi sociali: \nIl concetto di \"ambiente\".\nSecondo Luhmann tutti i sistemi sociali si situano in un \u00abambiente\u00bb (\"Umwelt\"): esso \u00e8 tutto ci\u00f2 che non fa parte del sistema.\nDi questo ambiente fanno parte l'ambiente naturale, ma anche l'uomo, dal momento che il suo sistema psichico e il suo organismo sono entit\u00e0 autonome e differenziate dai sistemi sociali.\nRispetto all'ambiente esterno i sistemi sociali hanno ottenuto una loro autonomia (\"Ausdifferenzierung, \"\u00abdifferenziazione esterna\u00bb) e, contemporaneamente, sono riusciti a differenziarsi anche al loro interno (\"Differenzierung\", \u00abdifferenziazione interna\u00bb).\nLa differenziazione interna.\nStoricamente si sono avvicendate quattro forme di differenziazione interna (ai sistemi sociali):"}
{"id": "1448464", "revid": "1100311", "url": "https://it.wikipedia.org/wiki?curid=1448464", "title": "Sebasti\u00e1n Abreu", "text": "Sesto nella classifica dei migliori marcatori della \"Celeste\" con 26 gol, \u00e8 soprannominato \"El Loco\" e \"El Elegido\".\nUnico giocatore al mondo ad essere stato in 31 club in una carriera.\nCarriera.\nClub.\nAttaccante dotato di un imponente fisico e grande fiuto del gol, ha girovagato tra Centro America, Sud America e in Europa, dove, acquistato dal Deportivo La Coru\u00f1a, non ha per\u00f2 riscosso grande successo. Ha poi giocato per diversi anni tra Messico, Argentina, Brasile e Uruguay, realizzando molte reti, soprattutto con Cruz Azul (46 realizzazioni in due anni) e Nacional (37), e affermandosi per quattro volte capocannoniere della Primera Divisi\u00f3n messicana.\nInizia la carriera in patria, tra le file del Defensor Sporting. Il 12 aprile 1996 firma le sue prime reti in una competizione internazionale mettendo a segno una doppietta in Coppa Libertadores contro l', match finito 2-0. Nel 1996 si trasferisce al San Lorenzo per l'equivalente di 350.000 euro, segnando 26 gol in due campionati.\nNel gennaio del 1998 si trasferisce in Europa, acquistato dagli spagnoli del Deportivo La Coru\u00f1a in cambio di una cifra equivalente a \u20ac 5 milioni. Segna all'esordio, il 4 gennaio 1998, nel successo maturato contro lo realizzando il 2-1 finale a cinque minuti dalla fine della partita di campionato. Dieci giorni dopo va in gol anche in Coppa del Re contro l', firmando l'unico gol del match nel corso della ripresa. Nel resto del campionato segna solamente altre due reti, contro e partite vinte rispettivamente per 3-1 e 2-1.\nDopo la sua breve esperienza europea, il suo cartellino resta al Deportivo che lo gira in prestito fino al 2004: Abreu finisce per vestire le maglie di Gremio (Brasile), Tecos Guadalajara (Messico, 27 gol totali e capocannoniere del Verano 2000 con 13 centri), San Lorenzo (Argentina, 10 reti e il titolo di Clausura 2000), Nacional (Uruguay), Cruz Azul (dove vince il titolo di miglior marcatore del Verano 2002, con 19 marcature), America (Messico) e nuovamente il Tecos Guadalajara. Nell'estate del 2004, gli uruguaiani del Nacional prelevano Abreu dal Deportivo in cambio di \u20ac 200.000.\nNel gennaio 2009, dopo dieci anni di assenza, \u00e8 tornato in Spagna per giocare con la Real Sociedad, nella Segunda Divisi\u00f3n. Il 13 giugno dello stesso anno \u00e8 stato quindi ufficializzato il suo trasferimento dalla Real Sociedad all'Aris Salonicco. Sigla il suo primo gol greco il 26 settembre nella partita contro lo Skoda Xanthi, al 90' minuto insacca con un gran colpo di testa che vale la vittoria della sua squadra per 1-0.\nNel gennaio 2010 firma con il Botafogo, con il quale gioca fino all'estate del 2012, quando viene girato in prestito al Figueirense. Dopo la breve parentesi brasiliana, Abreu decide di tornare in Uruguay per vestire la maglia del Nacional, squadra di cui aveva gi\u00e0 fatto parte nel 2001 e nella stagione 2004-2005. Il 12 novembre 2016, l'attaccante quarantenne si accorda con i brasiliani del : trasferendosi nella sua ventitreesima squadra, Abreu entra nel guinness dei primati.\nNazionale.\nAbreu conta 70 presenze e 26 reti nella nazionale uruguaiana. Con la maglia della nazionale ha anche preso parte al mondiale 2002 e alle Copa Am\u00e9rica 2007 e 2011 vincendo quest'ultima. Al mondiale 2010 segna il rigore decisivo ai quarti contro il Ghana con un cucchiaio.\nStatistiche.\nPresenze e reti nei club.\n\"Statistiche aggiornate al 24 novembre 2021.\""}
{"id": "1448465", "revid": "226458", "url": "https://it.wikipedia.org/wiki?curid=1448465", "title": "Ojos de Agua (Chalatenango)", "text": "Ojos de Agua \u00e8 un comune del dipartimento di Chalatenango, in El Salvador."}
{"id": "1448466", "revid": "247222", "url": "https://it.wikipedia.org/wiki?curid=1448466", "title": "Life's Like a River", "text": ""}
{"id": "1448469", "revid": "123656762", "url": "https://it.wikipedia.org/wiki?curid=1448469", "title": "Carlo Quattrucci", "text": "Biografia.\nNel 1961 fonda, assieme ad altri giovani pittori il gruppo \"Libert\u00e0-Realt\u00e0\" (Marcello Confetti, Paolo Ganna, Piero Guccione, Gino Guida, Pino Reggiani, Aldo Turchiaro e Pasquale Verrusio) con dichiarazione d'intenti politici e sociali. \u00c8 pittore romano che aderisce al realismo come metodo e tendenza.\nNel 1963 una sua opera viene esposta alla mostra \"Contemporary Italian Paintings\", allestita in alcune citt\u00e0 australiane.\nNel 1965 si reca in Messico per collaborare con l'\u00e9quipe internazionale di David Alfaro Siqueiros all'attuazione di vari murales (a Citt\u00e0 del Messico \"Poliforum di Manuel Suares\", \"Castillo de Chapultepec\" e \"Palacio de la ex Aduana\"; a Cuernavaca \"Poliforum\"). L'amicizia con David e Angelica Siqueiros segner\u00e0 l'inizio del suo interesse e della sua presenza nella cultura di lingua spagnola. La sterminata natura messicana gli diede un nuovo senso spaziale cosmico; compare il motivo del grande albero quale metafora di vita e poi, disseccandosi, di morte.\nNel 1966 conosce a Roma Rafael Alberti e Maria Teresa Leon e da questo incontro nasce una profonda amicizia che accrescer\u00e0 il suo amore per la Spagna; paese che conosceva gi\u00e0 attraverso la letteratura, l'arte e la storia antica e contemporanea. Nel 1975 soggiorna a Barcellona. Nel 1976 \u00e8 a Mosca dove s'interessa al Costruttivismo immaginando, al rientro, due serie di dipinti. Vive memorie goyesche, la teatralit\u00e0 della corrida, riscopre la magia gioiosa dell'avanguardia russa arrivando ad uno stile personalissimo definito da Renzo Vespignani \"incollocabile nel casellario critico dell'epoca\" (AAVV, 1983).\nNel 1977/1978 vive alternativamente in Spagna e in Italia e, nel suo studio di Trastevere, si dedica, oltre che alla pittura, alle incisioni e alla scultura, anche alla decorazione ceramica e alle vetrate piombate. Verr\u00e0 definito da Rafael Alberti \"pittore universale trasteverino\"(AAVV, 1983).\nLa sua produzione \u00e8 conosciuta e apprezzata in Italia e all'estero in virt\u00f9 delle numerose mostre di pittura, alla partecipazione ad importanti cartelle di grafica e ai suoi scritti.\nEsposizioni.\nAlcune delle sue molte esposizioni sono di seguito riportate:\nOpere.\nLe sue opere figurano in musei d'arte moderna italiani ed esteri e in importanti collezioni private (Roma, Milano, Bari, Napoli, Firenze, Messina, Palermo, Catania, Lecce, Ferrara, Bologna, Torino, Trieste), tra cui la famosa collezione internazionale di mini quadri di Cesare Zavattini. Tra i musei si ricordano la Fondazione \u201cFratelli Cervi\u201d e i Musei d'Arte Moderna di Melbourne, di Bruxelles e di W\u00fcrzburg.\n\u00c8 presente con incisioni e litografie in numerose edizioni grafiche. Tra le tante si ricordano le seguenti:"}
{"id": "1448470", "revid": "226458", "url": "https://it.wikipedia.org/wiki?curid=1448470", "title": "Potonico", "text": "Potonico \u00e8 un comune del dipartimento di Chalatenango, in El Salvador."}
{"id": "1448471", "revid": "767487", "url": "https://it.wikipedia.org/wiki?curid=1448471", "title": "San Antonio La Cruz", "text": "San Antonio La Cruz (o San Antonio de la Cruz) \u00e8 un comune del dipartimento di Chalatenango, in El Salvador."}
{"id": "1448472", "revid": "339392", "url": "https://it.wikipedia.org/wiki?curid=1448472", "title": "Club Deportivo Cruz Azul", "text": ""}
{"id": "1448474", "revid": "226458", "url": "https://it.wikipedia.org/wiki?curid=1448474", "title": "San Antonio Ranchos", "text": "San Antonio Ranchos (o San Antonio Los Ranchos) \u00e8 un comune del dipartimento di Chalatenango, in El Salvador."}
{"id": "1448478", "revid": "110157", "url": "https://it.wikipedia.org/wiki?curid=1448478", "title": "Tessie", "text": "Tessie \u00e8 un EP del gruppo celtic punk/folk punk statunitense Dropkick Murphys. Pubblicato nel 2004, contiene due cover dell'inno ufficiale dei Boston Red Sox, \"Tessie\". Tra le canzoni incluse, solo \"The Burden (live on WBCN)\" e \"Tessie (Old Timey Baseball Version)\" appaiono solo in questa pubblicazione. \"Fields of Athenry\" \u00e8 presente nel precedente \"Blackout\", \"Nutty\", conosciuta anche come \"Nutrocker\", nel successivo \"Singles Collection, Volume 2\" e \"Tessie\" \u00e8 una traccia bonus dell'album seguente, \"The Warrior's Code\", che include anche una versione in studio di \"The Burden\". Nell'EP \u00e8 stato anche incluso il video musicale di \"Tessie\"."}
{"id": "1448479", "revid": "226458", "url": "https://it.wikipedia.org/wiki?curid=1448479", "title": "San Fernando (Chalatenango)", "text": "San Fernando \u00e8 un comune del dipartimento di Chalatenango, in El Salvador."}
{"id": "1448480", "revid": "767487", "url": "https://it.wikipedia.org/wiki?curid=1448480", "title": "Traian (Br\u0103ila)", "text": "Traian \u00e8 un comune della Romania di 3.636 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 4 villaggi: C\u0103ld\u0103ru\u0219a, Silistraru, Traian, Urleasca."}
{"id": "1448481", "revid": "287204", "url": "https://it.wikipedia.org/wiki?curid=1448481", "title": "John Vincent", "text": "Biografia.\nHa partecipato alla spedizione Endurance in Antartide sotto il comando di Ernest Shackleton. \u00c8 stato uno dei cinque uomini ad accompagnare Shackleton nel viaggio dall'isola Elephant sino alla Georgia del Sud a bordo della \"James Caird\" ed uno dei quattro membri della spedizione a non essere stato insignito della medaglia polare."}
{"id": "1448482", "revid": "108169620", "url": "https://it.wikipedia.org/wiki?curid=1448482", "title": "M6 Music", "text": "M6 Music \u00e8 un'emittente musicale francese facente parte del gruppo M6; trasmette prevalentemente video musicali ed \u00e8 disponibile via cavo, satellite, IPTV e DVB-H.\nStoria dell'emittente.\n\"M6 Music Hits\" \u00e8 stata lanciata il 31 marzo 2005 per rimpiazzare M6 Music, canale che in origine aveva avuto la concessione dal CSA per trasmettere in digitale terrestre in Francia come canale tematico musicale (nonostante il gruppo avesse chiesto un'autorizzazione a trasmettere un canale semi-generalista), concessione per\u00f2 poi convertita per canale semi-generalista e girata alla nuova emittente W9.\nIl 24 gennaio 2012 l'emittente inizia le trasmissioni in alta definizione, in esclusiva per la piattaforma Canalsat.\nIl 1\u00ba giugno dello stesso anno, M6 Music Hits ritorna M6 Music, data la soppressione dei canali M6 Music Black ed M6 Music Club."}
{"id": "1448483", "revid": "767487", "url": "https://it.wikipedia.org/wiki?curid=1448483", "title": "San Francisco Lempa", "text": "San Francisco Lempa \u00e8 un comune del dipartimento di Chalatenango, in El Salvador.\nAltri progetti.\n "}
{"id": "1448484", "revid": "1305772", "url": "https://it.wikipedia.org/wiki?curid=1448484", "title": "Funzione di Whittaker", "text": "In matematica, una funzione di Whittaker, il cui nome si deve al matematico inglese Edmund Taylor Whittaker, \u00e8 una soluzione dell'equazione di Whittaker, una variante dell'equazione ipergeometrica confluente che ha la forma:\ndove formula_2 e formula_3 assumono valori in formula_4. \nSi tratta di un'equazione differenziale lineare del secondo ordine, ed \u00e8 una forma ridotta dell'equazione ipergeometrica degenere. Pi\u00f9 in generale, Herv\u00e9 Jacquet introdusse negli anni '60 le funzioni di Whittaker per gruppi riduttivi su campi locali: le funzioni studiate da Whittaker sono sostanzialmente il caso in cui il campo locale \u00e8 quello dei numeri reali e il gruppo \u00e8 formula_5.\nDue soluzioni sono date dalle funzioni speciali formula_6 e formula_7 introdotte da Whittaker nel 1904, e dette \"funzioni di Whittaker\". La funzione formula_6 pu\u00f2 essere espressa con la funzione ipergeometrica confluente di Kummer: \nLa funzione formula_7 pu\u00f2 invece essere espressa mediante la funzione ipergeometrica confluente di Tricomi:\nWhittaker ha ottenuto formule per esprimere funzioni speciali come le funzioni di Bessel, le funzioni paraboliche del cilindro, o la funzione gamma incompleta con le funzioni formula_6 e formula_7. "}
{"id": "1448485", "revid": "1428919", "url": "https://it.wikipedia.org/wiki?curid=1448485", "title": "San Francisco Moraz\u00e1n", "text": "San Francisco Moraz\u00e1n \u00e8 un comune del dipartimento di Chalatenango, in El Salvador."}
{"id": "1448487", "revid": "767487", "url": "https://it.wikipedia.org/wiki?curid=1448487", "title": "San Ignacio (Chalatenango)", "text": "San Ignacio \u00e8 un comune del dipartimento di Chalatenango, in El Salvador.\nStoria.\nIl comune prende il nome da San Ignazio di Loyola e la festa patronale ricade il 23 e il 31 luglio.\nGeografia antropica.\nSuddivisioni amministrative.\nAmministrativamente il comune \u00e8 diviso in 7 \"cantones\": Las Pilas, El Centro, R\u00edo Chiquito, El Rosario, Santa Rosa, El Carmen e El Pinar.\nAltri progetti.\n "}
{"id": "1448490", "revid": "287204", "url": "https://it.wikipedia.org/wiki?curid=1448490", "title": "Colin Kazim-Richards", "text": ""}
{"id": "1448491", "revid": "729019", "url": "https://it.wikipedia.org/wiki?curid=1448491", "title": "SABMiller", "text": "SABMiller plc era una azienda britannica, ex secondo pi\u00f9 grande produttore di birra a livello mondiale, con interessi e distribuzione in pi\u00f9 di sessanta Stati.\nSei dei marchi di fabbrica della compagnia erano nella classifica dei cinquanta migliori marchi di birra nel mondo e il gruppo era uno dei pi\u00f9 grandi produttori di bottiglie di Coca-Cola al mondo.\nSABMiller era quotata al London Stock Exchange (LSE), e faceva parte del FTSE 100 Index, che elenca le prime cento societ\u00e0 al mondo per capitalizzazione. La sua capitalizzazione era di 63,31 miliardi di sterline al 27 ottobre 2015, facendone la sesta societ\u00e0 pi\u00f9 grande del London Stock Exchange.\nIl gruppo ha riportato un giro d'affari di 18,02 miliardi di dollari nel 2010.\nSABMiller si \u00e8 espansa rapidamente dalle sue origini sudafricane, acquistando marchi locali e produzioni in Europa, Asia e nelle Americhe.\nStoria.\nFondata in Sudafrica nel 1895, le operazioni di \"South African Breweries\" (SAB) fino al 1990 furono limitate alla zona meridionale del continente africano, zona nella quale aveva assunto una posizione dominante nel mercato.\nIl primo investimento in Europa della SAB avvenne nel 1990 attraverso l'acquisto di alcune azioni della \"Compa\u00f1\u00eda Cervecera de Canarias SA\" nelle Isole Canarie.\nNel 1999 il gruppo acquist\u00f2, da Altria Inc, la nordamericana Miller Brewing Company, cambiando il suo nome in \"SABMiller\".\nDopo questa, la maggior acquisizione del gruppo fu quella del 2003 di Bavaria S.A., il secondo pi\u00f9 grande produttore di birra del Sud America e proprietario dei marchi \u00c1guila e Club Colombia.\nNello stesso anno SABMiller acquist\u00f2 il 29,6% di Harbin Brewery, il pi\u00f9 antico birrificio cinese, preparandosi a beneficiare della crescita del settore della birra nei mercati in via di sviluppo.\nNel corso dell'anno 2005, il gruppo sudafricano ha completato l'acquisizione, iniziata nel 2003, della societ\u00e0 Birra Peroni Srl, penetrando dunque nel settore birraio italiano.\nNel 2015 \u00e8 stata acquistata dalla Anheuser-Busch InBev e nel 2016 ha cessato di esistere come societ\u00e0 diventando una divisione commerciale del gruppo.\nOperazioni nel Mondo.\nSABMiller si \u00e8 sviluppata dalla sua base sudafricana in una compagnia globale con operazioni sia in mercati gi\u00e0 sviluppati, sia in economie emergenti, come ad esempio l'est europeo, la Cina e l'India.\nAfrica e Asia.\nLe operazioni di SABMiller in Africa abbracciano 31 Paesi.\nIn Cina, la birra nazionale del gruppo, la \"Snow\", \u00e8 prodotta in partnership con China Resources Enterprise Limited, ed \u00e8 al primo posto per produzione nel paese.\nSABMiller \u00e8 il secondo pi\u00f9 grande produttore di birra in India insieme al Vietnam e l'Australia.\nLa regione ha contribuito al 12% dei guadagni del gruppo nel 2007.\nI marchi comprendono: 2M, Castle Lager, Castle Milk Stout, Eagle, Fosters, Kilimanjaro, Royal Challenge, Snow and Zorok\nSud Africa.\nIl gruppo ha una posizione dominante da tempo: le vendite in Sudafrica hanno contribuito al 33% ai guadagni del gruppo nel 2007.\nI marchi comprendono: Castle Lager, Castle Milk Stout, Hansa Marzen Gold, Hansa Pilsener, Carling Black Label, Castle Lite, Sterling Lite Lager, Redd's, Brutal Fruit and Sarita\nEuropa.\nL'entrata di SABMiller nel mercato europeo \u00e8 iniziata nel 1995 con l'acquisizione di Dreher in Ungheria. Le operazioni del gruppo di Europa sono centrate soprattutto sui mercati in rapido sviluppo dell'Europa dell'est (Ungheria, Romania, Polonia, Repubblica Ceca e Russia), sebbene ci siano numerose operazioni in Italia, Francia, Regno Unito e Germania dove importa i suoi marchi internazionali.\nI marchi comprendono: Lech, Pilsner Urquell, Nastro Azzurro, Peroni, Raffo, Tyskie, Ursus, Grolsch.\nAmerica latina.\nSABMiller entr\u00f2 per la prima volta nel mercato latino americano con l'acquisizione di \"Cervecer\u00eda Hondure\u00f1a\" in Honduras, divenendo la prima compagnia produttrice di birra ad essere entrata in America Centrale.\nDa allora il gruppo ha espanso le sue operazioni in altri cinque Paesi dell'America Latina: Colombia, El Salvador, Ecuador, Panama e Per\u00f9.\nI marchi comprendono: \u00c1guila, Club Colombia, Port Royal, Salva Vida e Balboa.\nNord America.\nIl mercato degli Stati Uniti \u00e8 quello che genera pi\u00f9 profitti nel mondo; la societ\u00e0 consociata locale della SABMiller, Miller Brewing Company, con sede a Milwaukee in Wisconsin, \u00e8 la seconda pi\u00f9 grande produttrice di birra del Paese.\nMiller produce anche delle birre sotto licenza in Canada e distribuisce in Messico.\nI marchi comprendono: Miller Lite, Miller Genuine Draft, Milwaukee's Best e Miller Chill.\nResponsabilit\u00e0 ambientale.\nSABMiller promuove una serie di iniziative di sviluppo sostenibile attraverso le quali la compagnia opera nei diversi paesi. \nDurante il biennio 2006-2007\nOperazioni.\nSociet\u00e0 consociate.\nLe societ\u00e0 della SABMiller sono elencate nel rapporto annuale del 2007 della compagnia, in formato PDF.\nOperazioni centrali\nOperazioni nel Nord America\nOperazioni in America Latina\nOperazioni in Europa\nOperazioni in Africa\nOperazioni in Sudafrica\nOperazioni in Asia\nMarchi.\nA\nB\nC\nD\nE\nF\nG\nH\nI\nK\nL\nM\nN\nO\nP\nR\nS\nT\nU\nV\nW\nX\nY\nZ\n2\nAltri marchi.\nSABMiller \u00e8 uno dei pi\u00f9 grandi produttori di bottiglie di Coca-Cola e le sue operazioni di imbottigliamento di bibite gasate avvengono in 14 mercati.\nAlcuni dei marchi prodotti:"}
{"id": "1448493", "revid": "287204", "url": "https://it.wikipedia.org/wiki?curid=1448493", "title": "Juan Esnaider", "text": ""}
{"id": "1448494", "revid": "767487", "url": "https://it.wikipedia.org/wiki?curid=1448494", "title": "Border\u00f2", "text": "Nel campo dell'editoria il border\u00f2 (adattamento del francese \"bordereau\") \u00e8 un elenco associato a una determinata pubblicazione (rivista, quotidiano e cos\u00ec via) dove vengono riportati i nomi degli autori, i titoli degli articoli, i numeri di pagina dove questi sono usciti, i compensi eccetera. Il border\u00f2 permette in pratica di attivare il pagamento degli autori.\nDefinizione.\nIl termine \"border\u00f2\" viene anche utilizzato in campo musicale (ad esempio nelle radio o nei locali da ballo) e teatrale per identificare il documento con cui \u00e8 possibile monitorare l'organizzatore, la compagnia esecutrice e la quantit\u00e0 dei biglietti venduti per un determinato spettacolo o per una determinata manifestazione.\nCon il termine border\u00f2, infatti, si intende indicare la \"distinta di incasso\", nella quale vengono registrati tutti i biglietti emessi per ogni singolo evento, suddivisi per tipologia (platea, balconata, palchi, ecc.) e per fascia di prezzo, per poter eseguire i calcoli relativi all'incasso netto e lordo dello spettacolo e, di conseguenza, provvedere al calcolo dei diritti d'autore dovuti nonch\u00e9 al calcolo dell'IVA da versare e, per determinati eventi e categorie di intrattenimenti, l'ISI.\nNel campo del trasporto e della logistica il border\u00f2 \u00e8 il documento che contiene il riepilogo delle spedizioni con i relativi dati, come lettera di vettura, mittente, destinatario, elenco dei colli, peso, ecc..\nItalia.\nIn Italia i \"border\u00f2\" o \"programmi musicali\" sono gestiti dalla SIAE. Tradizionalmente cartacei, i border\u00f2 sono oggi compilabili anche online.\nInizialmente il border\u00f2 andava compilato anche per le opere di pubblico dominio e per le opere non tutelate dalla SIAE, per effetto del in attuazione degli articoli 175 e 176 della che tenevano conto del diritto demaniale.\nMa nel 1996 il ha abrogato i citati articoli 175 e 176 della Legge 22 aprile 1941, n. 633 e di conseguenza, per abrogazione implicita, anche il citato articolo 51 del Regio decreto legge 18 maggio 1942, n. 1369 che da essi dipendeva.\nQuindi \"non\" c'\u00e8 pi\u00f9 l'obbligo di compilare il border\u00f2 per le opere di pubblico dominio e per le opere non tutelate dalla SIAE come, ad esempio, le opere rilasciate sotto licenza Creative Commons.\nEsistono tre tipologie di programma musicale:\nNella cultura di massa.\nL'originale francese \"bordereau\" \u00e8 entrato, nella storia dell'affare Dreyfus, come modo per indicare la nota cartacea che Marie Coudron Bastian recuper\u00f2, strappata in pi\u00f9 pezzi e poi ricostruita dai servizi segreti francesi, dalla spazzatura dell'ambasciata tedesca a Parigi."}
{"id": "1448497", "revid": "12338685", "url": "https://it.wikipedia.org/wiki?curid=1448497", "title": "60's beat italiano vol. 1", "text": ""}
{"id": "1448499", "revid": "12338710", "url": "https://it.wikipedia.org/wiki?curid=1448499", "title": "60's beat italiano", "text": ""}
{"id": "1448500", "revid": "599013", "url": "https://it.wikipedia.org/wiki?curid=1448500", "title": "Miljenko Kova\u010di\u0107", "text": "Biografia.\nSposato con Goga, ha avuto due figli e successivamente si \u00e8 separato dalla moglie.\nIl 20 agosto 2005, a soli 32 anni, muore in un incidente stradale mentre era alla guida di una Kawasaki sull'autostrada A3, da Vara\u017edin verso la capitale Zagabria.\nCaratteristiche tecniche.\nSoprannominato \"Figlio del vento\", era un giocatore molto veloce, impiegato come ala destra o come seconda punta.\nCarriera.\nEsordisce con la , la squadra della sua citt\u00e0, e dopo due esperienze in prestito con Segesta e Sibenik torna in forza alla formazione della capitale (ridenominata Croazia Zagabria), con la quale vince il campionato 1995-1996. Nel novembre 1996 passa al Brescia in Serie B, con il quale esordisce il 26 gennaio 1997, alla 19\u00aa giornata in -Brescia (3-0); nel campionato 1996-1997, concluso con la promozione delle \"Rondinelle\", colleziona 16 presenze (nessuna delle quali completa) e 2 reti, realizzate contro Lucchese e Castel di Sangro. Viene confermato anche nella stagione successiva in Serie A: esordisce in massima serie il 30 novembre 1997 in Bari-Brescia (2-1), entrando dalla panchina, e giocher\u00e0 una sola altra partita, a Udine (un'altra sconfitta, 1-3).\nNella stagione 1998-1999 Silvio Baldini non gli concede spazio, convocandolo in una sola occasione, e nel novembre 1998 rescinde il contratto per interrompere la carriera, dedicandosi alla preghiera e all'attivit\u00e0 di contadino, a seguito dell'adesione alla religione di Krishna.\nRiprende l'attivit\u00e0 nel 2000 con il Vrbovec, formazione di seconda divisione croata della citt\u00e0 dove si era stabilito. Passa poi allo Slaven Belupo, con cui disputa due stagioni di massima serie tornando a esprimersi ad alti livelli; partecipa anche alla Coppa Intertoto 2001, giocando nella vittoria interna sugli inglesi dell'Aston Villa. Nel 2003 si trasferisce per una stagione nel campionato israeliano con l'Hapoel Petach Tikva, e dopo un anno lascia definitivamente il calcio per tornare in patria."}
{"id": "1448507", "revid": "767487", "url": "https://it.wikipedia.org/wiki?curid=1448507", "title": "Tudor Vladimirescu (Br\u0103ila)", "text": "Tudor Vladimirescu \u00e8 un comune della Romania di 2.124 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 3 villaggi: Com\u0103neasca, Scor\u021baru Vechi, Tudor Vladimirescu."}
{"id": "1448508", "revid": "125443326", "url": "https://it.wikipedia.org/wiki?curid=1448508", "title": "Lochlyn Munro", "text": "Per i film, Munro \u00e8 conosciuto soprattutto per i suoi ruoli in \"A Night at the Roxbury\" (1998), \"Scary Movie\" (2000), \"Freddy vs. Jason\" (2003) e \"White Chicks\" (2004). Per la televisione, \u00e8 forse il pi\u00f9 noto per i suoi ruoli nella serie canadese \"Northwood\", il dramma soprannaturale \"Charmed\" e la serie drammatica \"Riverdale\".\nBiografia.\nMunro \u00e8 nato il 12 febbraio 1966 a Lac la Hache, nella British Columbia, e ha iniziato la sua carriera di attore dopo un grave infortunio sportivo che ha concluso il suo sogno di giocare a hockey su ghiaccio. Mentre suonava musica in vari club nei dintorni di Vancouver, Munro studiava recitazione e commedia. Munro ha ottenuto ruoli in vari progetti americani come \"21 Jump Street\" (1987) e \"Wiseguy\" (1987).\nCarriera.\nMunro ha recitato in due film principali, \"Moment of Truth\" : \"presa di posizione contro la paura\", come un atleta di scuola superiore che usa la sua popolarit\u00e0 per tutte le ragioni sbagliate, e \"Abduction of Innocence\", come il fidanzato-girare-rapitore di un'ereditiera legname adolescente. Nel 1999, Munro ha recitato nel ruolo ricorrente di Jack Sheridan durante la seconda stagione di \"Charmed\". \u00c8 anche apparso in \"Without A Trace\", \"CSI\", ' e ' interpretando tre personaggi diversi. \u00c8 apparso come Paul Musevini, un patriarca itinerante nel tempo di un Nietzschean geneticamente potenziatogara, in \"Pride Before the Fall\", il centesimo episodio di \"Andromeda\".\nNel 2017, Munro ha iniziato il ruolo ricorrente di Hal Cooper su The CW nella serie tv, \"Riverdale\".\nVita privata.\nAttualmente divide il suo tempo tra Vancouver e Los Angeles.\nMunro \u00e8 lo zio del musicista canadese Patrick McWilliams."}
{"id": "1448512", "revid": "14691", "url": "https://it.wikipedia.org/wiki?curid=1448512", "title": "Tamanghasset", "text": ""}
{"id": "1448514", "revid": "986213", "url": "https://it.wikipedia.org/wiki?curid=1448514", "title": "Giovanni de Ribera", "text": "Biografia.\nIl padre era il vicer\u00e9 di Napoli Pedro Af\u00e1n de Ribera. Rest\u00f2 orfano di madre in tenera et\u00e0 e crebbe privo dell'amore materno.\nStudi\u00f2 all'Universit\u00e0 di Salamanca.\nIl 27 maggio 1562, a 30 anni, papa Pio IV lo nomin\u00f2 vescovo di Badajoz. Qui si dedic\u00f2 con tutta l'anima a predicare la dottrina cattolica ed a contrastare il movimento protestante.\nIl 3 dicembre 1568 fu nominato arcivescovo di Valencia.\nIl Re di Spagna lo nomin\u00f2 vicer\u00e9 di Valencia, cosicch\u00e9 detenne contemporaneamente il potere religioso e civile.\nFond\u00f2 il Real Collegio del \"Corpus Christi\", conosciuto tra i valenzani con il nome del Patriarca, ebbe come obiettivo principale la formazione dei sacerdoti secondo lo spirito e le disposizioni del Concilio di Trento, e rappresent\u00f2 perci\u00f2 un esempio e un paradigma della Controriforma a Valenza. Il clima religioso della Controriforma, la personalit\u00e0 e il mecenatismo artistico, ne fecero una delle figure pi\u00f9 influenti del periodo, in cui ebbe i titoli di arcivescovo di Valencia, patriarca di Antiochia, vicer\u00e9, capitano generale, presidente della \"Audiencia\" e cancelliere dell'Universit\u00e0.\nFu beatificato nel 1796 e canonizzato da papa Giovanni XXIII nel 1960.\nSuccessione apostolica.\nLa successione apostolica \u00e8:"}
{"id": "1448515", "revid": "74801", "url": "https://it.wikipedia.org/wiki?curid=1448515", "title": "Walter How", "text": " Ha partecipato alla spedizione Endurance in Antartide sotto il comando di Ernest Henry Shackleton.\nBiografia.\nDopo alcune esperienze di navigazione lungo il Tamigi ed al largo delle coste del Labrador, How viene scelto da Shackleton per partecipare alla spedizione Endurance in Antartide. Insieme a William Bakewell, How aiuta il giovane Perce Blackborow ad imbarcarsi clandestinamente a bordo dell\"'Endurance\". Offertosi volontario anche per la spedizione Quest \u00e8 costretto a ritirarsi prima della partenza a causa della morte del padre. Nei successivi anni si \u00e8 arruolato nella marina mercantile ed ha avuto una discreta fama come artista."}
{"id": "1448517", "revid": "793629", "url": "https://it.wikipedia.org/wiki?curid=1448517", "title": "Provincia di T\u00e9bessa", "text": "La provincia di T\u00e9bessa (in arabo: \u0648\u0644\u0627\u064a\u0629 \u062a\u0628\u0633\u062a) \u00e8 una delle 48 province dell'Algeria. La capitale \u00e8 T\u00e9bessa. Altre localit\u00e0 della provincia sono Ouenza, Negrine e Bir El\nPopolazione.\nLa provincia conta 648.703 abitanti, di cui 326.086 di genere maschile e 322.617 di genere femminile, con un tasso di crescita dal 1998 al 2008 dell'1.7%.\nDistretti.\nLa provincia \u00e8 suddivisa in 12 distretti:\nNella tabella sono riportati i comuni della Provincia, suddivisi per distretto di appartenenza."}
{"id": "1448519", "revid": "108002269", "url": "https://it.wikipedia.org/wiki?curid=1448519", "title": "T\u00e9bessa", "text": "T\u00e9bessa (in berbero: Tibest; ) \u00e8 una citt\u00e0 dell'Algeria sita ad 800 metri di altezza, capoluogo degli omonimi provincia e distretto. Si trova a circa 20\u00a0km dal confine con la Tunisia.\nStoria.\nCorrispondente all'antica Theveste, la citt\u00e0 prese il nome attuale nel 1851, quando fu occupata dall' Impero coloniale francese. \nLa citt\u00e0 \u00e8 legata al Santo romano Massimiliano che divenne martire per rifiutare il servizio militare."}
{"id": "1448521", "revid": "1543377", "url": "https://it.wikipedia.org/wiki?curid=1448521", "title": "Hannah Harper", "text": "Biografia.\nLa Harper \u00e8 nata e cresciuta a Brixham, una piccola citt\u00e0 di pescatori nel Devon, in Inghilterra. I suoi genitori lavoravano in un campeggio. A scuola, racconta, era una vera \"secchiona\" e raggiunse i voti massimi in materie come teatro, media, danza e psicologia. Il suo primo lavoro fu in un negozio di \"fish and chips\", poi fece la \"receptionist\" in un hotel, la barista e la cameriera.\nNel 2001, inizi\u00f2 a posare a Londra, su suggerimento del suo ragazzo di allora. Si trasfer\u00ec l'anno dopo a Los Angeles per realizzare servizi fotografici. La Harper \u00e8 apparsa in qualche film porno amatoriale, il primo fu con la TM Video Productions. Il suo primo film professionale fu con Ben Dover. Ha siglato contratti esclusivi con la Legend Entertainment e la Sin City Video. Ha pure lavorato per la L.A. Direct Models assieme al suo ragazzo, Ben English, ma ha interrotto quando si lasciarono, a met\u00e0 2004.\nHa fatto diversi servizi fotografici per le riviste \"High Society\" e \"Club International\". Inoltre, \u00e8 stata \"Penthouse\" Pet of the Month, dell'aprile 2002 e ragazza copertina di \"Hustler\" nel maggio 2002.\nHa lavorato anche come regista, con cinque film tra il 2004 ed il 2006.\nNel tardo 2006 la Harper ha annunciato di aver abbandonato la Sin City e la sua intenzione di dedicarsi maggiormente al softcore per laurearsi in psicologia. Ha detto di essere stata sposata per un periodo di tempo, ma ora \u00e8 divorziata.\nSecondo quanto riportato dal sito IAFD, ha concluso la sua attivit\u00e0 di attrice nel 2015."}
{"id": "1448523", "revid": "547034", "url": "https://it.wikipedia.org/wiki?curid=1448523", "title": "Tufe\u0219ti", "text": "Tufe\u0219ti \u00e8 un comune della Romania di 5.774 abitanti, ubicato nel distretto di Br\u0103ila, nella regione storica della Muntenia. Il centro abitato \u00e8 attraversato a nord dal 45\u00ba parallelo, la linea equidistante fra il Polo nord e l'Equatore. "}
{"id": "1448524", "revid": "287204", "url": "https://it.wikipedia.org/wiki?curid=1448524", "title": "Tufesti", "text": ""}
{"id": "1448529", "revid": "767487", "url": "https://it.wikipedia.org/wiki?curid=1448529", "title": "San Isidro Labrador", "text": "San Isidro Labrador \u00e8 un comune del dipartimento di Chalatenango, in El Salvador."}
{"id": "1448531", "revid": "339392", "url": "https://it.wikipedia.org/wiki?curid=1448531", "title": "Mangrove killifish", "text": ""}
{"id": "1448532", "revid": "84184", "url": "https://it.wikipedia.org/wiki?curid=1448532", "title": "Corvi", "text": ""}
{"id": "1448534", "revid": "226458", "url": "https://it.wikipedia.org/wiki?curid=1448534", "title": "San Luis del Carmen", "text": "San Luis del Carmen \u00e8 un comune del dipartimento di Chalatenango, in El Salvador."}
{"id": "1448535", "revid": "1776051", "url": "https://it.wikipedia.org/wiki?curid=1448535", "title": "Speedy's Coming", "text": "Speedy's Coming \u00e8 una canzone della band Hard rock/Heavy metal tedesca Scorpions.\nIl brano, scritto dal chitarrista ritmico Rudolf Schenker e dal cantante Klaus Meine, fa parte dell'album \"Fly to the Rainbow\" pubblicato nel 1974 con etichetta Brain Records/Rhino Entertainment e con produttore Conny Park. Il singolo estratto dall'album \u00e8 stato per\u00f2 pubblicato solo l'anno successivo dopo il grosso riscontro di pubblico avuto dall'album \"In Trance\".\nFu girato pure un promo video della canzone, reperibile oggi sul sito YouTube."}
{"id": "1448537", "revid": "226458", "url": "https://it.wikipedia.org/wiki?curid=1448537", "title": "San Miguel de Mercedes", "text": "San Miguel de Mercedes \u00e8 un comune del dipartimento di Chalatenango, in El Salvador."}
{"id": "1448542", "revid": "767487", "url": "https://it.wikipedia.org/wiki?curid=1448542", "title": "San Rafael (Chalatenango)", "text": "San Rafael \u00e8 un comune del dipartimento di Chalatenango, in El Salvador.\nAltri progetti.\n "}
{"id": "1448544", "revid": "3831", "url": "https://it.wikipedia.org/wiki?curid=1448544", "title": "Grande Maestro", "text": ""}
{"id": "1448548", "revid": "226458", "url": "https://it.wikipedia.org/wiki?curid=1448548", "title": "Santa Rita (Chalatenango)", "text": "Santa Rita \u00e8 un comune del dipartimento di Chalatenango, in El Salvador."}
{"id": "1448549", "revid": "599013", "url": "https://it.wikipedia.org/wiki?curid=1448549", "title": "Ulmu", "text": ""}
{"id": "1448552", "revid": "767487", "url": "https://it.wikipedia.org/wiki?curid=1448552", "title": "Tejutla (El Salvador)", "text": "Tejutla \u00e8 un comune del dipartimento di Chalatenango, in El Salvador."}
{"id": "1448553", "revid": "793629", "url": "https://it.wikipedia.org/wiki?curid=1448553", "title": "Provincia di Tiaret", "text": "La provincia di Tiaret (, in berbero Tahert) \u00e8 una delle 48 province dell'Algeria. Prende il nome dal suo capoluogo Tiaret. Altre localit\u00e0 della provincia sono Frenda, Bougara e Medrissa.\nPopolazione.\nLa provincia conta 846.823 abitanti, di cui 427.358 di genere maschile e 419.465 di genere femminile, con un tasso di crescita dal 1998 al 2008 dell'1.6%.\nDistretti.\nLa provincia \u00e8 suddivisa in 14 distretti:\nNella tabella sono riportati i comuni della Provincia, suddivisi per distretto di appartenenza."}
{"id": "1448560", "revid": "74801", "url": "https://it.wikipedia.org/wiki?curid=1448560", "title": "William Bakewell (marinaio)", "text": " Ha partecipato alla spedizione Endurance in Antartide sotto il comando di Ernest Henry Shackleton.\nBiografia.\nFingendo di essere canadese, riesce a farsi arruolare da Ernest Shackleton per partecipare alla spedizione Endurance durante la sosta dell'omonima nave nella citt\u00e0 uruguayana di Montevideo. Insieme a Walter How, Bakewell aiuta il giovane Perce Blackborow ad imbarcarsi clandestinamente a bordo della nave. \u00c8 stato insignito della medaglia polare di bronzo."}
{"id": "1448563", "revid": "1442080", "url": "https://it.wikipedia.org/wiki?curid=1448563", "title": "Il Giornale dell'Installatore Elettrico", "text": "Il Giornale dell'Installatore Elettrico \u00e8 una pubblicazione per elettricisti e progettisti di impianti nata nel 1979.\nAttualmente Il Giornale dell'Installatore Elettrico esce nove volte l'anno ed \u00e8 diffuso in 42.000 copie (tra cartaceo e digitale).\nOltre alle notizie di settore, questa rivista tratta temi legati alla normativa, ai prodotti, alle tecnologie, al risparmio energetico."}
{"id": "1448564", "revid": "27767", "url": "https://it.wikipedia.org/wiki?curid=1448564", "title": "Punta di Scais", "text": ""}
{"id": "1448565", "revid": "767487", "url": "https://it.wikipedia.org/wiki?curid=1448565", "title": "Ulmu (Br\u0103ila)", "text": "Ulmu \u00e8 un comune della Romania di 4.118 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 2 villaggi: Jugureanu e Ulmu."}
{"id": "1448570", "revid": "53508", "url": "https://it.wikipedia.org/wiki?curid=1448570", "title": "Secondo viaggio del HMS Beagle", "text": "Il secondo viaggio del HMS \"Beagle\", dal 27 dicembre 1831 al 2 ottobre 1836, fu la seconda spedizione esplorativa compiuta con il brigantino HMS \"Beagle\". Charles Darwin prese parte al viaggio intorno al mondo e comp\u00ec le osservazioni naturalistiche che lo portarono a sviluppare la teoria dell'evoluzione per selezione naturale.\nIl \"Beagle\" attravers\u00f2 l'Oceano Atlantico, comp\u00ec dettagliate rilevazioni idrografiche lungo le coste della parte meridionale del Sud America, poi pass\u00f2 l'Oceano Pacifico, raggiunse Tahiti e l'Australia per poi concludere la circumnavigazione del globo. La spedizione era inizialmente pianificata per durare due anni, ma in realt\u00e0 ne furono impiegati ben cinque.\nIl capitano fu Robert FitzRoy, che aveva preso il comando della nave durante il primo viaggio del \"Beagle\" dopo il suicidio del capitano Pringle Stokes. Fitzroy, temendo che la solitudine lo portasse ad una analoga depressione, chiese a Francis Beaufort, organizzatore della spedizione, di avere a bordo un gentleman di compagnia, ad esempio un naturalista che raccogliesse reperti ed osservazioni sulle terre sconosciute che si apprestavano a visitare. Fu cos\u00ec interpellato John Stevens Henslow, che dopo il rifiuto di Leonard Jenyns propose Darwin, allora ventiduenne. La scelta cadde sul giovane naturalista, nonostante Fitzroy fosse inizialmente contrario. I suoi tratti del volto indicavano infatti, secondo il capitano, adepto della frenologia, una mancanza di carattere.\nDarwin pass\u00f2 gran parte del tempo in esplorazioni sulla terraferma; tre anni e tre mesi sulla terra, diciotto mesi in mare. Queste ricerche lo resero famoso come naturalista, ma ottenne anche un'ottima reputazione come geologo e collezionista di fossili. La pubblicazione delle sue osservazioni ebbe molto successo e divenne un classico della letteratura con il nome \"The Voyage of the Beagle\".\nScopi della spedizione.\nL'obiettivo principale era quello di completare l'indagine idrografica delle coste meridionali del Sud America, iniziata dalla spedizione precedente, per realizzare carte nautiche a scopi militari e commerciali, e fare rilevazioni delle colline cos\u00ec come viste dal mare, con relative misurazioni altimetriche. In particolare, era da verificare la longitudine di Rio de Janeiro, che costituiva un punto dal quale venivano misurate tutte le distanze in Sud America. Il dato precedentemente ottenuto era dubbio a causa di discrepanze nelle misurazioni, ed era da ricontrollare utilizzando cronometri calibrati e verificati costantemente con osservazioni astronomiche ripetute. Inoltre erano da registrare costantemente le maree e le condizioni meteorologiche.\nL'HMS \"Beagle\" fu resa celebre principalmente dal viaggio di Charles Darwin, ma ha avuto un ruolo di primo piano nello sviluppo delle moderne scienze meteorologiche, idrografiche e cartografiche.\nSecondariamente, la spedizione doveva rilevare ed esplorare le insenature delle isole Falkland e, se la stagione lo avesse permesso, le isole Gal\u00e1pagos. Il \"Beagle\" doveva quindi raggiungere Tahiti e poi Port Jackson, in Australia, che costituivano punti conosciuti adatti a verificare i cronometri. Un ulteriore obiettivo era compiere un'indagine geologica ed un'analisi dei flussi delle maree di un atollo corallino circolare nell'Oceano Pacifico.\nI tre Fuegini prelevati durante il primo viaggio sarebbero stati riportati nella Terra del Fuoco assieme al missionario Richard Matthews.\nContesto e preparazione della spedizione.\nLa precedente spedizione di ricognizione in Sudamerica era stata compiuta con l'HMS \"Adventure\" e la stessa HMS \"Beagle\", sotto il comando del Capitano australiano Phillip Parker King. Dopo il suicidio del capitano del \"Beagle\" Pringle Stokes, il comando venne preso dal giovane aristocratico Robert FitzRoy. Al loro ritorno, il 14 ottobre 1830, il capitano King lasci\u00f2 l'uniforme, ed il 25 giugno 1831 il ventiseienne FitzRoy fu nominato comandante della seconda spedizione, effettuata con il solo \"Beagle\".\nEra stato inizialmente stabilito che l'HMS \"Chanticleer\" avrebbe compiuto la seconda spedizione sudamericana, ma date le sue cattive condizioni fu soppiantata dal \"Beagle\". Il \"Beagle\" fu commissionato il 4 luglio 1831 sotto il comando del Capitano Robert FitzRoy, con i luogotenenti John Clements Wickham and Bartholomew James Sulivan.\nRobert McCormick, come medico della nave era il naturalista ufficiale di bordo, secondo la tradizione della Marina Inglese. Tuttavia gran parte dei compiti di ricerca e collezione di reperti vennero affidati a Darwin.\nIl brigantino fu riadattato e dotato delle migliori apparecchiature scientifiche e di ben 22 cronometri per le misurazioni. Il ponte fu alzato per guadagnare spazio e fu portato a sei il numero delle piccole imbarcazioni presenti sulla nave, utilizzate per le rilevazioni e per l'attracco nei moli. Fino a 77 persone fecero parte dell'equipaggio su una nave di poco pi\u00f9 di 30 metri.\nNella fase di preparazione e a pi\u00f9 riprese durante il viaggio ci furono contrasti tra FitzRoy e l'Ammiragliato inglese sulle spese per le attrezzature. Il capitano anticip\u00f2 di tasca propria tutte le spese che riteneva necessarie per gli scopi scientifici preposti e che non venivano finanziate, tanto da giungere vicino alla rovina finanziaria.\nIl viaggio.\nIl \"Beagle\" sarebbe dovuto originariamente salpare il 24 ottobre 1831, ma a causa di ritardi nei preparativi la partenza fu posticipata a dicembre. Tent\u00f2 di salpare il 10 dicembre, ma incapp\u00f2 in una tempesta. Finalmente, il 27 dicembre alle 14:00 la \"Beagle\" lasci\u00f2 il porto di Plymouth per quella che sarebbe diventata una spedizione scientifica rivoluzionaria.\nLa nave si rec\u00f2 a Madera, senza fermarsi, per confermare la posizione. Quindi prosegu\u00ec per Tenerife, ma temendo l'epidemia di colera in Inghilterra le autorit\u00e0 locali vietarono lo sbarco. Cos\u00ec la prima sosta fu all'isola vulcanica di Santiago nelle isole Capo Verde. Qui comincia il racconto del diario di Darwin. Mentre venivano svolte le misurazioni per verificare la precisione della longitudine, egli girovag\u00f2 per la costa rimanendo affascinato dal paesaggio esotico. La geologia dell'isola risult\u00f2 estremamente interessante per Darwin; una striscia bianca orizzontale di alcuni chilometri sulle scogliere, composta da materia calcarea di conchiglie, ricoperta da basalto, conferma per Darwin la tesi di Charles Lyell del graduale abbassamento o rialzamento della crosta terrestre in tempi non storici.\nDopo brevi soste nelle isole San Paolo e Fernando de Noronha arrivarono a Bahia (Salvador), in Brasile, il 29 febbraio. Darwin descrive a lungo lo splendore della foresta tropicale. Ebbe qui luogo una accesa discussione tra Darwin, che critic\u00f2 le giustificazioni di FitzRoy allo schiavismo. FitzRoy decise addirittura di estromettere il naturalista dalla spedizione, ma dopo poche ore torn\u00f2 sui suoi passi.\nLa nave quindi ripart\u00ec il 18 marzo ed arriv\u00f2 a Rio de Janeiro il 4 aprile. L'abbandono della nave da parte del medico McCormick port\u00f2 ad un'attribuzione semi-ufficiale della posizione di naturalista a Darwin.\nRicognizioni in Sud America.\nNel periodo in cui il \"Beagle\" esegu\u00ec le operazioni di rilevazione lungo le coste sud del subcontinente americano, con ripetuti viaggi nella stessa area sulle medesime rotte, Darwin approfitt\u00f2 per trascorrere quasi tutto il tempo in spedizioni sulla terraferma, viaggiando spesso parallelamente alla nave, che incontrava nei vari porti, nei quali l'equipaggio riceveva la posta e le note ed i reperti del naturalista erano inviati in Inghilterra.\nCon il \"Beagle\" ormeggiato a Bah\u00eda Blanca, Darwin e FitzRoy, il 22 settembre 1832 rinvennero ossa fossili di giganteschi mammiferi estinti, a 16\u00a0km lungo la baia nella spiaggia di \"Punta Alta\", in stratificazioni che suggerirono a Darwin aver sepolto i resti con prolungati depositi delle maree piuttosto che in seguito ad una catastrofe. Darwin torn\u00f2 con Covington per prolungare gli scavi, e trov\u00f2 un enorme teschio che gli sembr\u00f2 simile a quello del rinoceronte africano. Inizialmente, pens\u00f2 che i frammenti di armatura ossea provenissero da un armadillo gigante, analogo ai piccoli presenti nella zona. Quando per\u00f2 utilizz\u00f2 il \"Dizionario classico\" di Bory de Saint-Vincent per identificare una mascella ed un dente consider\u00f2 la possibilit\u00e0 che si trattasse di un Megatherium. L'unico esemplare di resti di questa specie era nella collezione reale di Madrid e la descrizione di Cuvier suggeriva erroneamente che queste creature avessero un'armatura ossea. Ci\u00f2 port\u00f2 Darwin a pensare che l'armatura ritrovata appartenesse al Megatherium.\nDarwin fece lunghe escursioni nell'entroterra con guide locali. In Patagonia cavalc\u00f2 per parecchi giorni con i gauchos e rimase affascinato del loro uso delle bolas per atterrare gli animali.\nIn novembre a Montevideo ricevette per posta una copia dei \"Principles of Geology\" di Lyell, che propongono una variante del creazionismo che prende in considerazione l'idea dei cambiamenti graduali, con le specie che hanno un \"centro di creazione\" ed un habitat predestinato, e possono estinguersi se quest'ultimo scompare.\nArrivarono il 17 dicembre in Terra del Fuoco e Darwin fu colpito dai comportamenti particolarmente \"selvaggi\" dei nativi Fuegini, in contrapposizione a quello dei tre che erano a bordo, \"civilizzati\" negli anni trascorsi in Inghilterra. I tre, a cui erano stati dati i nomi York Minster, Fuegia Basket e Jemmy Button, sarebbero stati lasciati presso i loro parenti assieme ad un missionario. Lo studioso descrisse l'incontro con gli indigeni come \u00ab...lo spettacolo pi\u00f9 curioso al quale ha mai assistito\u00bb. La differenza tra l'uomo civilizzato e quello selvaggio \u00ab...\u00e8 maggiore di quella tra gli animali addomesticati e quelli selvatici, grazie alla maggior capacit\u00e0 di miglioramento dell'uomo\u00bb. Invece, per lui Jemmy era meraviglioso e pieno di buone qualit\u00e0. Questo confronto sar\u00e0 utilizzato come esempio da Darwin quattro decadi dopo nel libro L'origine dell'Uomo e la selezione sessuale per spiegare come l'uomo sia evoluto da uno stato primitivo.\nNell'isola \"Buttons Land\" il 23 gennaio 1833 costruirono una missione, con capanne, orti e scorte, ma quando tornarono alcuni giorni dopo tutto era stato preso dai nativi e diviso in parti uguali. Il missionario Matthews gett\u00f2 la spugna e risal\u00ec sulla nave, lasciando solo i tre Fuegini.\nIl \"Beagle\" arriv\u00f2 alle Isole Falkland immediatamente dopo l'invasione del 1833. Darwin studi\u00f2 la relazione tra le specie viventi sulle isole ed il loro \"habitat\" e trov\u00f2 alcuni antichi fossili simili ad altri che aveva trovato in Galles. Fitzroy compr\u00f2 una goletta per coadiuvare alcune operazioni di ricognizione e poi tornarono in Patagonia dove venne a questa rifatto il fondo di rame e fu rinominata HMS \"Adventure\". Darwin era aiutato nelle sue ricerche da un giovane dell'equipaggio, Syms Covington, e con il permesso del capitano FitzRoy decise di assumerlo a tempo pieno come assistente.\nLe due navi fecero rotta verso il R\u00edo Negro in Argentina dove Darwin lasci\u00f2 il \"Beagle\" per un'altra escursione nell'entroterra assieme ai \"gauchos\". Il 13 agosto 1833 incontr\u00f2 il generale Juan Manuel de Rosas, che stava guidando una spedizione punitiva contro i nativi \"indiani\", ed ottenne da questi un salvacondotto per l'area. A Bahia Blanca, aspettando il \"Beagle\", torn\u00f2 a Punta Alta e trov\u00f2 i resti di un altro megatherium. In questo caso lo scheletro \u00e8 ancora intoccato nel sito, in strati di sedimenti contenenti anche conchiglie \"moderne\", che dimostrano per Darwin come il clima non sia cambiato troppo dall'estinzione dei mammiferi, e senza segni di una grande inondazione. Altre spedizioni dovettero essere interrotte quando Darwin cominci\u00f2 a sentirsi male e quando scoppiarono poi moti di rivolta di ribelli alleati di Rosas che bloccarono Buenos Aires, ma grazie al salvacondotto che gli era stato concesso riusc\u00ec assieme a Covington ad arrivare all'imbarco per lasciare la citt\u00e0. Cos\u00ec ritrovarono il \"Beagle\" a Montevideo. Visto che le rilevazioni nautiche erano ancora in corso Darwin affront\u00f2 altri 600\u00a0km a cavallo, passando per Mercedes (Buenos Aires) vicino al fiume Uruguay. Il 22 novembre il naturalista venne a conoscenza dalle sue guide delle cosiddette \"ossa dei giganti\" presenti in una fattoria e compr\u00f2 per 18 pence un teschio fossile di ippopotamo. Questo sarebbe stato il primo fossile identificato da Richard Owen, un capibara gigante estinto, chiamato da Owen \"Toxodon\".\nTornato al \"Beagle\", Darwin conobbe Conrad Martens, l'artista di bordo che aveva nel frattempo sostituito Augustus Earle a causa di problemi di salute. Navigarono verso sud e gettarono l'ancora a Port D\u00e9sir\u00e9 (oggi Puerto Deseado) il 23 dicembre. Qui Martens uccise un uccello simile a uno struzzo, che venne mangiato prima che Darwin realizzasse che si trattava di una specie pi\u00f9 piccola e rara della quale gli avevano parlato. Con i resti che riusc\u00ec comunque ad inviare in Inghilterra fu per\u00f2 ricostruito un esemplare ed alla specie venne dato il nome \"Nand\u00f9 di Darwin\". Nel gennaio 1834, 180\u00a0 km pi\u00f9 a sud, raggiunsero Port St Julian e studiando la geologia della Patagonia nei dirupi vicino alla baia Darwin darwin trov\u00f2 fossili di alcuni \u00ab...grandi animali, probabilmente mastodonti\u00bb. Il 26 gennaio entrarono nello stretto di Magellano e nella St. Gregory's Bay incontrarono dei \"semi-civilizzati giganti\", alti altre 1 metro e 80 e definiti da Darwin \"eccellenti naturalisti pratici\", che gli spiegarono che gli struzzi della specie pi\u00f9 piccola erano gli unici presenti nell'estremo sud.\nDopo ulteriori rilevazioni nella Terra del Fuoco tornarono il 5 marzo 1834 a visitare i Fuegini alla missione, ma trovarono la capanna deserta. Arrivarono delle canoe e su di esse vie era anche Jemmy, che era tornato alla vita dei nativi ed aveva preso moglie; egli sal\u00ec a bordo, cen\u00f2 utilizzando correttamente le posate e parlando inglese come lo aveva imparato. Disse per\u00f2 di aver deciso di non tornare con loro in Inghilterra e di essere felice nella nuova vita.\nLa spedizione fece ritorno alle Isole Falkland il 16 marzo, dove poco prima c'era stata una rivolta di gauchos ed indiani nella quale avevano perso la vita parecchi inglese, e contribu\u00ec a ristabilire l'ordine. Darwin ricevette notizia da Henslow dell'importanza che era stata attribuita a Cambridge ai reperti che aveva inviato, di come i pi\u00f9 importanti scienziati ne stessero discutendo e della fama che ne derivava per il giovane naturalista.\nIl \"Beagle\" torn\u00f2 nella Patagonia meridionale ed il 19 aprile una spedizione comprendente FitzRoy e Darwin part\u00ec per risalire per quanto possibile con tre barche il Rio Santa Cruz nella provincia di Santa Cruz, con la partecipazione di tutti in turni per tirare le barche ove era impossibile veleggiare controcorrente. Il fiume si insinua attraverso alcune alture formando spianate ricoperte da conchiglie e ciottoli, e Darwin discusse con FitzRoy la sua interpretazione che vedeva questi terrapieni formati da depositi graduali, come descritto dalle teorie di Lyell. Arrivarono alle Ande ma dovettero tornare indietro, con l'insoddisfazione per l'inutilit\u00e0 della risalita di tutto l'equipaggio tranne che per Darwin, soddisfatto delle osservazioni geologiche.\nCosta occidentale del Sud-America.\nUna volta attraversato lo Stretto di Magellano il \"Beagle\", prima di fare rotta verso nord lungo la costa occidentale, si recarono il 12 luglio 1834 all'isola di Chilo\u00e9 e nel piovoso, e dalla rigogliosa vegetazione, Arcipelago dei Chonos. Quindi inizi\u00f2 le rilevazioni della sponda ovest dell'America Latina, che durarono sei mesi. \nIl 23 luglio fu gettata l'ancora a Valpara\u00edso. Darwin compr\u00f2 alcuni cavalli ed assieme ad una guida si apprest\u00f2 ad una prima lunga escursione nelle Ande. Visit\u00f2 alcune miniere di rame e comp\u00ec le prime osservazioni geologiche sulle formazioni vulcaniche della cordigliera. Tornato il 27 settembre a Valpara\u00edso fu vittima di una influenza che lo costrinse per oltre un mese a letto. \u00c8 possibile che abbia qui contratto la malattia di Chagas, e questa abbia causato i problemi di salute che lo accompagnarono durante il viaggio, ma questa diagnosi \u00e8 oggetto di discussione tra gli storici.\nL'equipaggio venne a sapere che l'Ammiragliato aveva contestato a FitzRoy l'acquisto dell\"'Adventure\" senza aver chiesto loro il permesso. Il capitano la prese molto male, vendette la barca, annunci\u00f2 le dimissioni ed incaric\u00f2 il luogotenente di portare a termine le rilevazioni nell'area per poi far ritorno immediatamente in Inghilterra, ma fu persuaso dagli ufficiali a ritirarle e procedere nella spedizione. L'artista Conrad Martens lasci\u00f2 la nave e si imbarc\u00f2 per l'Australia.\nDopo aver atteso Darwin il \"Beagle\" salp\u00f2 l'11 novembre per esplorare l'arcipelago dei Chonos. Si fermarono nelle citt\u00e0 povere e semideserte delle isole, costantemente immerse in un clima piovoso. Quando vicino all'isola di Caucahu\u00e9 il cielo si fece terso l'eruzione del vulcano Osorno nelle Ande. Dopo altre soste nelle isole vicine navigarono verso nord fino al porto di Valdivia il 20 febbraio 1835. Qui ebbero quella che Darwin defin\u00ec la pi\u00f9 incredibile esperienza fino a quel momento: un fortissimo terremoto che distrusse la citt\u00e0. 320\u00a0km pi\u00f9 a nord a Concepci\u00f3n trovarono la citt\u00e0 devastata dalle scosse sismiche e soprattutto da un'onda marina alta fino a sette metri, che distrusse perfino la cattedrale. Darwin not\u00f2 come i mitili sulle rocce si trovassero ora oltre 2 metri e mezzo sopra il livello pi\u00f9 alto della marea. Ci\u00f2 provava per il naturalista che eventi di questo tipo comportavano un innalzamento (o in altri casi abbassamento) della superficie della terra, in accordo con la graduale emersione dagli oceani delle terre come teorizzata da Lyell. Inoltre il terrazzamento del terreno di quelle valli port\u00f2 l'inglese a ritenere che diversi accadimenti sismici avessero portato a progressivi innalzamenti della superficie terrestre, originando ognuno di essi un nuovo terrazzo naturale.\nDarwin organizz\u00f2 una seconda spedizione sulle Ande, con l'obiettivo di attraversarle fino a tornare nella Pampa e ritorno. Acquist\u00f2 dieci muli e prese come guida Mariano Gonzales, che l'avrebbe accompagnato a lungo nei suoi viaggi in Cile e Bolivia. Part\u00ec il 18 marzo, affront\u00f2 la scalata del \"Passo Portillo \" ad oltre 4000 m con condizioni climatiche abbastanza favorevoli e quindi discese il versante orientale delle Ande, fino alla citt\u00e0 di Mendoza. Il naturalista not\u00f2 come la catena montuosa separasse nettamente le tipologie di flora e fauna dei due versanti dell'America del Sud come farebbe un oceano. Tornando per un passo andino differente Darwin si entusiasm\u00f2 per la scoperta di alcuni alberi pietrificati fossili. Le rocce di cui erano fatte quelle montagne erano state prodotte da fuoriuscite di lava in ambiente marino. Il fatto che si trovassero ad oltre 2000 m di altitudine e pi\u00f9 di 400\u00a0km dal mare lo port\u00f2 ad interrogarsi nuovamente sull'enormit\u00e0 del periodo storico nel quale un tale spostamento doveva essere avvenuto. Tornando a Valpara\u00edso con un mulo carico di reperti scrisse al padre che le sue scoperte se accettate sarebbero state cruciali per la teoria della formazione del mondo. Giunto a Santiago il 10 aprile reincontr\u00f2 il \"Beagle\" a Valpara\u00edso e, siccome le rilevazioni nell'area non erano ancora terminate part\u00ec per una terza ed ultima spedizione andina. Questa volta viaggi\u00f2 verso nord, prima Lima poi nell'entroterra boliviano. La flora e la fauna erano via via pi\u00f9 scarsi inoltrandosi nei desertici altopiani andini, e Darwin rivolse la propria attenzione principalmente alla geologia, esaminando numerose miniere di rame ed argento ed osservando costantemente la composizione delle rocce. La scoperta di resti di insediamenti indiani in aree divenute assolutamente invivibili per la siccit\u00e0 lo portarono ad interrogarsi sulla possibile grandissima antichit\u00e0 dei popoli precolombiani.\nNel mentre il \"Beagle\" aveva proseguito le ricerche ed era poi stato portato a Herradura Cove dove era stato riparato e ritinteggiato. L'HMS \"Adventure\" era intanto naufragato lungo la costa cilena e FitzRoy prese il comando dell'HMS \"Blonde\" per recuperare l'equipaggio, quindi torn\u00f2 a Concepci\u00f3n, ove ritrov\u00f2 il \"Beagle\" e Darwin. La nave salp\u00f2 e giunse al Callao nei pressi di Lima, ma a causa di un'insurrezione in corso nell'area non fu possibile muoversi verso l'entroterra. Qui Darwin stava scrivendo i suoi appunti quando si rese conto che l'opinione di Lyell secondo cui gli atolli corallini si trovavano sulle bocche dei vulcani non pi\u00f9 in attivit\u00e0 era meno plausibile del progressivo abbassamento del vulcano sul quale mano a mano cresceva a livello dell'acqua il corallo formando la barriera che diviene un atollo mano a mano che il vulcano scompare. Avrebbe verificato tale teoria quando sarebbero stati su tali isole.\nIsole Gal\u00e1pagos.\nLe isole Gal\u00e1pagos vennero raggiunte il 15 settembre 1835. Nelle settimane seguenti furono compiute dal \"Beagle\" e dalle altre imbarcazioni rilevazioni attorno a tutte le isole dell'arcipelago. Soste e esplorazioni sulla terraferma furono compiute alle isole Chatham, Charles (dov'erano esiliati 250 prigionieri politici della Repubblica dell'Ecuador), Albermarle e James (quest'ultima senza FitzRoy). La nave fece rifornimento di acqua dalle sorgenti delle isole e di tartarughe giganti. Queste erano molto apprezzate dalle navi europee per il buon sapore e per il fatto che si potevano trasportare vive per mesi senza cibo n\u00e9 acqua. Gi\u00e0 allora Darwin segnalava come il numero di esemplari fosse drasticamente calato dalla scoperta delle isole a causa della predazioni.\nDarwin si interroga sulle origini delle specie organiche presenti sull'isola, valutando come sia dal Sud America che dall'Oceania dovevano aver attraversato il mare semi ed uccelli, e nel diario avanza timide considerazioni sul come siano gli esemplari l\u00ec presenti pi\u00f9 \"adatti\" alle condizioni ambientali locali rispetto ai parenti continentali. Raccoglie campioni di quasi tutte le variet\u00e0 vegetali ed animali presenti sulle isole, e si interessa particolarmente delle tartarughe (14 sotto-specie sono presenti sulle isole) e dei fringuelli (13 variet\u00e0). Gli abitanti locali, abituati a riconoscere le variet\u00e0 da piccole differenze gli segnalarono la correlazione tra variet\u00e0 e singole isole, ma Darwin solo riorganizzando successivamente il materiale si ricorder\u00e0 di ci\u00f2 e si render\u00e0 conto dell'appartenenza di ogni sotto-specie di tartarughe, fringuelli ed altri animali ad una determinata isola, oppure ad un gruppo di queste. Il brigantino lasci\u00f2 le isole il 20 ottobre.\nDa Tahiti all'Australia.\nIl 9 novembre la nave arriv\u00f2 alle Isole della Societ\u00e0, che non risultarono di grande interesse per Darwin, al di l\u00e0 delle spiagge bianche e delle palme. A Tahiti il naturalista fu colpito dalla vegetazione lussureggiante e dall'\"intelligenza\" dei nativi, che avevano secondo lui introiettato i valori cristiani e la \"civilt\u00e0\", e scrisse di rifiutare l'opinione di alcuni che sostenevano che i missionari avevano stabilito un ordine tirannico imponendosi con la forza agli indigeni.\nIl 19 dicembre giunsero in Nuova Zelanda. A Darwin sembr\u00f2 che i tatuati M\u0101ori si mantenessero pi\u00f9 selvaggi rispetto agli ordinati tahitiani. Si emozion\u00f2 per\u00f2 alla vista di una fattoria di missionari dove lavoravano nativi che poteva sembrare una produttiva ed organizzata fattoria inglese. Il missionario che era a bordo del \"Beagle\", Richard Matthews, rimase qui con il fratello Joseph Matthews, missionario a Kaitaia.\nLa nave avvist\u00f2 l'Australia il 12 gennaio 1836. La vista ricordava la Patagonia, ma dopo essersi addentrati nel continente l'aspetto era pi\u00f9 accogliente e Darwin si riemp\u00ec d'orgoglio alla vista di Sydney. In un viaggio nell'entroterra incontr\u00f2 un gruppo di aborigeni, che nonostante fossero \"selvaggi\" gli parvero intelligenti e comunque un gradino sopra i Fuegini, a dispetto della fama di \"creature degradate\" che li accompagnava, e riflett\u00e9 sulla rapida diminuzione del loro numero. Partecip\u00f2 ad una battuta di caccia ed esamin\u00f2 per la prima volta un marsupiale, un topo-canguro (Potoroidae), rimanendo colpito dalla stranezza di tale specie. Gli fu inoltre mostrato l'ancor pi\u00f9 strano ornitorinco e fu sorpreso della morbidezza della pelle, a differenza degli esemplari nei musei, e venne a sapere che i coloni ritenevano che covasse le uova come i rettili, questione oggetto di controversia in Inghilterra. Sempre in Australia la nave giunse a Hobart, Van Diemens Land e King George's Sound nel sud-ovest dell'isola. Qui Darwin assist\u00e9 ad una danza aborigena, una \"barbara scena\" in cui \"tutti si muovevano in una sinistra armonia\", ma apprezz\u00f2 l'\"alto spirito\" di tale popolo. La partenza fu rinviata a causa di una tempesta e qualche giorno dopo la nave lasci\u00f2 l'isola.\nNelle tappe di Tahiti, Nuova Zelanda ed Australia il resoconto di Darwin da molto meno spazio rispetto alle tappe precedenti alle considerazioni geologiche, botaniche e zoologiche a favore di lunghe divagazioni sulla condizione degli abitanti e sulle questioni politiche che le interessavano.\nDalle Isole Keeling a fine viaggio.\nAll'arrivo alle Isole Keeling nell'Oceano Indiano il 1\u00ba aprile Darwin trov\u00f2 un'economia basata sulle noci di cocco, fondamentali sia per gli abitanti che per gli animali presenti. Esplorarono gli atolli corallini e i rilevamenti dei fondali compiuti da FitzRoy diedero risultati compatibili con le ipotesi sulla loro formazione elaborate da Darwin a Lima. Secondo tale teoria gli atolli si erano formati in seguito al progressivo sprofondamento di vulcani e alla contemporanea complementare formazione di fasce di coralli poco sotto la superficie dell'acqua.\nDarwin fu nuovamente vittima dei problemi di salute durante il viaggio verso le isole Mauritius, sulle quali comp\u00ec un giro nell'entroterra, in parte su un elefante, e rimase colpito dalla civilizzazione francese.\nIl \"Beagle\" raggiunse il Capo di Buona Speranza il 31 maggio. A Citt\u00e0 del Capo Darwin ricevette notizia dalla sorella della stampa e distribuzione privata di dieci sue lettere sulla geologia sudamericana da parte di Henslow, e della reputazione che glien'era derivata in Inghilterra. Qui Darwin e FitzRoy fecero visita al famoso astronomo Sir John Herschel, che stava compiendo osservazioni e si interessava anche della geologia della regione, mantenendo una corrispondenza con Lyell sul tema della formazione dei continenti e sul come nuove specie di vita erano giunte, e si trattennero a parlare con lui di questi argomenti. A Citt\u00e0 del Capo fu chiesto a FitzRoy di contribuire con un pezzo al \"South African Christian Recorder\" e quando ripresero il mare scrisse una lettera aperta sulla \"Condizione morale di Tahiti\" includendo alcune parti del diario di Darwin e difendendo l'operato dei missionari. Il testo venne consegnato ad una nave di passaggio e divenne il primo lavoro di FitzRoy e Darwin pubblicato.\nA pi\u00f9 riprese da questo momento ad agosto, mentre riorganizzava le sue note, Darwin scrisse nelle sue \"Note Ornitologiche\" del \"Tordo Beffeggiatore\" delle Gal\u00e1pagos (Mimus thenca):\nIl naturalista aggiunse in un secondo momento nell'ultima frase di questo paragrafo la parola \"would\" prima di \"undermine\", per rendere pi\u00f9 cauto il concetto, che viene riconosciuto come la prima espressione dei suoi dubbi sull'immutabilit\u00e0 delle specie. Mentre i suoi sospetti riguardo alle isole Falkland si rivelarono infondati, la differenza tra le tartarughe delle Gal\u00e1pagos delle varie isole rimase cruciale, e al suo ritorno John Gould inform\u00f2 Darwin che i tordi non erano solo variet\u00e0 diverse, ma differenti specie. L'idea che le variet\u00e0 siano nuove potenziali specie incipienti sarebbe stata fondamentale per l'evoluzione del pensiero di Darwin.\nL'8 luglio la nave si ferm\u00f2 a Sant'Elena per sei giorni. Darwin not\u00f2 la prevalenza di piante importate dall'Inghilterra ed esamin\u00f2 uno strato di conchiglie fossili poste a 600 metri sul livello del mare, che erano state indicate come prova del fatto che l'isola era emersa in tempi recenti, ma Darwin non convenne con tale ipotesi in quanto identific\u00f2 tali conchiglie come appartenenti ad una specie antica ed estinta.\nIl \"Beagle\" raggiunse l'isola di Ascensione il 19 luglio mentre era in corso un'eruzione del vulcano, visibile da grande distanza. Il 23 luglio ripartirono, con grande ansia di tornare a casa per gran parte dell'equipaggio, ma FitzRoy decise di verificare l'accuratezza delle sue misurazioni della longitudine portando nuovamente la nave al di l\u00e0 dell'Atlantico a Bahia in Brasile. Darwin colse l'occasione per visitare nuovamente per qualche giorno la foresta tropicale, e poi la ripartenza fu ritardata di altri 11 giorni a causa di avverse condizioni climatiche. La nave ripart\u00ec verso casa il 17 agosto e, dopo aver attraversato una tempesta ed aver fatto tappa alle Isole Azzorre per rifornimenti, giunse a Falmouth in Cornovaglia (Inghilterra) il 2 ottobre 1836.\nRitorno.\nAl ritorno Darwin si affrett\u00f2 a condurre la propria carrozza alla propria citt\u00e0 natale Shrewsbury (Shropshire), giungendo nella tarda notte del 4 ottobre a casa. Darwin riport\u00f2 di essersi diretto subito a letto e di aver salutato la famiglia solo l'indomani. Dopo dieci giorni si rec\u00f2 a Cambridge e chiese consigli a Henslow sulle modalit\u00e0 di organizzare le descrizioni e catalogare le collezioni.\nIl padre di Darwin lo autorizz\u00f2 a metter da parte le altre opzioni di carriera e, con la celebrit\u00e0 derivatagli dai suoi fossili e dalla pubblicazione delle sue lettere da parte di Henslow, fece il giro delle istituzioni di Londra. Da quel momento era parte dell'establishment scientifico, collaborando con naturalisti esperti alla descrizione dei suoi reperti, e lavorando all'affinamento delle idee che aveva sviluppato durante il viaggio. Charles Lyell gli rispose con feedback entusiastici. Nel dicembre 1836, Darwin present\u00f2 un discorso alla Cambridge Philosophical Society. Scrisse una relazione nella quale dimostrava che il Cile ed il continente Sudamericano si stava lentamente innalzando, che poi lesse alla Geological Society of London il 4 gennaio 1837.\nSyms Covington rimase con Darwin come servit\u00f9 fino a poco dopo il matrimonio del naturalista nel gennaio 1837, quando migr\u00f2 in Australia."}
{"id": "1448573", "revid": "486946", "url": "https://it.wikipedia.org/wiki?curid=1448573", "title": "Amaretto secco", "text": ""}
{"id": "1448578", "revid": "14691", "url": "https://it.wikipedia.org/wiki?curid=1448578", "title": "Tahert", "text": ""}
{"id": "1448580", "revid": "1924342", "url": "https://it.wikipedia.org/wiki?curid=1448580", "title": "The Calling", "text": "I The Calling sono un gruppo alternative rock/post-grunge originario di Los Angeles, in California.\nStoria del gruppo.\nLa band era inizialmente composta da Alex Band (voce) e Aaron Kamin (chitarra). Successivamente si aggiunsero Sean Woolstenhulme (chitarre), Billy Mohler (basso) e Nate Wood (batteria), e incisero il primo album dei The Calling. Uscito nel luglio del 2001, \"Camino Palmero\" divent\u00f2 una hit, grazie alla forza del singolo \"Wherever You Will Go\". Dopo aver inciso il brano \"For You\" per il film \"Daredevil\", Band e Kamin (senza Wood, Woolstenhulme, e Mohler) ritornarono nel giugno 2004 con \"Two\". Nel giugno del 2005 la band ha annunciato che sarebbe andata in pausa indefinita, mentre il cantante Alex Band ha cominciato una carriera da solista.\nIl 15 agosto 2013 \u00e8 stato annunciato il momentaneo ritorno dei The Calling con Alex Band e tre nuovi membri. Dopo alcuni concerti il gruppo ha nuovamente cessato l'attivit\u00e0.\nNell'ottobre 2016, Alex Band e Aaron Karmin hanno riformato The Calling con una nuova formazione; nel mese successivo si sono esibiti a Manila, nelle Filippine.\nL'azienda di eventi \"Unbreakable Touring\" ha annunciato che la band suoner\u00e0 a novembre per la prima volta in Australia nelle citt\u00e0 di Adelaide, Sydney, Brisbane, Melbourne e Fremantle, insieme alla rock band Juke Kartel e al nuovo arrivato Mike Waters, ma in seguito \u00e8 stato posticipato per problemi di visto. Nel luglio 2017 \u00e8 stato annunciato che i The Calling insieme ai Lifehouse avrebbero partecipato come band di supporto nella tappa australiana del \"Reunion world tour\" dei Live.\nA novembre 2017 il gruppo ha annunciato l'uscita di nuovo materiale inedito per il 2018."}
{"id": "1448582", "revid": "599013", "url": "https://it.wikipedia.org/wiki?curid=1448582", "title": "Henning Jensen", "text": "Vinse titoli nazionali con le maglie di Borussia M\u00f6nchengladbach, e . Nel Borussia M\u00f6nchengladbach e nella Nazionale danese fece coppia per lungo tempo con Allan Simonsen. Con la squadra tedesca vinse due titoli nazionali, una Coppa di Germania e una Coppa UEFA.\nCarriera.\nClub.\nNato a N\u00f8rresundby, Jensen inizi\u00f2 a giocare con la locale squadra di calcio nella \"Denmark Series\", all'epoca una delle migliori quattro divisioni del campionato danese di calcio. Nell'estate del 1972, dopo aver esordito in Nazionale, firm\u00f2 un contratto professionistico con il Borussia M\u00f6nchengladbach, senza mai aver giocato prima una partita del campionato danese.\nA M\u00f6nchengladbach form\u00f2 un tandem offensivo con il compagno di Nazionale danese Allan Simonsen. In quattro anni trascorsi con il club conquist\u00f2 la Coppa di Germania 1972-1973, la Coppa UEFA 1974-1975 e due titoli di Bundesliga. Nel 1976, dopo aver totalizzato 125 presenze e 44 gol con il Borussia, fu acquistato dal , campione in carica della Primera Divisi\u00f3n spagnola. Segu\u00ec un triennio ricco di successi, con la vittoria di due titoli nazionali (1977-1978 e 1978-1979). Nel 1979 and\u00f2 a giocare nell'Eredivisie olandese con l' e vinse il campionato nel 1979-1980.\nTornato in patria nel 1981 per giocare con l'Aarhus, termin\u00f2 la carriera nella squadra con cui l'aveva cominciata, il N\u00f8rresundby.\nNazionale.\nEsord\u00ec in Nazionale nel maggio 1972 in una partita di qualificazione ai Giochi Olimpici del 1972 contro la Romania, alla quale segn\u00f2 un gol.\nGioc\u00f2 con la Danimarca sino al 1980 e collezion\u00f2 21 presenze e 9 reti, escluso un incontro amichevole del gennaio 1973 tra \"Old Europe\" e \"New Europe\", che segn\u00f2 l'allargamento dell'Unione europea del 1973. Jensen scese in campo con la formazione \"New Europe\", segn\u00f2 un gol e contribu\u00ec, cos\u00ec, al successo della sua squadra per 2-0, prima di essere sostituito dopo un'ora di gioco."}
{"id": "1448584", "revid": "767487", "url": "https://it.wikipedia.org/wiki?curid=1448584", "title": "Unirea (Br\u0103ila)", "text": "Unirea \u00e8 un comune della Romania di 2.591 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 2 villaggi: Jugureanu e Ulmu."}
{"id": "1448589", "revid": "767487", "url": "https://it.wikipedia.org/wiki?curid=1448589", "title": "V\u0103deni (Br\u0103ila)", "text": "V\u0103deni \u00e8 un comune della Romania di 4.235 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 3 villaggi: Baldovine\u0219ti, Pietroiu, V\u0103deni."}
{"id": "1448590", "revid": "1543377", "url": "https://it.wikipedia.org/wiki?curid=1448590", "title": "Frank Stenton", "text": " Studioso soprattutto della storia dell'Inghilterra anglosassone, fu anche presidente della Royal Historical Society dal 1937 al 1945. Fu autore dell'opera \"Anglo-Saxon England\", un volume dell\"Oxford History of England\", pubblicato per la prima volta nel 1943 ed ampiamente considerato un classico del periodo per quanto riguarda la storia. Prese inoltre parte come relatore alle \"Ford Lectures\" all'Universit\u00e0 di Oxford nel 1929.\nStenton insegn\u00f2 storia all'Universit\u00e0 di Reading dal 1926 al 1946, di cui in seguito divenne vice-rettore dal 1946 al 1950. Nel periodo in cui Stenton fu vice-cancelliere a Reading, presiedette l'acquisto del \"Whiteknights Park\" da parte dell'Universit\u00e0, creando un nuovo campus che permise l'espansione dell'Universit\u00e0 nel giro di pochi decenni. Nel novembre del 2008 fu annunciato che una nuova ala del residence da costruire nel campus sarebbe stata chiamata \"Stenton Hall\" in suo onore.\nSua moglie, Dorys Mary Stenton, scrisse una prefazione alla terza edizione dell'opera \"Anglo-Saxon England\", pubblicata dopo la morte del marito, ed edit\u00f2 \"Preparatory to Anglo-Saxon England Being the Collected Papers of Frank Merry Stenton\", pubblicato nel 1970. Anch'ella fu infatti una storica, autrice di \"English Society in the Early Middle Ages\", pubblicato nella collana \"Storia d'Inghilterra\" della casa editrice \"Pelican\".\nStenton fu educato al Keble College di Oxford, e fu eletto \"Fellow\" onorario nel 1947. Fu nominato cavaliere durante il New Year Honours del 1948, e ricevette l'investitura da re Giorgio VI del Regno Unito a Buckingham Palace il 10 febbraio 1948. \nLe carte di Stenton, insieme a quelle di sua moglie, la loro biblioteca e la loro collezione di monete sono oggi parte di una collezione speciale all'Universit\u00e0 di Reading."}
{"id": "1448591", "revid": "287204", "url": "https://it.wikipedia.org/wiki?curid=1448591", "title": "Vadeni", "text": ""}
{"id": "1448600", "revid": "767487", "url": "https://it.wikipedia.org/wiki?curid=1448600", "title": "Lucia Liguori", "text": ""}
{"id": "1448602", "revid": "767487", "url": "https://it.wikipedia.org/wiki?curid=1448602", "title": "Victoria (Br\u0103ila)", "text": "Victoria \u00e8 un comune della Romania di 3.965 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 2 villaggi: Mihai Bravu e Victoria."}
{"id": "1448603", "revid": "110157", "url": "https://it.wikipedia.org/wiki?curid=1448603", "title": "Prva slovenska nogometna liga 1995-1996", "text": "La Prva slovenska nogometna liga 1995-1996 \u00e8 stata la quinta edizione della massima serie del campionato di calcio sloveno disputata tra il 30 luglio 1995 e l'8 giugno 1996 e conclusa con la vittoria del HIT Gorica, al suo primo titolo.\nCapocannoniere del torneo fu Ermin \u0160iljak (SCT Olimpia Lubiana) con 28 reti.\nFormula.\nIl numero di squadre partecipanti pass\u00f2 dalle 16 della passata stagione alle 10 di quella attuale che disputarono un doppio turno di andata e ritorno per un totale di 36 partite.\nL'ultima classificata retrocedette direttamente in Druga slovenska nogometna liga mentre la penultima spareggi\u00f2 contro la seconda della 2.SNL.\nLe squadre qualificate alle coppe europee furono quattro: i campioni e la seconda classificata alla Coppa UEFA 1996-1997, la squadra vincitrice della coppa nazionale alla Coppa delle Coppe 1996-1997 e un ulteriore club alla Coppa Intertoto 1996.\nClassifica finale.\nLegenda:\nNote:\nSpareggio.\nIl Nova Oprema Korotan incontr\u00f2 il Nafta Lendava, secondo in 2.SNL, con gara di andata e ritorno. Vinse entrambe le partite e rimase in massima serie."}
{"id": "1448605", "revid": "90661", "url": "https://it.wikipedia.org/wiki?curid=1448605", "title": "Pithecanthropus erectus", "text": ""}
{"id": "1448607", "revid": "1924342", "url": "https://it.wikipedia.org/wiki?curid=1448607", "title": "Camino Palmero", "text": "Camino Palmero \u00e8 il primo album dei The Calling, pubblicato il 10 luglio 2001. Contiene i loro singoli \"Wherever You Will Go\" e \"Adrienne\". .\nLa copertina dell'album raffigura i binari 5 e 6 della Stazione ferroviaria di Santa Maria Novella di Firenze."}
{"id": "1448608", "revid": "300067", "url": "https://it.wikipedia.org/wiki?curid=1448608", "title": "Serie A1 1987-1988 (pallavolo maschile)", "text": "La Serie A1 maschile FIPAV 1987-88 fu la 43\u00aa edizione della manifestazione organizzata dalla FIPAV. La \"regular season\" si svolse tra il 24 ottobre 1987 e il 5 marzo 1988.\nRegolamento.\nLe 12 squadre partecipanti disputarono un girone unico con partite di andata e ritorno, cui fecero seguito i play-off scudetto, ai quali presero parte le squadre classificate dal 1\u00ba all'8\u00ba posto al termine della \"regular season\". Le squadre classificate all'11\u00ba e al 12\u00ba posto furono direttamente retrocesse in A2, mentre la 9\u00aa e la 10\u00aa furono ammesse agli spareggi contro le seconde e le terze dell'A2.\nAvvenimenti.\nL'inizio del campionato italiano maschile di pallavolo fu fissato per il 24 ottobre, con la prima giornata. Il girone d'andata termin\u00f2 poi il 22 dicembre.\nIl girone di ritorno inizi\u00f2 il 6 gennaio. La \"regular season\" termin\u00f2 poi sabato 5 marzo.\nI play-off per l'assegnazione dello scudetto si conclusero il 28 maggio con l'affermazione della Panini Modena sulla Maxicono Parma. La Giomo Fontanafredda si ritir\u00f2 al termine del girone d'andata e i risultati furono mantenuti validi; la Gonzaga Milano retrocesse direttamente mentre la Burro Virgilio Mantova e l'Opel Agrigento furono costrette agli spareggi.\nLe squadre partecipanti.\nLe squadre partecipanti furono 12: la Panini Modena era campione uscente, mentre la Burro Virgilio Mantova, l'Eurostyle Montichiari e l'Opel Agrigento erano le neopromosse dalla Serie A2."}
{"id": "1448609", "revid": "110157", "url": "https://it.wikipedia.org/wiki?curid=1448609", "title": "Prva slovenska nogometna liga 1996-1997", "text": "La Prva slovenska nogometna liga 1996-1997 \u00e8 stata la sesta edizione della massima serie del campionato di calcio sloveno disputata tra il 4 agosto 1996 e il 1\u00ba giugno 1997 e conclusa con la vittoria del Maribor Branik, al suo primo titolo.\nCapocannoniere del torneo fu Faik Kamberovi\u010d (Publikum) con 21 reti.\nFormula.\nCome nella stagione precedente le squadre partecipanti furono 10 e disputarono un doppio turno di andata e ritorno per un totale di 36 partite.\nL'ultima classificata retrocedette direttamente in Druga slovenska nogometna liga mentre la penultima spareggi\u00f2 contro la seconda della 2.SNL.\nLe squadre qualificate alle coppe europee furono quattro: i campioni alla UEFA Champions League 1997-1998, la seconda classificata alla Coppa UEFA 1997-1998, la squadra vincitrice della coppa nazionale alla Coppa delle Coppe 1997-1998 e un ulteriore club alla Coppa Intertoto 1997.\nClassifica finale.\nLegenda:\nNote:\nSpareggio.\nIl ND Beltinci incontr\u00f2 il NK Drava, secondo in 2.SNL, con gara di sola andata. Vinse e rimase in massima serie."}
{"id": "1448610", "revid": "767487", "url": "https://it.wikipedia.org/wiki?curid=1448610", "title": "Vi\u0219ani", "text": "Vi\u0219ani \u00e8 un comune della Romania di 2.676 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 3 villaggi: C\u00e2ineni-B\u0103i, Pl\u0103soiu, Vi\u0219ani."}
{"id": "1448611", "revid": "484362", "url": "https://it.wikipedia.org/wiki?curid=1448611", "title": "Visani", "text": ""}
{"id": "1448612", "revid": "1718925", "url": "https://it.wikipedia.org/wiki?curid=1448612", "title": "Gola di Ironbridge", "text": "La Gola di Ironbridge \u00e8 una profonda gola formata dal fiume Severn nello Shropshire, in Inghilterra.\nChiamato in origine Gola del Severn, la gola prende oggi il nome dal famoso Iron Bridge che la sovrasta, il primo ponte in ferro di questo tipo al mondo, nonch\u00e9 un monumento all'industria che nacque qui. Il ponte venne costruito nel 1779 per collegare la citt\u00e0 industriale di Broseley con la piccola cittadina mineraria di Madeley ed il crescente centro industriale di Coalbrookdale.\n\u00c8 un posto affascinante e scenico con anche una grande rilevanza storica: si dice che sia stato il luogo di nascita della rivoluzione industriale. In particolare nacque a Coalbrookdale quando Abraham Darby invent\u00f2 un processo per la produzione di ferro ad alta qualit\u00e0 con l'aiuto del carbone. Altri luoghi vicini, come Broseley, Coalport e Jackfield, crebbero sviluppando un centro industriale.\nLa gola guida il fiume Severn a sud verso il canale di Bristol. Si form\u00f2 durante l'ultima glaciazione quando l'acqua straripata dal fiume a nord (ora scomparso) rimase intrappolata in un lago (il lago Lapworth) creato quando il ghiaccio del mare d'Irlanda form\u00f2 una diga naturale sul fiume. Il livello del lago crebbe fino a superare le colline a sud. Questo flusso erose un canale lungo le colline formando il canyon e diventando definitivamente il fiume Severn.\nVi sono due motivi per cui il sito divenne di fondamentale importanza per la rivoluzione industriale. Le materie prime, carbone, minerali ferrosi, calcare e argilla, per la lavorazione del ferro, dei tessuti e della porcellana erano situate nel terreno di superficie o facilmente estraibili dalla gola. Il fiume largo e profondo permette una semplice navigazione e trasporto delle merci fino al mare.\nLa parrocchia di Gorge.\nThe Gorge \u00e8 una frazione del comune di Telford and Wrekin. Copre quella parte della Gola di Ironbridge che cade sull'area di Telford and Wrekin, ovvero la maggior parte, e comprende alcuni insediamenti quali Ironbridge, Coalbrookdale e Coalport (ma non Buildwas o Broseley).\nConservazione della Gola.\nGreen Wood Centre \u00e8 un gruppo di persone che rievoca la Coppice Industry, ed ha speso oltre venti anni insegnando la tradizione ai nuovi boscaioli.\nSevern Gorge Countryside Trust gestisce buona parte del bosco, dei prati e dell'altro terreno che fa parte del patrimonio dell'umanit\u00e0 della Gola di Ironbridge, circa 260 ettari in tutto. Con la Severn Gorge Countryside Trust collabora la BTCV's Green Gym che li assiste sul lavoro nel bosco.\nLa Severn Gorge Countryside Trust e la The Green Wood Centre coordinano un progetto volontario che permette alle persone di lavorare come boscaioli, guardie forestali, protezione dei cervi e gestione del bosco in generale. Queste aree sono quelle di Benthall Edge, Lloyds Coppice e Captain's coppice. Sono tutte a breve distanza da Ironbridge, raggiungibili a piedi."}
{"id": "1448613", "revid": "38120", "url": "https://it.wikipedia.org/wiki?curid=1448613", "title": "The Complete Studio Recordings (Led Zeppelin)", "text": "The Complete Studio Recordings \u00e8 un cofanetto composto dai dieci album in studio della band britannica dei Led Zeppelin, pubblicato dalla Atlantic Records nel 1993. Tutti gli album sono rimasterizzati in digitale e ordinati cronologicamente con la sola eccezione di \"Presence\", posto fra l'album \"Houses of the Holy\" e \"Physical Graffiti\". Sono inoltre presenti alcune tracce bonus nell'album Coda.\nTracce.\nDisco 10: \"Coda\" e quattro tracce bonus.\nTracce bonus:"}
{"id": "1448614", "revid": "110157", "url": "https://it.wikipedia.org/wiki?curid=1448614", "title": "Prva slovenska nogometna liga 1997-1998", "text": "La Prva slovenska nogometna liga 1997-1998 \u00e8 stata la settima edizione della massima serie del campionato di calcio sloveno disputata tra il 3 agosto 1997 e il 7 giugno 1998 e conclusa con la vittoria del Maribor Teatanic, al suo secondo titolo.\nCapocannoniere del torneo fu Ismet Ekme\u010di\u010d (SCT Olimpia Lubiana), con 21 reti.\nFormula.\nCome nella stagione precedente le squadre partecipanti furono 10 e disputarono un doppio turno di andata e ritorno per un totale di 36 partite.\nIn vista di un ampliamento del numero di club le ultime due classificate disputarono uno spareggio contro la terza e la quarta della Druga slovenska nogometna liga mentre le prime due della seconda serie vennero promosse.\nLe squadre qualificate alle coppe europee furono quattro: i campioni alla UEFA Champions League 1998-1999, la seconda classificata alla Coppa UEFA 1998-1999, la squadra vincitrice della coppa nazionale alla Coppa delle Coppe 1998-1999 e un ulteriore club alla Coppa Intertoto 1998.\nClassifica finale.\nLegenda:\nNote:\nSpareggi.\nIl NK Slavija Vev\u010de e il Potro\u0161nik incontrarono rispettivamente la terza e quarta classificata della 2.SNL in uno spareggio con andata e ritorno per la permanenza nella massima serie. Il Potro\u0161nik vinse mentre il Slavija Vev\u010de fu retrocesso."}
{"id": "1448618", "revid": "110157", "url": "https://it.wikipedia.org/wiki?curid=1448618", "title": "Punk-O-Rama Vol. 1", "text": "Punk-O-Rama Vol. 1 \u00e8 il primo numero (di dieci) della raccolta omonima di brani di musica punk rock composti da diverse band accomunate dal fatto di esser tutte sotto contratto con l'etichetta discografica indipendente Epitaph Records.\nQuesta \u00e8 l'unica pubblicazione della serie a non includere una canzone dei Pulley. \u00c8 anche l'unica ad includere pi\u00f9 di una traccia dello stesso gruppo (a parte i Bad Religion, che hanno una canzone in entrambi i dischi che compongono Punk-O-Rama Vol. 8). I Rancid, i NOFX, i The Offspring e i Pennywise hanno ciascuno due tracce in questo album."}
{"id": "1448619", "revid": "547034", "url": "https://it.wikipedia.org/wiki?curid=1448619", "title": "Viziru", "text": "Viziru \u00e8 un comune della Romania di 6.090 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 2 villaggi: Lanurile e Viziru, quest'ultimo attraversato dal 45\u00ba parallelo, la linea equidistante fra il Polo nord e l'Equatore. "}
{"id": "1448620", "revid": "174925", "url": "https://it.wikipedia.org/wiki?curid=1448620", "title": "Analoghia", "text": ""}
{"id": "1448625", "revid": "767487", "url": "https://it.wikipedia.org/wiki?curid=1448625", "title": "Z\u0103voaia", "text": "Z\u0103voaia \u00e8 un comune della Romania di 3.352 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 2 villaggi: Dudescu e Z\u0103voaia."}
{"id": "1448627", "revid": "287204", "url": "https://it.wikipedia.org/wiki?curid=1448627", "title": "Zavoaia", "text": ""}
{"id": "1448641", "revid": "289247", "url": "https://it.wikipedia.org/wiki?curid=1448641", "title": "Juan de Ribera", "text": ""}
{"id": "1448646", "revid": "767487", "url": "https://it.wikipedia.org/wiki?curid=1448646", "title": "Punk-O-Rama Vol. 3", "text": "Punk-O-Rama Vol. 3 \u00e8 il terzo numero della raccolta omonima.\nQuesta pubblicazione contiene due inediti, \"We Threw Gasoline on the Fire and Now We Have Stumps for Arms and No Eyebrows\" dei NOFX e \"Wake Up\" dei Pennywise. La canzone dei NOFX \u00e8 stata poi inclusa anche nella raccolta di rarit\u00e0 \"45 or 46 Songs That Weren't Good Enough to Go on Our Other Records\".\nHa venduto pi\u00f9 di 300.000 copie negli Stati Uniti, diventando l'edizione di maggior successo della raccolta almeno fino al 2003."}
{"id": "1448647", "revid": "289247", "url": "https://it.wikipedia.org/wiki?curid=1448647", "title": "San Juan de Ribera", "text": ""}
{"id": "1448648", "revid": "125400157", "url": "https://it.wikipedia.org/wiki?curid=1448648", "title": "Ospo", "text": "L'Ospo (\"Osapska reka\" in sloveno), o \"rio Ospo\", \u00e8 un fiume italo-sloveno.\nNasce nella sorgente fortificata della \"grotta di Ospo\" (\"Izvirna Jama Grad o Osapska jama\"), nella localit\u00e0 di Ospo (\"Osp\") del comune sloveno di Capodistria, a pochi chilometri dal confine italo-sloveno. Il fiume entra quindi in Italia presso Crociata (frazione di San Dorligo della Valle in provincia di Trieste), scorre nella piana delle Noghere e sfocia infine nel vallone di Muggia.\nIl fiume segna il confine geografico settentrionale dell'Istria.\nDal 1420 al 1797, per un breve tratto (presso l'attuale Crociata di Prebenico), segn\u00f2 il confine tra i domini della Serenissima e i domini asburgici.\nNella parte italiana, la valle solcata da questo corso d'acqua \u00e8 delimitata sulla destra dal Monte d'Oro e sulla sinistra dai rilievi coperti dal bosco di Vignano. \u00c8 formata da terreni alluvionali recenti, con ricca componente argillosa. Nella zona di Vignano \u00e8 presente anche l'area protetta dei \"Laghetti delle Noghere\".\nL'ultima parte del Rio Ospo ospita anche una societ\u00e0 di pesca sportiva dove sono ormeggiate parecchie imbarcazioni sul lato destro del fiume.\nGli affluenti del Rio Ospo sono:"}
{"id": "1448664", "revid": "76963", "url": "https://it.wikipedia.org/wiki?curid=1448664", "title": "Sergio Salvati", "text": "Salvati nato nel cuore di Roma, \u00e8 da considerarsi un figlio d'arte: il padre Adolfo \u00e8 stato uno dei primi macchinisti italiani tra i pi\u00f9 richiesti e stimati, la madre Carolina Pastori \u00e8 stata disegnatrice di moda e ricamatrice per famose griffe.\nStorico collaboratore del regista Lucio Fulci, ha diretto per lui la fotografia di film divenuti cult, come \"Zombi 2\", \"...E tu vivrai nel terrore! L'aldil\u00e0\" e \"Quella villa accanto al cimitero\". In veste di attore ha partecipato a \"...E tu vivrai nel terrore! L'aldil\u00e0\".\nBiografia.\nDebutt\u00f2 nel mondo del cinema nel 1960 in veste di assistente operatore per il film \"Apocalisse sul fiume giallo\", diretto da Renzo Merusi. Dopo aver collaborato a \"Il buono, il brutto, il cattivo\" e \"Medea\", debutt\u00f2 come direttore della fotografia nel 1971 con \"Deserto di fuoco\".\nNel 1975 avvenne l'incontro con Lucio Fulci. Salvati diresse infatti la fotografia dello spaghetti-western \"I quattro dell'apocalisse\" e della commedia \"\". Per il regista romano diresse la fotografia di altri suoi otto film, divenendo uno dei suoi collaboratori pi\u00f9 importanti e fidati.\nFinita la sua collaborazione con Lucio Fulci, Salvati diresse la fotografia per commedie come \"Vacanze di Natale '90\" e \"Vacanze di Natale '91\" e per fiction come \"Incantesimo 4\"."}
{"id": "1448667", "revid": "1652635", "url": "https://it.wikipedia.org/wiki?curid=1448667", "title": "Motu (geografia)", "text": "La parola motu nelle lingue polinesiane significa 'isola' ed \u00e8 usata anche per definire un rilievo sabbioso sul livello dell'oceano, con un'altezza che va da poche decine di centimetri fino a qualche metro, sul margine delle barriere coralline.\nDescrizione.\nAbitualmente il \"motu\" \u00e8 coperto da palme da cocco e mangrovie, ed \u00e8 abitato da uccelli e granchi di sabbia. I \"motu\" che si trovano nelle isole pi\u00f9 frequentate dai turisti ospitano alberghi lussuosi o piccoli \"resort\". Raramente sono abitati dagli indigeni, per il pericolo di mareggiate improvvise. Nelle Isole Cook, i \"motu\" possono costituire unit\u00e0 amministrative (di terzo livello).\nEtimologia.\nIn idioma rapanui dell'Isola di Pasqua, i \"motu\" sono gli isolotti di origine vulcanica che si trovano in prossimit\u00e0 della costa."}
{"id": "1448669", "revid": "1442080", "url": "https://it.wikipedia.org/wiki?curid=1448669", "title": "Punk-O-Rama Vol. 4", "text": "Punk-O-Rama 4: Straight Outta the Pit \u00e8 il quarto album della serie omonima. \u00c8 l'unico numero ad avere un sottotitolo.\nTutte le tracce sono state gi\u00e0 precedentemente pubblicate, ad eccezione della prima, \"Fight It\" dei Pennywise.\n\u00c8 la prima pubblicazione della serie a comprendere gruppi sotto contratto con l'etichetta svedese Burning Heart Records, il cui materiale \u00e8 distribuito in Nord America dalla Epitaph Records."}
{"id": "1448673", "revid": "767487", "url": "https://it.wikipedia.org/wiki?curid=1448673", "title": "Guandacol", "text": "Guandacol \u00e8 una citt\u00e0 dell'Argentina, appartenente alla provincia di La Rioja, situata nella parte meridionale della provincia."}
{"id": "1448674", "revid": "729019", "url": "https://it.wikipedia.org/wiki?curid=1448674", "title": "Malanz\u00e1n", "text": "Malanz\u00e1n \u00e8 una citt\u00e0 dell'Argentina, appartenente alla provincia di La Rioja, situata nella parte orientale della provincia."}
{"id": "1448675", "revid": "474175", "url": "https://it.wikipedia.org/wiki?curid=1448675", "title": "Olta", "text": "Olta \u00e8 una cittadina argentina, situata nella provincia di La Rioja, capoluogo del dipartimento di General Belgrano. \nGeografia.\nOlta \u00e8 situata a 170 km a sud-est del capoluogo provinciale La Rioja, ai piedi della catena montuosa della Sierra de los Llanos.\nQuesta popolazione si caratterizza per la sua storia gaucha e per l'esistenza di un bosco pietrificato o fossilizzato naturale. La citt\u00e0, caratterizzata da una fauna ricca di rare aquile a due teste, era un tempo abitata da popolazioni nomadi organizzate in trib\u00f9, dette le \"Olta\". Queste, poich\u00e9 i clan si costituivano di sole donne, erano note per la loro abilit\u00e0 nella caccia dell'aquila a due teste, ora a rischio d'estinzione. L'arrivo dei conquistadores segn\u00f2 la fine dell'organizzazione matriarcale delle \"Olta\", che ben presto furono perseguitate dai colonizzatori. Oggi, infatti, le \"Olta\" sono a rischio d'estinzione, le poche sopravvissute sono emigrate in paesi pi\u00f9 caldi, in particolare nei Balcani."}
{"id": "1448676", "revid": "1543377", "url": "https://it.wikipedia.org/wiki?curid=1448676", "title": "Astorre Lupattelli", "text": "Fu ufficiale dell'esercito durante la prima guerra mondiale e poi divenne segretario generale del Comune di Perugia, dove istitu\u00ec i primi corsi superiori con lo scopo di diffondere in Italia ed all'estero la conoscenza dell'Umbria, di illustrarne la storia, le bellezze artistiche e naturali. Questi costituiranno, nel 1926, l'Universit\u00e0 per Stranieri di Perugia, centro fondamentale per la cultura e l'insegnamento della lingua e della letteratura italiana con sede nel palazzo che fu degli Antinori e poi dei Gallenga-Stuart."}
{"id": "1448680", "revid": "1983214", "url": "https://it.wikipedia.org/wiki?curid=1448680", "title": "Mantegno", "text": "Il mantegno \u00e8 una struttura in ferro o in legno, utilizzata nei teatri o, pi\u00f9 generalmente, nei locali ad uso spettacolo. \nLa struttura del mantegno \u00e8 ancorata all'interno dei muri perimetrali del palcoscenico. Serve per annodare le corde provenienti dalla graticcia, che sostengono gli elementi scenici sospesi. \nEsiste anche la variante mobile del mantegno, simile ad un cavalletto in ferro, che viene avvitato al palcoscenico nella posizione pi\u00f9 comoda per annodare le corde. La variante mobile, data la minore stabilit\u00e0, \u00e8 decisamente meno sicura della fissa, ad essa vengono di rado assicurati pesi elevati. \nIl nodo con cui si assicura il fascio di corde al mantegno \u00e8 di retaggio marinaro. \u00c8 un nodo mezzo barcaiolo effettuato con la corda doppiata, e bloccato da un mezzo collo effettuato sul dormiente, sempre con la corda doppiata. In questo modo vi \u00e8 lo strozzamento della corda su s\u00e9 stessa tramite un giro attorno alla parte lignea del mantegno. \nIn un fascio di corde assicurate al mantegno, si distinguono generalmente cinque classi di corde:\nLa denominazione tiene conto della loro distanza dal punto di manovra: la corda pi\u00f9 vicina al mantegno \u00e8 la \"corta\"; quella pi\u00f9 lontana \u00e8 la \"lunga\".\nPer sostenere pesi leggeri sono sufficienti tre corde: la \"corta\", la \"mediana\" e la \"lunga\"."}
{"id": "1448684", "revid": "113880", "url": "https://it.wikipedia.org/wiki?curid=1448684", "title": "Mossi e Ghisolfi", "text": ""}
{"id": "1448686", "revid": "110157", "url": "https://it.wikipedia.org/wiki?curid=1448686", "title": "Prva slovenska nogometna liga 1998-1999", "text": " \nLa Prva slovenska nogometna liga 1998-1999 \u00e8 stata la ottava edizione della massima serie del campionato di calcio sloveno disputata tra il 2 agosto 1998 e il 13 giugno 1999 e conclusa con la vittoria del Maribor Teatanic, al suo terzo titolo.\nCapocannoniere del torneo fu Novica Nik\u010devi\u010d (HIT Gorica), con 17 reti.\nFormula.\nIl numero di squadre partecipanti pass\u00f2 dalle 10 della passata stagione alle 12 di quella attuale che disputarono un turno di andata-ritorno-andata per un totale di 33 partite con le ultime due classificate retrocesse in Druga slovenska nogometna liga.\nLe squadre qualificate alle coppe europee furono cinque: i campioni alla UEFA Champions League 1999-2000, la seconda classificata e la vincitrice della coppa nazionale alla Coppa UEFA 1999-2000 e due ulteriori club alla Coppa Intertoto 1999.\nClassifica finale.\nLegenda:\nNote:"}
{"id": "1448697", "revid": "110157", "url": "https://it.wikipedia.org/wiki?curid=1448697", "title": "Prva slovenska nogometna liga 1999-2000", "text": "La Prva slovenska nogometna liga 1999-2000 \u00e8 stata la nona edizione della massima serie del campionato di calcio sloveno disputata tra il 1\u00ba agosto 1999 e il 20 maggio 2000 e conclusa con la vittoria del Maribor Teatanic, al suo quarto titolo.\nCapocannoniere del torneo fu Kliton Bozgo (Maribor Teatanic), con 24 reti.\nFormula.\nLe squadre partecipanti furono 12 e disputarono un turno di andata-ritorno-andata per un totale di 33 partite con le ultime due classificate retrocesse in Druga slovenska nogometna liga.\nLe squadre qualificate alle coppe europee furono quattro: i campioni alla UEFA Champions League 2000-2001, la seconda classificata e la vincitrice della coppa nazionale alla Coppa UEFA 2000-2001 e un ulteriore club alla Coppa Intertoto 2000.\nClassifica finale.\nLegenda:\nNote:"}
{"id": "1448699", "revid": "834", "url": "https://it.wikipedia.org/wiki?curid=1448699", "title": "Punk-O-Rama Vol. 6", "text": "Punk-O-Rama 6 \u00e8 il sesto album della serie omonima.\nLa copertina si riferisce al film \"\", poich\u00e9 l'album \u00e8 del 2001.\nIl disco include 5 tracce inedite: \"Blackeye\" dei Millencolin, \"We're Desperate\" dei Pennywise, \"Original Me\" dei Descendents, \"Let Me In\" dei Beatsteaks e \"Bath of Least Resistance\" dei NOFX. La canzone \"We're Desperate\" \u00e8 suonata dai Pennywise con Exene Cervenka degli X, gruppo autore della canzone. \"Original Me\" dei Descendents \u00e8 una cover degli ALL, con i quali il gruppo condivide \u00be dei componenti. \"Bath of Least Resistance\" dei NOFX \u00e8 stata successivamente inclusa nella raccolta di rarit\u00e0 \"45 or 46 Songs That Weren't Good Enough to Go on Our Other Records\". \"Blackeye\" dei Millencolin \u00e8 stata successivamente pubblicata nell'album \"Home from Home\"."}
{"id": "1448703", "revid": "110157", "url": "https://it.wikipedia.org/wiki?curid=1448703", "title": "Prva slovenska nogometna liga 2000-2001", "text": "La Prva slovenska nogometna liga 2000-2001 \u00e8 stata la decima edizione della massima serie del campionato di calcio sloveno disputata tra il 21 luglio 2000 e il 27 maggio 2001 e conclusa con la vittoria del Maribor Pivovarna La\u0161ko, al suo quinto titolo.\nCapocannoniere del torneo fu Damir Peki\u010d (CMC Publikum), con 23 reti.\nFormula.\nCome nella stagione precedente le squadre partecipanti furono 12 e disputarono un turno di andata-ritorno-andata per un totale di 33 partite con le ultime due classificate retrocesse in Druga slovenska nogometna liga.\nLe squadre qualificate alle coppe europee furono quattro: i campioni alla UEFA Champions League 2001-2002, la seconda classificata e la vincitrice della coppa nazionale alla Coppa UEFA 2001-2002 e un ulteriore club alla Coppa Intertoto 2001.\nClassifica finale.\nLegenda:\nNote:"}
{"id": "1448706", "revid": "6923", "url": "https://it.wikipedia.org/wiki?curid=1448706", "title": "Brasseries de Bourbon", "text": "La Brasseries de Bourbon \u00e8 la pi\u00f9 grande produttrice di birra della R\u00e9union in Francia. Questo dipartimento d'oltremare francese era conosciuto precedentemente sotto il nome d'isola Bourbon.\nFa parte integrante del paesaggio della R\u00e9union e della storia dell'isola da oltre 40 anni, in particolare grazie alla produzione famosa della birra Bourbon, cos\u00ec chiamata \"Dodo\".\nLa Brasseries de Bourbon appartiene ormai al gruppo internazionale Heineken dal 1986.\nStoria.\nNegli anni 60 la birra locale di qualit\u00e0 si trattava in modo artigianale. Un imprenditore locale, un certo M.V.K Stevenson, decise allora nel 1962 di fondare l'industria della birra. Con l'aiuto del fabbricante di birra principale G\u00e9rard Avanzini, con l'impianto e la strumentazione fornita dal fabbricante di birra tedesco Haase, elaborarono delle ricette nuove. Attraverso prove e dopo inizi difficili e in mancanza di manodopera qualificata, la prima \"Dodo\" (oggi chiamata Bi\u00e8re Bourbon), venne presa dai barili il 9 giugno 1963 e messa sul mercato in bottiglie di 75cl sotto la denominazione \"Dodo-Pils\".\nHeineken acquis\u00ec l'industria della birra nel 1986, cos\u00ec approfittano allora di questo aiuto del gruppo e disponendo di nuove macchine pi\u00f9 efficienti ebbero migliori rendimenti. Nel 1997 l'industria della birra \u00e8 certificata ISO 9000 e per prepararsi del resto a ricevere il rilascio di attestati ISO 14000 per soddisfare norme pi\u00f9 rigorose di tutela dell'ambiente.\nVerso la met\u00e0 dell'anno 2005, la Brasseries de Bourbon ha inaugurato a Saint-Denis, la Casa della birra \"Dodo\", un museo che scommette sullo sviluppo del turismo industriale.\nL'11 dicembre 2005, il Direttore generale ed il direttore finanziario dell'impresa sono seriamente feriti, da un ex dipendente congedato a fine anno del 2003 che desiderava vendicarsi. Il criminale \u00e8 abbattuto dalla polizia la sera, mentre una delle sue vittime di nazionalit\u00e0 olandese muore per le ferite alcuni giorni pi\u00f9 tardi.\nOrganizzazione.\nIl gruppo \"Brasseries de Bourbon\" beneficia di un forte appoggio locale degli abitanti e degli investitori e si \u00e8 costruita una reputazione solida sull'isola. Cos\u00ec prosegue negli sforzi per l'innovazione. Nuovi prodotti escono regolarmente dalle catene e produce anche per grandi marchi internazionali di bevande alcoliche e non alcoliche (vedere dettagli dei prodotti proposti sotto). Partecipa anche alla vita sociale della R\u00e9union, grazie ad una politica di patrocinio attiva o nell'ambito di associazioni di prevenzione. Sostiene anche lo sviluppo culturale dell'isola e riceve un ruolo principale nell'economia insulare.\nLa societ\u00e0 \u00e8 distribuita in 3 posti diversi:\nNel novembre 2003 l'industria della birra contava 291 lavoratori dipendenti permanenti di cui:\nNel 2004 Fabrice Boyer, fino allora operatore di fermentazione dal 2000 al 2001 quindi capo di gruppo di mescolanza, diventa principale fabbricante di birra della Brasseries de Bourbon.\nAltre marche prodotte.\nLa Brasseries de Bourbon produce anche altre birre e bevande analcoliche per gruppi internazionali:"}
{"id": "1448707", "revid": "110157", "url": "https://it.wikipedia.org/wiki?curid=1448707", "title": "Prva slovenska nogometna liga 2001-2002", "text": " \nLa Prva slovenska nogometna liga 2001-2002 \u00e8 stata la undicesima edizione della massima serie del campionato di calcio sloveno disputata tra il 23 luglio 2001 e il 5 maggio 2002 e conclusa con la vittoria del Maribor Pivovarna La\u0161ko, al suo sesto titolo.\nCapocannoniere del torneo fu Romano Obilinovi\u0107 (Primorje), con 16 reti.\nFormula.\nCome nella stagione precedente le squadre partecipanti furono 12 e disputarono un turno di andata-ritorno-andata per un totale di 33 partite con le ultime due classificate retrocesse in Druga slovenska nogometna liga.\nLe squadre qualificate alle coppe europee furono quattro: i campioni alla UEFA Champions League 2002-2003, la seconda classificata e la vincitrice della coppa nazionale alla Coppa UEFA 2002-2003 e un ulteriore club alla Coppa Intertoto 2002.\nClassifica finale.\nLegenda:\nNote:"}
{"id": "1448709", "revid": "3115", "url": "https://it.wikipedia.org/wiki?curid=1448709", "title": "Cargoitalia", "text": "Cargoitalia S.p.A. o pi\u00f9 semplicemente Cargoitalia, era una compagnia aerea cargo italiana con base operativa presso l'Aeroporto di Milano-Malpensa. \nIl 21 dicembre 2011 ha cessato l'attivit\u00e0 e avviato la procedura di liquidazione volontaria.\nCargoitalia perse nei primi sette mesi 2011 10,2 milioni di euro su 53,4 mln di fatturato. Per il triennio successivo sarebbe stata necessaria una ricapitalizzazione da 18 mln, ma gli azionisti ne erano in grado di sottoscrivere circa un terzo. Gli altri 12 sarebbero dovuti venire da nuovi soci (circa 4 mln) e dalle banche (12 mln). L'impossibilit\u00e0 di reperirli e la poca fiducia del management di una ripresa di mercato ha portato alla decisione di chiuderla.\nStoria.\nLa compagnia fu fondata in origine nel 2003 e nel 2008 fu rilevata da ALIS Aerolinee Italiane, una societ\u00e0 creata da Alcide Leali, gi\u00e0 fondatore di Air Dolomiti nel 1989.\nLa ALIS Aerolinee Italiane da un lato acquis\u00ec Cargoitalia che era in sofferenza, dall'altro rilev\u00f2 alcuni \"assets\" (aeromobili e personale) della divisione \"all cargo\" di Alitalia L.A.I. in amministrazione straordinaria.\nIl 6 febbraio 2009 Cargoitalia present\u00f2 al commissario di quest'ultima un'offerta vincolante per l'acquisto dei beni di Alitalia Cargo pari a 14,5 milioni di euro compresi la presa in carico di un aeromobile McDonnell Douglas MD-11SF e l'assunzione di 30 piloti entro un mese dalla firma del contratto. Un anno pi\u00f9 tardi fu acquisito da una societ\u00e0 di leasing aeronautico statunitense un altro MD-11SF gi\u00e0 appartenuto ad Alitalia. Dopo la fase di \"start-up\" Cargoitalia mise in servizio anche un McDonnell Douglas MD-11F ex Finnair che fu consegnato il 10 giugno 2010.\nCargoitalia disponeva, al 21 dicembre 2011, di una flotta di 3 McDonnell Douglas MD-11 \"freighter\". Con questa flotta, e con base d'armamento presso l'aeroporto di Malpensa, Cargoitalia collegava Milano con Stati Uniti, Cina, Angola, Hong Kong ed Emirati Arabi Uniti oltre ad operare voli cargo charter in tutto il mondo su richiesta di una vasta clientela; collaborava inoltre con Lufthansa Cargo e TAAG Angola Airlines.\nLe operazioni sono state sospese il 21 dicembre 2011 come riporta il sito internet della compagnia aerea e la compagnia \u00e8 in liquidazione volontaria ed \u00e8 in atto una Sollecitazione di manifestazione di interesse per l'acquisto di vettore aereo cargo.\nL'11 marzo 2012 il velivolo EI-UPI \u00e8 stato rottamato, EI-UPE ed EI-EMS risultano abbandonati nel deserto americano (uno di essi \u00e8 visibile su Google Map presso l'Aeroporto logistico della California Meridionale).\nAzionariato.\nGli azionisti di Cargoitalia sono:\nA sua volta, \"ALIS Aerolinee Italiane\" \u00e8 detenuta da \"Alis Holding SpA\" che oltre alla famiglia Leali comprende con quote del 10% circa \"Ricerca SpA Benetton\", \"Selin SpA (Van den Heuvel)\" e \"Banca Intermobiliare\" e con l'8% altri soci privati."}
{"id": "1448711", "revid": "1005847", "url": "https://it.wikipedia.org/wiki?curid=1448711", "title": "Partito Popolare Polacco &quot;Wyzwolenie&quot;", "text": "Il Partito Popolare Polacco \"Wyzwolenie\" (in polacco: \"Polskie Stronnictwo Ludowe \"Wyzwolenie\"\" - PSL \"Wyzwolenie\") fu un partito politico del periodo interbellico della Seconda Repubblica di Polonia che esistette dal 1915 al 1931.\nFu fondato nel 1915 da diversi partiti popolari del Regno di Polonia. In confronto al Polskie Stronnictwo Ludowe \"Piast\", era un partito di sinistra, alleato del Partito Socialista Polacco (\"Polska Partia Socjalistyczna\"). PSL Wyzwolenie sostenne il Colpo di stato di maggio del 1926, ma subito dopo prese le distanze dalla \"sanacja\" e si un\u00ec all'opposizione. Nel 1931 si un\u00ec a diversi altri partiti per formare il Partito Popolare (\"Stronnictwo Ludowe\").\nTra i pi\u00f9 importanti esponenti vu furono:"}
{"id": "1448713", "revid": "74173", "url": "https://it.wikipedia.org/wiki?curid=1448713", "title": "Polskie Stronnictwo Ludowe Wyzwolenie", "text": ""}
{"id": "1448715", "revid": "729019", "url": "https://it.wikipedia.org/wiki?curid=1448715", "title": "Carlo De Sigis", "text": "La S.A. Carlo De Sigis \u00e8 stata un'azienda chimica italiana produttrice di solfuro di carbonio. \nLo sviluppo dell'industria delle fibre chimiche (allora si usava ancora la denominazione \"seta artificiale\") comportava la necessit\u00e0 di produrre il solfuro di carbonio. Il rayon con procedimento viscosa si ottiene facendo reagire la cellulosa con questo prodotto. A sua volta il solfuro di carbonio che ha come formula grezza CS2 era prodotto a partire dal carbone e dallo zolfo ad alta temperatura. Con il metodo messo a punto dal dott. Carlo de Sigis come carbone venne usato il carbone di legna.\nLa produzione e l'utilizzo industriale del solfuro di carbonio \u00e8 molto pericoloso per la salute di chi ci viene a contatto, poich\u00e9 pu\u00f2 determinare una grave malattia, il solfocarbonismo.\nCarlo De Sigis realizz\u00f2 a Motta San Damiano, vicino a Pavia, uno stabilimento per tale produzione. Tale societ\u00e0 fu in seguito inclusa tra le controllate della Ch\u00e2tillon che utilizzava il prodotto negli stabilimenti di Vercelli, Ivrea e Ch\u00e2tillon. La produzione fu poi abbandonata alla fine degli anni sessanta."}
{"id": "1448716", "revid": "1305772", "url": "https://it.wikipedia.org/wiki?curid=1448716", "title": "Ongi", "text": "L'Ongi (o Ongii o Ongiin, in mongolo \u041e\u043d\u0433\u0438 \u0433\u043e\u043b, Ongi gol) \u00e8 un fiume della Mongolia centro-meridionale che aveva un corso di circa 435\u00a0km attraversando 3 province fino al deserto del Gobi e alimentava il lago Ulaan nuur; il fiume ha ora una lunghezza di soli 100\u00a0km.\nNasce sulle Montagne del Khangai e attraversa le citt\u00e0 di Bajangol, nell'omonimo distretto della provincia del \u00d4v\u00f4rhangaj, poi Sajhan-Ovoo nell'omonimo distretto del Dundgov\u2019 fino all'\u00d4mn\u00f4gov\u2019.\nAttualmente, lo stato del fiume desta parecchie preoccupazioni a causa del suo progressivo essiccamento; sebbene le cause di questo fenomeno non siano chiare, alcune associazioni ambientaliste, tra cui la locale \"Ongi River Network\", ne danno la colpa all'intensivo sfruttamento industriale e minerario del fiume; dalle acque dell'Ongi \u00e8 infatti possibile estrarre l'oro. L'acqua del fiume e le falde acquifere sotterranee, contaminate dall'industria mineraria, contengono mercurio e cianuro. Tsetsegee Munkhbayar, dell\"'Ongi River Movement\", porta avanti le battaglie in difesa del fiume.\nLungo le sue sponde, a 18\u00a0km da Sajhan-Ovoo, si trovano le rovine di due antichi monasteri, il Barlim Hijd ed il Khutagt Hijd, che vanno a costituire un complesso noto come Ongijn Hijd (\u041e\u043d\u0433\u0438\u0439\u043d \u0445\u0438\u0439\u0434). Il complesso del XVII secolo \u00e8 stato distrutto nel 1939 dai sovietici.\nIl fiume viene citato in una canzone del gruppo musicale post-punk italiano CSI, contenuta nell'album \"Tabula Rasa Elettrificata\" e intitolata appunto \"Ongii\"."}
{"id": "1448719", "revid": "38120", "url": "https://it.wikipedia.org/wiki?curid=1448719", "title": "All-Star Squadron", "text": "All-Star Squadron \u00e8 una squadra di supereroi DC Comics creata da Roy Thomas, Rich Buckler e Jerry Ordway. Ha debuttato nel numero 193 di \"Justice League of America\" (agosto 1981).\nIl concetto.\n\"All-Star Squadron\" n. 1 contiene \u00abUna lettera aperta ai lettori\u00bb scritta da Roy Thomas. In essa egli descrive quanto volesse raccontare storie della Justice Society of America, il primo supergruppo dei fumetti. L'ultima serie che lo aveva fatto fino ad allora era \"All Star Comics\", con sole diciassette uscite concluse nel 1979. Come Thomas la invi\u00f2, la DC gli diede \u00abl'opportunit\u00e0 di scrivere un ritorno della JSA\u00bb. Ma, invece di scrivere storie ambientate nell'epoca moderna, Thomas decise di ambientare le storie stesse durante la seconda guerra mondiale, cio\u00e8 durante il periodo Golden Age.\nSi tratta del primo esempio ufficiale e intenzionale di \"retcon\".\nEdizione italiana.\nL'intero ciclo di storie sceneggiato da Roy Thomas \u00e8 stato pubblicato in italiano dalla Planeta De Agostini, nella collana \"Classici DC: JSA\" dal dicembre 2007 al 2008."}
{"id": "1448720", "revid": "94902", "url": "https://it.wikipedia.org/wiki?curid=1448720", "title": "Ongii", "text": ""}
{"id": "1448721", "revid": "94902", "url": "https://it.wikipedia.org/wiki?curid=1448721", "title": "Ongiin", "text": ""}
{"id": "1448722", "revid": "108107", "url": "https://it.wikipedia.org/wiki?curid=1448722", "title": "Nazionale di calcio del Vietnam del Nord", "text": ""}
{"id": "1448723", "revid": "108107", "url": "https://it.wikipedia.org/wiki?curid=1448723", "title": "Nazionale di calcio dello Yemen del Nord", "text": ""}
{"id": "1448729", "revid": "110157", "url": "https://it.wikipedia.org/wiki?curid=1448729", "title": "Prva slovenska nogometna liga 2002-2003", "text": " \nLa Prva slovenska nogometna liga 2002-2003 \u00e8 stata la 12\u00aa edizione della massima serie del campionato di calcio sloveno disputata tra il 14 luglio 2002 e il 1\u00ba giugno 2003 e conclusa con la vittoria del Maribor Pivovarna La\u0161ko, al suo settimo titolo.\nCapocannoniere del torneo fu Marko Kmetec (Vega Olimpia Lubiana), con 23 reti.\nFormula.\nCome nella stagione precedente le squadre partecipanti furono 12 e disputarono un turno di andata-ritorno-andata per un totale di 33 partite con le ultime due classificate retrocesse in Druga slovenska nogometna liga.\nIl Lubiana V&amp;V penalizzato di 3 punti e il Korotan penalizzato di 7 punti per non aver pagato gli stipendi ai propri giocatori. Venne escluso dopo 11 partite per non essersi presentato a due incontri consecutivi.\nLe squadre qualificate alle coppe europee furono quattro: i campioni alla UEFA Champions League 2003-2004, la seconda classificata e la vincitrice della coppa nazionale alla Coppa UEFA 2003-2004 e un ulteriore club alla Coppa Intertoto 2003.\nClassifica finale.\nLegenda:\nNote:"}
{"id": "1448730", "revid": "729019", "url": "https://it.wikipedia.org/wiki?curid=1448730", "title": "Prima guerra illirica", "text": "La Prima guerra illirica \u00e8 stato un conflitto armato, durato dal 230 a.C. al 229 a.C., che vide gli illiri opposti allo Stato romano.\nContesto storico.\nNemmeno la vittoria nella prima guerra punica (241 a.C.) e le conquiste navali di Sardegna e Corsica (238 a.C.-237 a.C.) resero Roma una potenza tranquilla: poich\u00e9 i pirati illirici spadroneggiavano da un capo all'altro del Mar Adriatico, Roma si sent\u00ec in dovere di intervenire militarmente contro di essi.\nD'altro canto, Roma si era ormai assicurata l'egemonia e quindi la responsabilit\u00e0 della sicurezza di tutti i mari circostanti l'Italia e non poteva ignorare o trascurare le provocazioni che le venivano inferte quotidianamente dagli illiri. Inoltre il Senato aveva interesse a proteggere le colonie romane di Rimini (fondata nel 268 a.C.) e di Brindisi (244 a.C.), al fine di non scontentare la popolazione locale, che in tal caso avrebbe potuto effettuare una ribellione.\nNel 230 a.C. il Senato invi\u00f2 un'ambasceria di protesta alla regina degli Illiri, Teuta: l'assassinio (probabilmente ordinato dalla sovrana) di uno dei diplomatici fu visto dai senatori come una dichiarazione di guerra.\nLa guerra.\nEstremamente irritato (e conscio di avere l'appoggio popolare), il Senato reag\u00ec in modo estremamente energico inviando contro gli illiri entrambi i consoli in carica nel 229 a.C., ovvero Lucio Postumio Albino e Gneo Fulvio Centumalo: al primo fu affidata la flotta, al secondo l'esercito terrestre.\nLo spiegamento di forze fu imponente: i due comandanti militari ebbero a disposizione duecento navi, ventimila fanti e duemila cavalieri.\nNella prima fase del conflitto avvenne il cambio di campo dell'avventuriero greco Demetrio di Faro: costui, inizialmente al servizio di Teuta, pass\u00f2 dalla parte dei romani e con essi conquist\u00f2 Corcira (odierna Corf\u00f9); a conflitto ultimato, fu premiato dai romani che lo nominarono governatore delle isole della Dalmazia.\nNella seconda parte invece i consoli ridussero in loro potere Epidanno, oggi Durazzo, Issa e Apollonia, spingendosi velocemente fino a Scodra, oggi Scutari, portando il terrore nel territorio della regina: quest'ultima, allarmata dalla rapidit\u00e0 dei soldati romani, fu indotta a chiedere la pace. Al termine della guerra numerosi erano ora i regni ora le popolazioni \"clienti\" dei Romani: \"Apollonia\", \"Corcyra\", \"Epidamnus\", \"Issa\", \"Oricus\", \"Dimale\" e il re \"cliente\" Demetrio di Faro.\nConseguenze.\nLe reazioni immediate.\nIl trattamento riservato agli illiri fu abbastanza severo. Teuta fu costretta a:\nL'impatto sulla storia.\nAl termine di questo conflitto Roma si affermava definitivamente nell'Adriatico, riuscendo ad annettersi alcuni luoghi nuovi. Come gi\u00e0 ricordato, affidava a Demetrio il governo delle isole e delle coste dalmate (scelta di cui si pentir\u00e0, come dimostreranno i fatti che porteranno alla seconda guerra illirica) e rendeva suo tributario un regno prima considerato potentissimo.\nConseguenza indiretta della guerra fu l'affermazione dell'amicizia greco-latina: Roma acquist\u00f2 molte simpatie presso le popolazioni greche le quali, consapevoli della sua potenza sempre crescente, cominciavano a considerarla come una loro protettrice. A dimostrazione di ci\u00f2, i romani furono invitati ai giochi Istmici del 228 a.C.: fu Corinto a caldeggiare questa scelta, come manifestazione di gratitudine per aver liberato i mari dai pirati. Infine, Atene ammise i romani ai Misteri eleusini, equiparando cos\u00ec Roma non a una citt\u00e0 barbara ma a una citt\u00e0 greca."}
{"id": "1448733", "revid": "110157", "url": "https://it.wikipedia.org/wiki?curid=1448733", "title": "Prva slovenska nogometna liga 2006-2007", "text": " \nLa Prva slovenska nogometna liga 2006-2007 \u00e8 stata la 16\u00aa edizione della massima serie del campionato di calcio sloveno disputata tra il 29 luglio 2006 e il 26 maggio 2007 e conclusa con la vittoria del , al suo primo titolo.\nCapocannoniere del torneo fu Nikola Nikezi\u0107 (HiT Gorica), con 22 reti.\nFormula.\nCome nella stagione precedente le squadre partecipanti furono 10 e disputarono un doppio turno di andata e ritorno per un totale di 36 partite. L'ultima fu retrocessa mentre la penultima disput\u00f2 uno spareggio con la seconda classificata della Druga slovenska nogometna liga per la permanenza in massima serie.\nLe squadre qualificate alle coppe europee furono quattro: i campioni alla UEFA Champions League 2007-2008, la seconda classificata e la vincitrice della coppa nazionale alla Coppa UEFA 2007-2008 e un ulteriore club alla Coppa Intertoto 2007.\nClassifica finale.\nLegenda:\nNote:\nSpareggio.\nIl NK Interblock incontr\u00f2 il SC Bonifika, secondo in 2.SNL, con gara di andata e ritorno. Vinse e rimase in massima serie."}
{"id": "1448735", "revid": "339392", "url": "https://it.wikipedia.org/wiki?curid=1448735", "title": "NK Interblock", "text": ""}
{"id": "1448736", "revid": "307923", "url": "https://it.wikipedia.org/wiki?curid=1448736", "title": "C\u0103tina", "text": ""}
{"id": "1448738", "revid": "486946", "url": "https://it.wikipedia.org/wiki?curid=1448738", "title": "NK Drava", "text": ""}
{"id": "1448739", "revid": "599013", "url": "https://it.wikipedia.org/wiki?curid=1448739", "title": "Tekky\u016b Kay\u014d", "text": "Carriera.\nInizia a gareggiare con le pocket bike all'et\u00e0 di 4 anni e inizia a gareggiare in competizioni locali di minimoto all'et\u00e0 di 12 anni.\nNel 1996 partecipa al campionato Kanto Area Road Racing, che vince. Nello stesso anno giunge secondo sul circuito di Tsukuba con la SP12 e vince sul circuito di Nikk\u014d con la SP12EXP.\nL'anno successivo vince il campionato Road Racing orientale e giunge 38\u00ba nel campionato giapponese della classe 125, con miglior risultato un 13\u00ba posto.\nNel 1998 partecipa al campionato giapponese della classe 250, concludendo 10\u00ba, con un 4\u00ba posto come miglior risultato in gara. Sempre nello stesso anno gareggia come wild card a Donington nel campionato britannico, concludendo 2\u00ba.\nL'anno seguente giunge 3\u00ba nel campionato giapponese 250 con la TSR AC28M e, sempre nello stesso anno, partecipa alla sua prima gara nel motomondiale.\nNel 2002 ottiene anche il titolo nazionale giapponese della classe 250."}
{"id": "1448740", "revid": "830939", "url": "https://it.wikipedia.org/wiki?curid=1448740", "title": "John Acton", "text": "Biografia.\nFiglio di Edward Acton, un nobile inglese che esercitava l'attivit\u00e0 di medico a Besan\u00e7on in Francia, e di Cath\u00e9rine Loys de Gray, francese e figlia del presidente del Parlamento cittadino, fu educato in Francia, e all'et\u00e0 di quattordici anni fu affidato alle cure di uno zio suo omonimo che viveva a Livorno in Toscana.\nNel 1791 eredit\u00f2 il titolo e il patrimonio di suo cugino di terzo grado, Sir Richard Acton V Baronetto di Aldenham Hall Shropshire.\nDal 1750 al 1756 prest\u00f2 servizio nella marina inglese, dopo poco tempo pass\u00f2 a quella del Granducato di Toscana e, nel 1767 fu promosso capitano di vascello. Nel 1775, comand\u00f2 una fregata nella spedizione congiunta spagnola e toscana contro Algeri, distinguendosi per coraggio e risorse. Nel 1776 fu promosso maggior generale e posto al comando della marina del granducato.\nNel 1778 la regina Maria Carolina di Napoli chiese a suo fratello, il Granduca di Toscana Pietro Leopoldo, di permettere ad Acton di recarsi a Napoli per riorganizzare la Marina dei Regni di Napoli e di Sicilia, e nel 1779 fu promosso tenente generale e nominato segretario di Stato della Marina, venendo nominato, l'anno seguente, anche segretario di Stato della guerra e nel 1782 al commercio.\nNel 1783 fond\u00f2 il Cantiere navale di Castellammare di Stabia.\nDimostr\u00f2 grande abilit\u00e0 in questo compito ed entr\u00f2 subito nelle grazie della regina, con la quale probabilmente ebbe anche una relazione intima. Il suo carattere risentiva dell'origine inglese: freddo, nemmeno nella collera alterava la calma esterna, urbano, ma senza alcuna bonomia e severo. Non era amato dai nobili napoletani ed era impopolare al massimo nelle classi basse.\nLa regina Maria Carolina trov\u00f2 in Acton un valido aiuto nella realizzazione del suo disegno di avvicinamento all'Austria, sua patria natale, e poi all'Inghilterra, nemica acerrima dell'odiata Francia rivoluzionaria.\nDivenne nel 1789 segretario di Stato, nonostante le preoccupazioni della Spagna - il cui re Carlo III aveva preceduto il figlio Ferdinando IV sul trono di Napoli - per l'amicizia tra Acton e l'ambasciatore britannico, Sir William Hamilton, e la moglie di quest'ultimo, Emma Hamilton, confidente della stessa regina.\nNel 1794 fu nominato capitano generale delle forze di terra e di mare del regno.\nDopo la rivoluzione francese, in accordo con la nuova politica di conservatorismo e repressione dei regnanti, che lo nominarono primo ministro, divenne un accanito persecutore delle nuove idee giacobine.\nNel dicembre del 1798, dopo la sconfitta dell'esercito napoletano che aveva invaso la Repubblica Romana, fugg\u00ec in Sicilia, insieme al re ed alla regina, sulla HMS \"Vanguard\" di Horatio Nelson e gli fu affidato anche l'interim degli Esteri. A Palermo si spos\u00f2 nel 1800.\nPochi mesi pi\u00f9 tardi, al suo ritorno, partecip\u00f2 attivamente alla sanguinosa repressione che segu\u00ec la rovina dell'effimera Repubblica Partenopea. In quei mesi aument\u00f2 la sua anglofilia e el 1804 il re lo dimission\u00f2 e Acton se ne torn\u00f2 a Palermo, con il titolo di duca di Modica, a cui pi\u00f9 tardi rinunzi\u00f2.\nNel gennaio del 1806 i francesi costrinsero nuovamente a fuggire la famiglia reale a Palermo, dove Ferdinando lo nomin\u00f2 segretario agli Esteri, ma gi\u00e0 in agosto Acton si dimise.\nMor\u00ec nel 1811 a Palermo, all'et\u00e0 di 75 anni.\n\u00c8 sepolto nella Chiesa di Santa Ninfa dei Crociferi, dove \u00e8 ricordato da un monumento parietale a sinistra dell'ingresso.\nLa famiglia.\nSi spos\u00f2 a Palermo il 23 febbraio 1800, a 64 anni, dopo aver ottenuto una dispensa papale, con la figlia tredicenne di suo fratello minore Joseph Edward Acton (nato nel 1737, generale dell'esercito napoletano), Maria Anna Acton, nata a Napoli il 10 settembre 1786, che divenne successivamente Dama di Corte della Regina. Ebbero tre figli:"}
{"id": "1448745", "revid": "200568", "url": "https://it.wikipedia.org/wiki?curid=1448745", "title": "Catina", "text": "La catina \u00e8 un alcaloide presente nelle foglie di q\u0101t. \nEssa \u00e8 un'anfetamina, ma differenzia da questa per la presenza di un gruppo idrossido \nNote.\n "}
{"id": "1448746", "revid": "6923", "url": "https://it.wikipedia.org/wiki?curid=1448746", "title": "Italpet Preforme", "text": "La Italpet Preforme S.p.A. \u00e8 stata un'azienda chimica italiana appartenente al gruppo Mossi &amp; Ghisolfi.\nStoria.\nOrigini.\nVenne fondata nel 1997, insieme ad altre societ\u00e0, con il nome di Italpet S.p.A.; le attivit\u00e0 produttive vennero inserite nello stabilimento di Pallanza, dove gi\u00e0 operava (dal 1989) un'altra azienda del gruppo M&amp;G, l'Acetati S.p.A.. Sempre nel 1997, a seguito di una joint venture con le ditte Marubeni, Catisa e Cobarr S.p.A., assunse la denominazione di Italpet Preforme S.p.A..\nEuropa Preforme.\nA seguito poi della riorganizzazione delle aziende del gruppo M&amp;G, nell'aprile 2007 assunse la denominazione di Europa Preforme S.r.l. (o Europre).\nLa cessione a Plastipak Packaging.\nIl 29 febbraio 2008 il gruppo M&amp;G ha ceduto infine il controllo della societ\u00e0 alla statunitense Plastipak Packaging Inc.; la nuova societ\u00e0 opera con la denominazione di Plastipak Italia.\nProduzioni.\nLa produzione principale \u00e8 quella di contenitori in PET (bottiglie, flaconi\u2026) per uso alimentare, di cui \u00e8 il secondo produttore mondiale."}
{"id": "1448747", "revid": "1573940", "url": "https://it.wikipedia.org/wiki?curid=1448747", "title": "Santuario della Madonna del Buon Consiglio (Pignone)", "text": "Il santuario della Madonna del Buon Consiglio \u00e8 un luogo di culto cattolico situato nel comune di Pignone, in provincia della Spezia. Il santuario \u00e8 adiacente al torrente Pignone lungo la strada provinciale 38 che conduce al santuario di Nostra Signora di Soviore nel comune di Monterosso al Mare.\nStoria.\nLa chiesa viene denominata anche Madonna del Ponte poich\u00e9 fu eretta in prossimit\u00e0 di un antico ponte visibile fino al 1966. L'erezione del santuario non \u00e8 legata ad un preciso evento, ma semplicemente alla devozione dei credenti.\nSecondo le fonti storiche e la data riportata sulla facciata dell'edificio, \u00e8 risalente al 1640.\nDescrizione.\nL'attuale struttura \u00e8 ad unica navata ed \u00e8 preceduto da un porticato sorretto da archi a tutto sesto e coperto dal tetto a capanna.\nAll'interno era conservata una tela, dipinta a olio, raffigurante \"San Luigi Gonzaga che indica ai fedeli santa Caterina Fieschi Adorno [Caterina da Genova] nell'atto d'adorare la Madonna del Buon Consiglio, affiancata dalla canonichessa regolare lateranense venerabile Battistina Vernazza e da sant'Andrea Avellino\", di pittore ignoto. Battistina Vernazza era figlioccia spirituale di Caterina Fieschi Adorno e Andrea Avellino era corrispondente di Battistina.\nQuella della Madonna del Buon Consiglio era una devozione agostiniana. Nell'edicola poco a monte era custodito un crocifisso marmoreo attribuito da Piero Donati allo scultore lombardo Giovanni Antonio Amadeo e datato al 1475. Entrambe le opere sono oggi nella pieve di Santa Maria Assunta di Pignone."}
{"id": "1448748", "revid": "113880", "url": "https://it.wikipedia.org/wiki?curid=1448748", "title": "Italpet", "text": ""}
{"id": "1448752", "revid": "149587", "url": "https://it.wikipedia.org/wiki?curid=1448752", "title": "Jude\u0163ul Gorj", "text": ""}
{"id": "1448754", "revid": "149587", "url": "https://it.wikipedia.org/wiki?curid=1448754", "title": "Judetul Gorj", "text": ""}
{"id": "1448755", "revid": "4239", "url": "https://it.wikipedia.org/wiki?curid=1448755", "title": "Toupie", "text": "La toupie \u00e8 un utensile a motore elettrico, in particolare \u00e8 un tipo di fresatrice, usata nella lavorazione del legno per profilare dei pannelli in legno o truciolare o per ricavare delle fresate su un pannello (per esempio per inserire degli schienali).\nCaratteristiche.\n\u00c8 generalmente composta da un motore elettrico di grossa potenza sul quale \u00e8 innestata una fresa sporgente da un banco di lavoro. Appoggiando il pezzo sul banco e spingendolo contro la fresa in movimento, grazie a delle guide di riferimento, il pannello viene scavato ricavando un profilo della forma della fresa.\nI primi modelli erano completamente manuali e molto pericolosi in quanto la fresa girava esposta e spesso i falegnami per disattenzione o stanchezza finivano con il toccarla con gravi conseguenze alle dita della mano. Attualmente sopravvivono in molti laboratori ed industrie ma il grosso della produzione viene solitamente affidato a macchine automatiche che fanno avanzare senza intervento umano il pezzo. Questo ha ridotto drasticamente gli incidenti. Attualmente si indica con toupie anche i motori inseriti in macchine bordatrici o scorniciatrici che hanno il compito di fresare o profilare un pannello."}
{"id": "1448756", "revid": "224230", "url": "https://it.wikipedia.org/wiki?curid=1448756", "title": "Giovanni Acton", "text": ""}
{"id": "1448758", "revid": "599013", "url": "https://it.wikipedia.org/wiki?curid=1448758", "title": "Z\u0103rne\u0219ti", "text": "Il toponimo Z\u0103rne\u0219ti pu\u00f2 riferirsi a diverse localit\u00e0 della Romania:"}
{"id": "1448760", "revid": "188323", "url": "https://it.wikipedia.org/wiki?curid=1448760", "title": "Gomme termiche", "text": ""}
{"id": "1448762", "revid": "177966", "url": "https://it.wikipedia.org/wiki?curid=1448762", "title": "Beatrice della Scala", "text": ""}
{"id": "1448763", "revid": "339392", "url": "https://it.wikipedia.org/wiki?curid=1448763", "title": "Classe Leygues (fregata)", "text": ""}
{"id": "1448764", "revid": "1791", "url": "https://it.wikipedia.org/wiki?curid=1448764", "title": "Aria teorica", "text": ""}
{"id": "1448765", "revid": "219110", "url": "https://it.wikipedia.org/wiki?curid=1448765", "title": "Fornacette", "text": "Fornacette (\"Alfianum, Alphianum\" in latino) \u00e8 l'unica frazione del comune italiano di Calcinaia, nella provincia di Pisa, in Toscana.\nGeografia fisica.\nLa frazione \u00e8 distante 3\u00a0km dal centro del capoluogo comunale e si trova leggermente oltre il fiume Arno, tra Pontedera e Cascina (entrambe distanti 3\u00a0km), lungo la direzione della strada statale 67 Tosco-Romagnola.\nStoria.\nNel periodo compreso fra il X e il XII secolo, come nelle zone vicine poste lungo il fiume Arno, ebbe inizio la produzione di laterizi. Il nome deriva forse da \"Fornacelle\", cio\u00e8 \"piccole fornaci\". Secondo lo storico Emanuele Repetti il borgo aveva precedentemente il nome di \"Alfiano\".\nTra il 1564 e il 1565 il granduca di Toscana Cosimo I de' Medici ordin\u00f2 la costruzione di un fosso scolmatore dell'Arno nella zona di Fornacette, l'antico \"Arnaccio\", rimasto in funzione fino al 1761 e poi colmato per la costruzione dell'omonima strada. L'opera idraulica fungeva anche da canale di collegamento tra le citt\u00e0 di Pontedera e Livorno. Negli anni sessanta del XX secolo, diminuisce la produzione di mattoni e si ha una notevole crescita industriale, con un relativo boom edilizio e demografico che porta la cittadina a superare il capoluogo del comune in quanto ad abitanti.\nIl 10 marzo 1978 nel paese avvenne un grave incidente ferroviario in cui perirono due macchinisti; in seguito a tale evento furono presentate anche alcune interrogazioni parlamentari.\nGeografia antropica.\nI quartieri di Fornacette sono:\nEconomia.\nNella frazione ha avuto sede fino al 2007 l'importante azienda di computer CDC spa, una delle due societ\u00e0 della provincia quotate in borsa.\nDal 1949 la cittadina \u00e8 sede di Asso Werke, azienda metalmeccanica che produce componenti del motore quali pistoni, fasce elastiche, spinotti, cilindri e basamenti.\nLa Banca di Pisa e Fornacette Credito Cooperativo \u00e8 stata fondata nel 1962 a Fornacette con il nome di \"Cassa Rurale e Artigiana di Fornacette\". Nel 1994 diventa una Banca di credito cooperativo cambiando la propria denominazione sociale in \"Banca di Credito Cooperativo di Fornacette\". In seguito espande il suo bacino fino ad arrivare a Pisa, e quindi nel 2013 cambia nome, assumendo quello attuale. Attualmente ha all'attivo, oltre alle sedi di Pisa e Fornacette, 18 filiali e conta 170 dipendenti.\nInfrastrutture e trasporti.\nFornacette \u00e8 collegata a Pisa con corse autobus di linea svolte dalla societ\u00e0 Autolinee Toscane.\nDal 1881 al 1953 la localit\u00e0 era attraversata dalla tranvia a vapore che, percorrendo l'asse della via Fiorentina, collegava Pisa con Pontedera e, attraverso una diramazione che si distaccava in localit\u00e0 Navacchio, con Caprona e Calci."}
{"id": "1448776", "revid": "6923", "url": "https://it.wikipedia.org/wiki?curid=1448776", "title": "Peristasi", "text": "La per\u00ecstasi (IPA: [pe'ristazi], dal greco \u03c0\u03b5\u03c1\u03af\u03c3\u03c4\u03b1\u03c3\u03b9\u03c2, \"recinto\") \u00e8 un colonnato porticato, la maggior parte delle volte quadrangolare (a eccezione del tempio \"a tholos\" e di quello \"mon\u00f2ptero\", nei quali \u00e8 circolare), che circonda, particolarmente nei templi greci, ma anche in quelli romani, il \"naos\". Le file e il numero delle colonne che lo compongono differenziano i vari tipi di templi greci, come riassume lo schema seguente:\nInvece il numero delle colonne presente sul fronte definisce altri templi:"}
{"id": "1448777", "revid": "110157", "url": "https://it.wikipedia.org/wiki?curid=1448777", "title": "Prva slovenska nogometna liga 2004-2005", "text": " \nLa Prva slovenska nogometna liga 2004-2005 \u00e8 stata la 14\u00aa edizione della massima serie del campionato di calcio sloveno disputata tra il 1\u00ba agosto 2004 e il 29 maggio 2005 e conclusa con la vittoria del HIT Gorica, al suo terzo titolo.\nCapocannoniere del torneo fu Klinton Bozgo (Maribor Pivovarna La\u0161ko), con 18 reti.\nFormula.\nIl NK \u0160martno 1928, il NK Dravograd e il NK Rudar Velenje non si iscrissero al campionato e furono sostituite dal NK Bela Krajina (sconfitta allo spareggio nella stagione precedente), NK Zagorje a dal NK Drava Ptuj.\nLe partecipanti furono 12 e dopo una prima fase in cui le squadre si incontrarono in un turno di andata e ritorno per un totale di 22 partite, le prime sei giocarono in un girone di play-off ulteriori 10 partite partendo dai punti conquistati nella prima fase mentre le ultime sei con lo stesso sistema in un girone di play-out con l'ultima fu retrocessa in Druga slovenska nogometna liga.\nIl KD Olimpia Lubiana, il NK Mura e il Lubiana V&amp;V furono retrocesse dalla federazione per motivi finanziari.\nLe squadre qualificate alle coppe europee furono quattro: i campioni alla UEFA Champions League 2005-2006, la seconda classificata e la vincitrice della coppa nazionale alla Coppa UEFA 2005-2006 e un ulteriore club alla Coppa Intertoto 2005.\nClassifica finale.\nLegenda:\nNote:\nSeconda fase.\nPlay-off.\nLegenda:\nNote:\nPlay-out.\nLegenda:\nNote:"}
{"id": "1448779", "revid": "287204", "url": "https://it.wikipedia.org/wiki?curid=1448779", "title": "Ramnicu", "text": ""}
{"id": "1448780", "revid": "149587", "url": "https://it.wikipedia.org/wiki?curid=1448780", "title": "Jude\u0163ul Harghita", "text": ""}
{"id": "1448781", "revid": "149587", "url": "https://it.wikipedia.org/wiki?curid=1448781", "title": "Judetul Harghita", "text": ""}
{"id": "1448782", "revid": "149587", "url": "https://it.wikipedia.org/wiki?curid=1448782", "title": "Jude\u0163ul Hunedoara", "text": ""}
{"id": "1448783", "revid": "86343", "url": "https://it.wikipedia.org/wiki?curid=1448783", "title": "R\u00e2mnicu", "text": "Il toponimo R\u00e2mnicu pu\u00f2 riferirsi a diverse localit\u00e0 della Romania:"}
{"id": "1448784", "revid": "149587", "url": "https://it.wikipedia.org/wiki?curid=1448784", "title": "Judetul Hunedoara", "text": ""}
{"id": "1448785", "revid": "486946", "url": "https://it.wikipedia.org/wiki?curid=1448785", "title": "Jude\u0163ul Ialomi\u0163a", "text": ""}
{"id": "1448786", "revid": "15756", "url": "https://it.wikipedia.org/wiki?curid=1448786", "title": "Barry Windsor-Smith", "text": "Barry si reca negli USA nel 1968 dove debutta come disegnatore di fumetti sulla serie degli X-Men per poi cimentarsi con altri personaggi quali Daredevil e Avengers. Il successo internazionale arriva col fumetto Marvel Comics \"Conan il Barbaro\" disegnato fra il 1970 e il 1974 su sceneggiature di Roy Thomas. Importante anche il suo contributo su Ka-Zar, Dottor Strange, Iron Man al fianco di Bob Layton. Altre sue opere cardine per la Marvel sono la miniserie su Machine Man e l'epica storia sulla genesi di Wolverine su Marvel Comics Presents (intitolata \"Weapon-X\"). Negli anni novanta abbandona il suo lavoro alle dipendenze della Marvel per dedicarsi al fumetto indipendente diventano un punto di riferimento per la Valiant Comics e la Malibu Comics. Collabora anche per la Dark Horse Comics e la \"Fantagraphics\". La sua produzione artistica \u00e8 in continua evoluzione e lo porta ad essere uno dei primi disegnatori di comic ad essere definito un artista. Il suo stile pittorico e autoriale lo portano a realizzare raccolte di illustrazioni, produzione alla quale si dedica soprattutto tra gli anni settanta e ottanta. Il suo desiderio di portare il fumetto ai livelli di un'opera d'arte lo rendo un'icona imprescindibile per le generazioni successive di fumettisti. A dimostrazione della sua importanza nel mondo dei comic viene inserito nella \"Hall of Fame\" della storia del fumetto agli \"Eisner Award\" del 2008.\nCarriera.\nGli esordi e l'evoluzione stilistica (1969-1974).\nI primi importanti lavori nel mondo dei comic arrivano sugli albi degli X-Men, Daredevil e Avengers negli anni sessanta, per la casa editrice Marvel Comics. Il nome con cui firma i crediti delle sue opere \u00e8 \"Barry Smith\" e rimane tale fino a met\u00e0 anni settanta. In quel decennio il punto di riferimento per il genere dei super eroi \u00e8 Jack Kirby soprattutto per chi \u00e8 alle dipendenze della Casa delle Idee. Barry nutre una sincera ammirazione per colui che considera un maestro e innovatore assoluto del fumetto statunitense. Il suo approccio alle tavole \u00e8 quindi fortemente influenzato dalle anatomie statuarie e dalle colossali costruzioni grafico-narrative di colui che sarebbe passato alla storia come il \"King of Comics\". Il problema \u00e8 che lo stile di Barry non si adatta a quello di Kirby e la sua imitazione del Re risulta smaccata e goffa. I disegni mancavano di ispirazione e dinamismo, non promettendo un futuro per il giovane artista. Barry se ne rende conto e decide di seguire la sua passione per i pittori inglesi preraffaeliti e le illustrazioni pop della seconda met\u00e0 degli anni sessanta. Inizia inoltre uno studio approfondito dell'anatomia umana e analizza il movimento delle catene muscolari durante gli attimi che fotografano le azioni del corpo. Ci\u00f2 che impara da queste ricerche da autodidatta lo portano a una sorprende trasformazione che diviene evidente nelle 26 storie del Barbaro Hyboriano pubblicate sugli albi di \"Conan the Barbarian\" e \"Savage Tales\" tra il 1970 e il 1974. Inizialmente le avventure di Conan dovevano essere affidata a John Buscema solo che la serie rappresentava qualcosa di nuovo e potenzialmente un flop per la Marvel (anche a giudizio di Stan Lee). Non si vuole quindi utilizzare un top-artist quale Buscema, ma puntare su un autore sconosciuto e meno remunerato. Smith disegna per venti dollari a tavola e ha gi\u00e0 collaborato l'anno precedente (il 1969) con Roy Thomas. Nonostante questo gli editor della casa editrice lo mettono alla prova su una storia fantasy su \"Chamber of Darkness\" n.4 (aprile 1974) basato sulla figura di \"Starr l'Uccisore\", fisicamente simile al cimmeriano. La breve storia convince a dare una possibilit\u00e0 all'artista che a partire dall'ottobre 1970 inizia a disegnare, su testi di Thomas, la serie \"Conan the Barbarian\" (dal n.1). Qui l'artista sembra irriconoscibile rispetto agli esordi, la cifra artistica si evolve verso un tratto elegante e raffinato, senza precedenti nella produzione Silver Age dei comic book. A questo si aggiunge una cura dei dettagli scenografici e della rappresentazione anatomica che lo pongono subito in evidenza come un landmark del nuovo decennio. Le sue figure sono eleganti e armoniche, generando un dinamismo che valorizza le tavole dei fumetti dedicati al Barbaro dei racconti pulp creati da Howard, il successo della nuova serie non \u00e8 per\u00f2 immediato, proprio per il differente tipo di genere (Sword and sorcery o Fantasy eroico), distante dai canoni del mainstream supereroistico. Il consenso dei lettori crescer\u00e0 col procedere della serie, ponendo Windsor-Smith nella storia dei comic come uno dei disegnatori pi\u00f9 dotati e innovativi. D'ora in poi non solo i fumetti di Conan ma, in genere, il fumetto fantasy rimarr\u00e0 fortemente influenzato dalle figure dinamiche, dagli edifici sontuosi e dalle strutture decadenti concepite dall'artista britannico in quei primi anni di pubblicazione a fumetti sul guerriero della Cimmeria. La serie era stata fortemente voluta da Roy Thomas nonostante il disappunto di Stan Lee contrario a portare una creazione del pulp anni trenta all'interno dei Marvel Comics. Il Presidente Martin Goodman avalla le spese necessarie a comprare i diritti per il franchise anche perch\u00e9 la Marvel ha difficolt\u00e0 a proporre nuove idee e personaggi come all'inizio del decennio precedente. Nonostante questo la serie parte male a livello di vendite che vanno scemando nel corso dei primi 7 numeri, tanto che se ne prevede la cancellazione. A questo punto Stan Lee intuisce per\u00f2 il potenziale artistico di Barry e gli suggerisce di cambiare il modo di impostare le copertine, da lui ritenute giustamente fondamentali per poter vendere un albo e colpire il possibile acquirente. Il suggerimento prevedeva che l'artista britannico disegnasse copertine incentrate su guerrieri e personaggi femminili dando risalto all'anatomia dei corpi di cui Windsor-Smith si rivelava un maestro. Deve parimenti abbandonare copertine incentrate su mostri o creature deformi in stile Kirby in quanto non \u00e8 ancora efficace quanto il King of Comics in questo tipo di raffigurazioni. Lee colpisce nel segno e dal numero 8 le vendite cominciano a crescere portando la serie di \"Conan the Barbarian\" ad essere la pi\u00f9 venduta del decennio insieme ad \"The Amazing Spider-Man\". Si pongono le fondamenta per quella che diviene la nuova serie Marvel degli anni settanta pi\u00f9 longeva, continuando la pubblicazione ininterrottamente fino agli anni novanta. Durante il suo ciclo di storie sulla serie Smith arriva a creare un mondo fantastico, spesso slegato dai racconti originali di Howard o dallo script di Thomas, i paesaggi e le anatomie si arricchiscono di dettagli, realizzati con una meticolosit\u00e0 mai visti primi. Nasce cos\u00ec lo \"stile fantasy\" per eccellenza, caratteristiche che riflettono una cura pittorica e autoriale che si riflette anche in altri lavori contemporanei quali alcuni episodi di Ka-Zar, il Dottor Strange e gli Avengers (tra lo storico n.100). Da sottolineare che dopo l'abbandono di Smith, come sostituto viene chiamato lo stesso John Buscema a cui inizialmente gli editor non avevano voluto affidare la serie perch\u00e9 ritenuta a rischio e quindi non si voleva rischiare un grosso calibro come quello di Buscema. Quest'ultimo diviene per\u00f2 l'artista pi\u00f9 iconico e longeva di Conan arrivando a disegnarne oltre 100 storie. Barry viene chiamato dallo stesso Stan Lee quando, nel 1972, la Marvel vuole espandersi e propone di riportare in auge personaggi che avevano perso di interesse quali il Dottor Strange, ormai relegato a membro de \"I Difensori\" sulla serie omonima. Il duo Lee-Smith realizzano una \"solo story\" con protagonista \"Strange\" e pubblicata su \"Marvel Premi\u00e8re\" n.3 (luglio 1972). Lee permette grande liber\u00e0 creativa all'artista che realizza un'avventura visivamente psichedelica, capace di evocare gli anni d'oro dello Strange di Steve Ditko. La storia serve da punto di partenza per un duraturo rilancio di uno degli storici super eroi della Silver Age. Durante il suo ciclo di albi su \"Conana the Barbarian (Vol.1)\" (1970-1973), Barry realizza due storie divenute poi eventi editoriali della \"Bronze Age\" e che hanno avuto particolare ripercussione sull'evolversi del genere fantasy (e non solo) dei fumetti nei decenni successivi. Il primo viene pubblicato su \"Conan the Barbarian\" nn.14-15 (del 1972), un arco narrativo in cui il Barbaro creato da Robert H. Howard incontra Elric, il personaggio fantasy letterario ideato da Michael Moorcock nel 1961. Quest'ultimo collabora con Roy Thomas alla stesura dello script. Un crossover tra universi narrativi cos\u00ec distanti (dal punto di vista editoriale) \u00e8 stato un evento che ha in seguito aperto le porte per altre interazioni simili, creando le basi per rendere i fumetti un terreno fertile per contaminazioni narrative e di genere tra le pi\u00f9 improbabili. Bisogna sottolineare che Elric aveva gi\u00e0 fatto il suo debutto in campo fumettistico nel 1965 grazie al fumettista francese Philippe Druillet, ma questa \u00e8 la sua prima apparizione in un comic book statunitense. Il contrasto tra le due tipologie di avventurieri, evidenziata visivamente da Windsor-Smith, \u00e8 il vero motore della storia. Conan \u00e8 un guerriero che fonda le sue vittorie sulla forza bruta e la sua spada forgiata in Cimmeria, Elric \u00e8 un albino erudito di costituzione longilinea che usa la magia per affrontare i suoi avversari. Da notare che Conan detesta i maghi e vede la magia e le persone istruite come una stratagemma usato da malvagi stregoni che temono il ferro e il sangue dei campi di battaglia. Nonostante questo i due formano un insolito team-up per sconfiggere la Regina Xiombarg. Il secondo landmark del ciclo dell'artista britannico su \"Conan\" emerge con il n.23 (data di copertina: febbraio 1973) nel quale viene introdotta una nuova eroina fantasy destinata a lasciare un segno indelebile nella storia del fumetto. Thomas e Windsor-Smith creano Red Sonja una sorta di controparte femminile di Conan, ispirata in parte al personaggio di \"Red Sonja di Rogantino\" apparsa fugacemente in una storia di Robert Howard intitolata \"The Shadow of the Volture\" (slegata dalle saga di Conan). La nuova Red Sonja \u00e8 di fatto un personaggio alquanto differente, una guerriera al pari del futuro re di Aquilonia e capace di fronteggiare senza paura qualsiasi guerriero o mostro gli capiti di fronte. Conan arriva ad affermare che ha incontrato una combattente che \u00e8 sua eguale sui campi di battaglia. Vorrebbe baciarla e farne la sua compagna, ma lei rifiuta e lo colpisce affermando che nessun uomo toccher\u00e0 le sue labbra a meno che non si dimostri pi\u00f9 forte di lei in battaglia e il Barbaro della Cimmeria non lo \u00e8 stato. Il successo riscosso dal personaggio \u00e8 clamoroso e, senza prevederlo, diventa l'eroina simbolo del decennio, alla quale viene dedicata una serie personale a partire dal 1975. La versione definitiva di \"Red Sonja\" non \u00e8 per\u00f2 quella di Smith con il busto interamente coperto da una maglia di ferro, ma viene accettata la modifica inviata (ma non richiesta) dell'artista spagnolo Esteban Maroto che la raffigura con un succinto bikini d'armatura. Tale outfit appare per la prima volta su \"Savage Sword of Conan\" n.1 (agosto, 1974) e poi diviene canonico con la serie a lei dedicata. Il successo della rossa e feroce guerriera (denominata \"She-Devil with a Sword\") supera quello di molte altre eroine presunte esponenti dei movimenti femministi del decennio quali Wonder Woman, rilanciata con una nuova immagine (senza poteri) e una serie tv, Batgirl, il nuovo personaggio di Spider-Woman (versione femminile dell'Uomo Ragno), Huntress (nuova versione di Batman al femminile) e molte altre. Nessuna di queste super eroine pu\u00f2 per\u00f2 eguagliare la storia (e il successo) editoriale di \"Red Sonja\" che nel corso dei decenni successivi avr\u00e0 a lei dedicata numerose nuove serie e limited-series, anche se non pi\u00f9 sotto l'egida della Marvel Comics. I diritti di creazione del personaggio non sono infatti riconosciuti a Roy Thomas e Barry Windsor-Smith (e quindi alla Marvel dell'epoca) in quanto il personaggio riprende il nome di una protagonista di una novella di Howard. Nel 1985 gli viene dedicato un film in cui viene interpretata da Brigitte Nielsen e a cui partecipa anche Arnold Schwarzenegger. Attualmente (al 2021) la serie serie regolare di \"Red Sonja\" e i vari spin-off a lei dedicati sono pubblicato dalla casa editrice indipendente Dynamite Entertainment. Da sottolineare che l'arco narrativo (in due parti) \"Song of Red Sonja\", che introduce il personaggio su \"Conan the Barbarian\" nn.23-24, vince il prestigioso \"Shazam Award for Best Individual Story\" (ovvero \"il premio Shazam come miglior storia singola/autoconclusiva del 1973). Il capolavoro di Smith su Conan viene per\u00f2 considerato la storia \"Red Nails\" (o \"chiodi rossi) pubblicata sulla rivista in bianco e nero \"Savage Tales\" n.2 (del 1973). Il magazine \u00e8 una serie antologica che raccoglie storie di diversi personaggi ed una pubblicazione innovativa per i comic statunitensi, sia come formato, sia perch\u00e9 indirizzata a un pubblico adulto. La Marvel la pubblica infatti con il logo \"Curtis Magazines\". Per la storia \"Red Nails\" e le altre due realizzate appositamente per \"Savage Tales\" viene data pi\u00f9 libert\u00e0 a Smith che partecipa con Roy Thomas alla stesura dei testi qui comincia a sviluppare il suo desiderio di diventare un autore completo (scrittore e disegnatore). Inoltre gli viene concesso pi\u00f9 tempo per creare le tavole del fumetto (senza le deadline della serie regolare) e questo gli permette di infondere nei suoi disegni un dettaglio e una profondit\u00e0 che rendono \"Red Nails\" una pietra miliare della Bronze Age del fumetto (1970-1985). La possibilit\u00e0 di rifinire a china personalmente i suoi disegni a matita e l'utilizzo del formato in bianco e nero contribuiscono all'impatto visivo di una storia i cui disegni sembrano rendere un effetto da \"bassorilievo\". Windsor-Smith, in questa prima fase della sua carriera si presenta come un punto di riferimento del genere fantasy, il \"suo\" Conan produce un interesse per creare nuovi mondi e un universi narrativi che contribuiscono di riflesso a rinnovare i comic book, dominati dal genere supereroistico e i suoi canoni stilistici. Si impongono cos\u00ec autori che creano una nuova impostazione della tavole, eroi con anatomie tese al dinamismo e alla ipertrofia e un nuovo tipo di tematiche, spesso contaminate dall'horror e da paesaggi gotici. Tra questi vi sono Gil Kane con la versione a fumetti di \"Gallivar Jones, Warrior of Mars\", Frank Thorne con il suo ciclo di storie su \"Red Sonja\", Mike Ploog, Richard Corben, Joe Kubert con la sua creazione \"Tor\" e la serie di Tarzan per la \"DC\", Alfredo Alcala con \"Kong the Untamed\", Jos\u00e8 Louis Garcia-Lopez con la versione \"DC\" del mito di Ercole (\"Hercules Unbound\"), e Mike Grell che crea il mondo fantastico di \"The Warlord\". Si tratta spesso di serie che hanno una vita editoriale breve in seguito alle scarse vendite, acuite dalla forte crisi del mercato fumettistico nella seconda met\u00e0 gli anni settanta, ma risultano fondamentali per un impulso di rinnovamento stilistico e narrativo degli albi della Bronze Age (1970-1985). Sono una pietra angolare per gli autori/artisti degli anni ottanta e novanta, decenni nei quali Windsor-Smith torner\u00e0 come punto di riferimento e di rottura per le nuove generazioni.\nEsilio dai fumetti (1975-1983).\nA met\u00e0 degli anni settanta Barry decide di abbandonare la Marvel e, in genere, il campo dei comic. Sente che il suo stile e le sue doti illustrative non sono valorizzate in tale ambito. Non si tratta di un disamoramento nei confronti della narrazione a fumetti, ma si sente limitato dalle deadline per la realizzazione delle tavole di fumetti seriali, la difficolt\u00e0 nell'imporre novit\u00e0 stilistiche e la mancanza di sostegno del management della Marvel. A segnare questo cambiamento muta il suo nome da \"Barry Smith\" in \"Barry Windsor-Smith\", Windsor \u00e8 il cognome della madre che si affianca a Smith (quello paterno). Come lui altri grandi artisti del panorama fumettistico abbandonano le pubblicazioni mainstream per dedicarsi a progetti pi\u00f9 personali e autoriali (non necessariamente legati ai comic), tra questi vi sono due innovatori e maestri quali Neal Adams e Jim Steranko. Il periodo \u00e8 poi dominato dalle Big-Two (Marvel e DC) e non si \u00e8 ancora verificato la grande espansione del fumetto indipendente che avverr\u00e0 nel decennio successivo. Alla Marvel non pu\u00f2 neppure contare su un imprint che favorisca il fumetto autoriale e la creativit\u00e0 degli autori, puntando su opere pi\u00f9 adulte. Con Jim Shooter nasce l'etichetta Epic Comics, che partorisce le prime graphic novel della Marvel, ma questo avviene solo a partire dal 1978. Nel frattempo Barry ha fondato una sua casa editrice quale la \"Gorblimey Press\" che si occupa di pubblicare e promuovere portfolios, serigrafie, stampe a soggetto libero e illustrazioni pubblicitarie. In questi anni si avvicina ad artisti quali Mike W. Kaluta, Bernie Wrightson (co-creatore di Swamp Thing per la DC) e Jeffrey Jones. Con loro condivide esperienze nel campo dei comic e il desiderio di superare i vincoli imposti dalla narrazione e impostazione delle storie a fumetti per arrivare a creare illustrazioni che sperimentano soluzioni stilistiche e architetture grafiche mai viste prime. I quattro insieme formano un team creativo (denominato \"The Studio\") dove gli stili e le contaminazioni portano a creare un volume di illustrazioni dove si possono trovare le vette (e gli eccessi) della produzione di Windsor-Smith come artista/illustratore. Tale opere vengono raccolte in un tomo che prende il nome \"The Studio\" e viene pubblicato dalla \"Dragon's Dream\" nel 1979. Viene concepito sia come Art Book sia come raccolta antologica di short-story e vi contribuiscono tutti Kaluta, Wrightson, Jones e ovviamente lo stesso Windsor-Smith. In questo periodo realizza alcuni dei suoi dipinti pi\u00f9 famosi quali \u00abPandora\u00bb, \u00abDevil's Lake\u00bb, \u00abWhitering\u00bb, \u00abArtemis and Apollo\u00bb e \u00abFate Sowing The Stars\u00bb (tutte raccolte in \"The Studio\"). Barry ribaisce che le sue radici artistiche sono in pittori e poeti inglesi preraffaeliti quali Edward Burne-Jones, Arthur Hughes e soprattutto Dante Gabriel Rossetti. Per questo rifiuta categoricamente l'appellativo di \"illustratore fantasy\" e da allora si definisce un artista \"New Romantic\". La passione per il fumetto rimane per\u00f2 endemica in Smith, un interesse nato nell'adolescenza e di cui sente la mancanza, come si pu\u00f2 evincere da una sua intervista rilasciata all'allora diffuso magazine (di settore) \"Epic Illustrated\" n.7 dell'agosto 1981. Non bisogna per\u00f2 sottovalutare che alla Marvel c'\u00e8 una nuova direzione capitanata da un giovane Jim Shooter che ha gi\u00e0 dato prova di valorizzare autori/artisti quali John Byrne e Frank Miller, oltre ad aver pubblicato le prime graphic novel della Marvel, distribuiti anche nel circuito librario. Jim \u00e8 tra l'altro un suo forte sostenitore, il ritorno pare solo questione di tempo.\nIl ritorno alla Marvel (1984-1991).\nVerso la met\u00e0 degli anni ottanta l'artista britannica ritorna sui suoi passi e si mette nuovamente al servizio della Marvel Comics che in quel periodo domina il mercato fumettistico. Il Redattore-Capo della Marvel dell'epoca ha un'enorme stima per Windsor-Smith e lo considera uno dei migliori disegnatori e creativi della sua generazione. Il legame tra i due continuer\u00e0 anche dopo che Shooter viene licenziato dalla Casa delle Idee e decide di fondare la Valiant Comics di cui Smith diverr\u00e0 Direttore Creativo. Il ritorno alla Marvel avviene sul quindicesimo albo della serie antologica Marvel Fanfare (data di copertina: luglio 1984) che ha lo scopo di presentare storie autoconclusive e non necessariamente legate alla continuity. Nelle intenzioni si tratta di una pubblicazione pi\u00f9 autoriale che permetta ad artisti e autori di avere pi\u00f9 libert\u00e0 creativa nel gestire le storie dei personaggi del Marvel Universe. La Storia ha come protagonisti Torcia Umana e la Cosa (due membri fondatori dei Fantastici Quattro) e si intitola \"That Night...\" (o \"Quella Notte...\" nell'edizione italiana su \"Speciale Marvel Fanfare\"). Qui Smith ha la possibilit\u00e0 di realizzare testi e disegni lasciando intravedere le sue doti di autore completo, elemento che emerge maggiormente con i suoi lavori successivi. Da notare che, nonostante i grandi nomi coinvolti finora su \"Marvel Fanfare\" quali Steven Grant, Michael Golden, Marshall Rogers, Charles Vess e molti altri, Windsor-Smith \u00e8 il primo a cui Shooter affida sia la storia sia i disegni. In questa prima storia autoconclusiva L'artista britannico sorprende non solo per le sue doti di scrittore, ma per un'attenzione maniacale ai dettagli e un innovativo uso del colore per dare plasticit\u00e0 alle immagini. Traspare quindi l'esperienza maturata negli anni dedicati all'illustrazione e alla pittura, periodo nel quale ha ulteriormente approfondito il Purismo Pittorico, adattandolo per\u00f2 alle esigenze di dinamismo e narrative di una narrazione grafica quale l'arte sequenziale del fumetto. Smith per\u00f2 non vuole sottomettersi ai ritmi narrativi scanditi dalle pubblicazioni delle serie a fumetti, in genere con periodicit\u00e0 mensile.\nAlimentato dalla sua passione per i personaggi kirbyani e per le geometrie della tecnologia cyber-punk, Barry si impegna nella realizzazione di una limited-series che serva da rilancio per il personaggio di Machine Man, l'opera \u00e8 pubblicata alla fine del 1984. Come supporto nella realizzazione delle tavole affida le matite (appena accennate) al veterano Herb Trimpe, sulle quali ha modo poi di lavorare sulle rifiniture, i dettagli, chine e colori. Ha cos\u00ec modo di sperimentare le sue inclinazioni artistiche da \"new romantic\" all'interno di un mondo tecno-fantasy che ha per protagonista un androide. La storia vede \"Machine Man\" rimanere inattivo per 40 anni per poi risvegliarsi nel futuro, ovvero nell'anno 2020, un'epoca lontana e futuristica per gli autori degli anni ottanta del secolo ventesimo. Nella miniserie Smith insieme a Tom DeFalco crea una versione distopica dell'alter ego di Tony Star che verr\u00e0 conosciuto come \"Iron Man 2020\". Si tratta di una versione retro-futuristica e distorta dell'Uomo di Ferro che riscuote consensi tra i lettori e torner\u00e0 ad essere protagonista delle vicende dell'Universo Marvel. Nel 1986 si cimenta con i personaggi \"DC\" per una causa benefica. A met\u00e0 degli anni ottanta i mass media avevano dato particolare rilevanza a una carestia che aveva colpito il Corno d'Africa e in particolare l'Etiopia causando centinaia di migliaia di morti. Il mondo sembrava accorgersi del problema della fame nel Terzo Mondo con la conseguente reazione che si manifesta in una raccolta di fondi e aiuti. In campo musicale viene, ad esempio, organizzato il concerto Live Aid e anche l'industria fumettistica si aggrega all'improvviso interesse dell'occidente per il Continente Nero. La Marvel Comics pubblica l'albo \"Heroes for Hope\", starring the X-Men, mentre la \"DC\" risponde con \"Heroes against Hunger\", i profitti di entrambi gli albi sono donati per i soccorsi alla crisi in Africa (una delle tante e non l'ultima). Nonostante Smith sia al lavoro su progetti della Marvel, viene invitato da Dick Giordano a collaborare all'albo \"DC\", concepito come un \"Jam Comic\" a cui partecipano un centinaio di autori e artisti, ogni due pagine dell'albo vede al lavoro un diverso team creativo e lo script \u00e8 di Jim Starlin. Smith si trova affiancano ad alcuni dei pi\u00f9 grandi fumettisti dell'epoca tra cui Jack Kirby, Joe Kubert, Carmine Infantino, George Perez e molti altri. I protagonisti della storia sono Superman e Batman che affrontano l'ennesima minaccia aliena denominata \"The Master\". Nonostante le buone intenzioni l'iniziativa \u00e8 tacciata di superficialit\u00e0 in quanto incapace di affrontare le reali cause dei problemi che hanno portato alla mancanza di sostentamento che stava colpendo l'Africa, problemi che sussistono tutt'ora.\nSmith \u00e8 ormai un artista tra i pi\u00f9 popolari e ricercati e gli editor della Marvel lo vorrebbero sulla serie di punta degli anni ottanta, ovvero gli \"X-Men\" di Chris Claremont, ma l'artista non pu\u00f2 essere ingaggiato come disegnatore regolare in quanto non \u00e8 in grado di garantire le deadline di una serie mensile mantenendo gli alti standard qualitativi delle sue tavole. Trova per\u00f2 il mondo di cimentarsi col mondo mutante disegnando alcuni albi per \"Uncanny X-Men\" che divengono capisaldi nella storia degli allievi di Xavier. Tra questi vi sono i due capitoli di \"Vitamorte\" in collaborazione con Claremont. Qui ha modo di mostrare ulteriormente la maestria nel saper rendere vivide la caratterizzazioni dei personaggi e i loro tormenti. Nel 1986 realizza l'albo \"Wounded Wolf\" (o \"lupo ferito\") per l'albo n.205 di \"The Uncanny X-Men\" dove ha modo di scrivere la storia (insieme a Claremont) oltre che i disegni completi (matite, chine e colori). Dalla storia emerge la sintonia tra l'autore e Wolverine la cui personalit\u00e0 viene ritratta con notevole maestria e efficacia, elemento che convince la Marvel ad affidare allo stesso Smith una delle storie pi\u00f9 attese del decennio, ovvero l'origine di \"Wolverine\", la trasformazione del mutante canadese Logan in una macchina da guerra con lo scheletro di adamantio e gli artigli retrattili. Mentre si mette all'opera su uno dei capitoli pi\u00f9 attesi di Logan, la Marvel gli vuole affidare qualche albo della serie \"Iron Man\". La casa editrice \u00e8 infatti impressionata positivamente dai disegni su corpi meccanici ed armature realizzati per la miniserie di \"Machine Man\", in cui compare una nuova versione proprio dell'eroe in armatura alter ego di Stark. La saga che ha serve da rilancio per il personaggio \u00e8 ideata da David Michelinie e Bob Layton e prende il titolo \"Armor Wars\". A Smith vine affidato il compito di realizzare i disegni (insieme a Layton) del fondamentale ultimo capitolo al quale partecipa anche come co-scrittore insieme a Micheline. L'albo \u00e8 il n.232 e l'artista inglese ne realizza anche una suggestiva copertina, il capitolo viene da molti considerato come il migliore della saga. Dopo questa storia ha modo di partecipare solo a un altro albo di \"Iron Man\" (il n.243), anche in questo caso una storia fondamentale che vede Tony Stark essere ferito gravemente rischiando di rimanere paralizzato ed entrando in coma. Smith non ha per\u00f2 possibilit\u00e0 di produrre altro materiale per il personaggio in quanto \u00e8 al lavoro sulla genesi di \"Wolverine\", da lui scritta e disegnata. Una volta terminata viene serializzata su \"Marvel Comics Presents\" dal n.72 al n.84, nel 1991. Durante questo periodo alla Marvel Barry si dedica anche per diversi anni, senza completarla, a una graphic novel dedicata all'Incredibile Hulk, un'opera che probabilmente sarebbe stata pubblicata per la collana apposita dell'imprint Epic Comics. Il lavoro per\u00f2 si trascina per la meticolosit\u00e0 e la dedizione a cui vi si dedica l'artista e viene rallentato dall'impegno dato alla realizzazione di \"Weapon X\". Quando la genesi di Wolverine viene pubblicata nel 1991, Barry ha gi\u00e0 per\u00f2 raggiunto un accordo con Jim Shooter (licenziato dalla Marvel nel 1987). Questi ha fondato una casa editrice quale la Valiant Comics (nel 1989) e vuole Barry Windsor-Smith come direttore creativo. Barry cogli l'occasione e lascia per la seconda volta la Marvel, ma il progetto sulla graphic novel di Hulk non viene abbandonato, ma verr\u00e0 rielaborato e sviluppato nel corso dei decenni successivi divenendo un'opera autonoma, alquanto differente dalla bozza iniziale.\nGli anni novanta (1990-1999).\nSi entra nel decennio in cui Barry Windsor-Smith \u00e8 pi\u00f9 attivo a livello fumettistico. Inizia come autore/artista di punta della Marvel (tra gli altri) per poi contribuire come direttore creativo allo sviluppo della Valiant Comics, crea uno dei suoi personaggi pi\u00f9 celebri ovvero \"Rune\" per la Malibu Comics, lancia una linea editoriale da lui creata per la Dark Horse Comics e chiude il decennio con un'opera quale \"Opus\" per la Fantagraphics, un testamento artistico e filosofico su trent'anni di carriera.\nQuando \"Weapon X\" viene serializzata nel 1991 su \"Marvel Comics Presents\" \u00e8 una degli eventi fumettistici dell'anno, una delle storie a fumetti pi\u00f9 attese dai lettori e Barry riesce a forgiare un'opera che nel tempo diviene un cardine dell'epopea di \"Wolverine\" e nel mondo mutante. Al momento della pubblicazione ha gi\u00e0 per\u00f2 deciso di lasciare la Marvel per entrare nel fumetto indipendente, un settore in forte espansione grazie alla grande espansione del Direct Market. Si tratta del mercato fumettistico la cui vendita viene veicolata dalle fumetterie e dalle librerie. Ormai \u00e8 un decennio che questo mercato \u00e8 in forte crescita e sta superando per importanza quello tramite edicola (o \"Newsstand Market\") e super market (e/o \"Dragstore\"). Il vantaggio per le case editrici indipendenti \u00e8 notevole perch\u00e9 non devono preoccuparsi dei resi in quanto le copie stampate e distribuite sono quelle in pre-ordine da parte delle fumetterie. Inoltre si tratta di un mercato ideale per distribuire opere pi\u00f9 adulte e sperimentali, dando anche ampio spazio alle raccolte in volume e graphic novel. Jim Shooter , dopo essere stato licenziato dalla Marvel e avendo tentato di comprarla, sfrutta il nuovo trend fondando una casa editrice indipendente quale la Valiant Comics nel 1989. Inizialmente non ha successo in quanto fallisce nell'imporre fumetti basati su franchise quali i videogiochi della Nintendo o i personaggi del wrestling della WWF. Decide quindi a partire dal 1990 di sfidare le Big-Two sul loro stesso campo, ovvero i super eroi e acquista i diritti dei personaggi della Gold Key dalla \"Western Publishing\". Per curare il processo di reimagining (o \"rivisitazione\") di questi eroi ad una nuova generazione vuole Barry Windsor-Smith come direttore creativo. L'autore/disegnatore/pittore britannico, agli inizi del decennio \u00e8 uno dei pi\u00f9 validi e riconosciuti artisti del settore e infatti Shooter non sbaglia la scelta. Il passaggio di Barry dalla Marvel alla Valiant contribuisce ad attirare attenzione al nuovo progetto e a dare credibilit\u00e0 alle nuove proposte dell'editore. Da notare che l'anno successivo (nel 1992) i 7 autori/artisti top-seller rimasti alla Marvel la abbandoneranno, su iniziativa di Rob Liefeld per creare una casa editrice indipendente quale la Image Comics. Alla Valiant Shooter, insieme a Windsor-Smith e Bob Layton (come editor-in-chef), vuole lanciare un nuovo universo supereroistico partendo dai personaggi creati dalla Gold Key durante la Silver Age (gli anni sessanta) e la prima serie ad essere distribuita \u00e8 \"Magnus Robot Fighter\" n.1 (del marzo 1991). Il personaggio che in questo primo anno ottiene pi\u00f9 consensi \u00e8 per\u00f2 \"Solar, Man of the Atom\", che vede direttamente coinvolto Windsor-Smith che ne realizza le copertine (dei primi 10 albi) e le 8 pagine della \"back-up story\", la storia principale \u00e8 invece realizzata da Jim Shooter per i testi e vede ai disegni Don Perlin e Bob Layton. La storia realizzata da Smith ci propone le nuove origini di Solar serializzate in 10 parti nei primi 10 albi, rispecchiando il tipo di pubblicazione riservato a \"Weapon X\". L'apporto dell'artista \u00e8 ampiamente pubblicizzato come l'evento cardine della serie, pur non essendo la storia principale, ma occupando solo 8 pagine di ogni albo e di fatto diviene il fattore di maggior richiamo per i lettori. Agli inizi del 1992 la compagnia vende una media di 25 mila copie per albo e sono appena sufficienti per evitarne la chiusura. La svolta inizia con il n.10 di \"Solar, Man of the Atom\" per il quale Shooter e Windsor-Smith decidono di confezionare una copertina speciale imbustata e completamente nera. Al suo interno, oltre all'ultima parte delle origini di Solar (ad opera di Smith), viene proposto un nuovo misterioso personaggio, si tratta di \"Eternal Warrior\", destinato a diventare uno degli eroi cardini del Valiant Universe, anche nella sua versione pi\u00f9 recente (per gli albi pubblicati dal 2012). La tiratura iniziale \u00e8 di 40000 copie, ma va rapidamente esaurita e la Valiant inizia ad attirare l'attenzione degli speculatori. Shooter e Smith intuiscono che \u00e8 il momento giusto per proporre un evento fumettistico che riprende gli \"Universe-wide crossover\" della Marvel e della DC. Nasce cos\u00ec la prima \"Crisis\" dell'universo Valiant e prende il nome di \"Unity\". Il primo capitolo viene realizzato da Jim Shooter e Windsor-Smith e pubblicato sull'albo \"Unity\" n.0 (agosto 1992). La saga \u00e8 composta da 18 capitoli e coinvolge tutti gli eroi Valiant e l'intera linea di fumetti, le cui vendite salgono a 150000 copie per albo. Windsor-Smith realizza le matite e le chine del capitolo finale pubblicato sull'albo \"Unity\" n.1 (ottobre 1992). Il binomio creativo Shooter-Smith viene lodato dalla critica in quanto riesce a confezionare un'opera che pur avendo fini commerciali risulta essere valida dal punto divista narrativo e artistico, creando un universo supereroistico coeso e affascinante. L'anno successivo, nel 1993, Barry contribuisce a creare graficamente il personaggio Bloodshot, gi\u00e0 apparso sulla serie \"Ray\" nel novembre 1992. La serie regolare viene pubblicata nel 1993 e il n.1 presenta una chromium cover disegnata dallo stesso Windsor-Smith e divenuta iconica tra le copertine \"speciali\" del decennio. L'albo vende 742000 copie, una cifra strabiliante per il mercato indipendente, ma questo \u00e8 dovuto anche all'effetto della speculazione che porter\u00e0 la Valiant a vendere 1750000 copie di \"Turok, Dinosaur Hunter\", data di copertina di luglio 1993. La maggior parte degli albi sono per\u00f2 rimasti invenduti nei comic shop e la cifra \u00e8 gonfiata dagli speculatori che ne hanno ordinato decine di copie. Il mercato e la Valiant raggiungono il suo apice, prima del declino che arriver\u00e0 a travolgere tutte le case editrici, portando al crash del mercato fumettistico del biennio 1995/1996.\nNell'estate del 1992 Jim Shooter lascia la Valiant in seguito a disaccordi con il fondo d'investimento \"Triumph Capital\", dal quale aveva ottenuto i finanziamenti per comprare i diritti sui personaggi supereroistici della \"Gold Key\". Viene quindi meno il principale partner creativo e sostenitore di Smith a livello manageriale. A questo si aggiunge la vendita della compagnia alla Acclaim Entertainment, azienda dedita allo sviluppo di videogiochi e che vuole sfruttare le serie Valiant per sviluppare nuovi concept e personaggi per progetti videoludici. Smith sente di non avere pi\u00f9 il ruolo che gli era garantito al suo arrivo e inoltre \u00e8 desideroso di creare un suo personaggio, un'opera di cui mantenga la propriet\u00e0 artistica e commerciale, definita \"creator-owned\".\nNonostante vi sia gi\u00e0 da due anni la \"Image\", divenuta il pi\u00f9 importante editore indipendente del mercato, Smith decide di affidarsi alla Malibu Comics, casa editrice indipendente che nel 1994 gode ancora di buona liquidit\u00e0 ed \u00e8 aperta a dare spazio e libert\u00e0 creativa agli autori e artisti. A questo si aggiunge la buona intesa raggiunta con il presidente Chris Ulm con il quale Smith collabora per creare uno dei suoi personaggi pi\u00f9 iconici ovvero \"Rune\". La scelta compiuta da Smith sembra per\u00f2 contraddire quanto dichiarato una volta chiuso il rapporto con la Valiant. L'artista inglese si \u00e8 infatti espresso nel non voler pi\u00f9 prestare la sua creativit\u00e0 \"for hire\" cio\u00e8 alle dipendenze di una casa editrice che pu\u00f2 rivalersi su tutto ci\u00f2 che viene prodotto e creato dai loro autori, considerati come dipendenti. D'ora in poi Smith vuole avere scegliere vie editoriali che gli permettano di pubblicare opere creator-owned, ovvero di cui l'autore mantiene la propriet\u00e0 artistica e commerciale. La Malibu, per venire incontro a queste esigenze, ha lanciato nel 1994 l'imprint Bravura per il quale i fumettisti possono distribuire le loro opere creator-owned. Tra questi vi \u00e8 Jim Starlin con \"Breed\", Walter Simonson con \"Star Slammers\", Howard Chaykin con \"Power and Glory\" e altri. La sua creazione \"Rune\" non viene per\u00f2 distribuita per la linea \"Bravura\", ma rientra nei fumetti del \"Malibu's Ultraverse\" e quindi la propriet\u00e0 del personaggio rimane alla casa editrice, la quale viene sorprendentemente acquisita dalla Marvel il 3 novembre 1994, divenendo la proprietaria del personaggio creato da Windsor-Smith cos\u00ec come di ogni personaggio dell'Ultraverse. Tra l'atro la serie \u00e8 costretta a chiudere per scarsit\u00e0 di vendite dopo neppure un anno di vita editoriale e verr\u00e0 lasciata nel limbo dalla Marvel che non ne programmer\u00e0 mai un rilanciato. Smith \u00e8 deluso, ma sottolinea che la sua decisione di inserire \"Rune\" nell'Ultraverse della Malibu \u00e8 nata dal buon rapporto nato con Chris Ulm (ex-presidente della casa editrice) il quale lo ha supportato a livello creativo ed editoriale nella creazione del personaggio. \"Rune\" \u00e8 un alieno arrivato sulla Terra all'alba dei tempi, un mostruoso vampiro parassita che si nutre di energia vitale e che in alcune epoche \u00e8 stato venerato come un Dio, dando origine a miti e leggende. Nel disegno dell'artista si assiste a una nuova sterzata stilistica, gi\u00e0 intravista nei suoi lavori per la Valiant. Il suo tratto \u00e8 pi\u00f9 spontaneo e meno dettagliato, pi\u00f9 propenso ad evidenziare il dinamismo delle figure e gli aspetti grotteschi delle anatomie del personaggio. Tornano le influenze dei comic di Jack Kirby, soprattutto quelli legati alla sua produzione di fini anni cinquanta, dominati da mostri la cui fisicit\u00e0 sembra uscire dalla tavola e le cui vignette sembrano contenere a stento le loro forme (volutamente) anomale e distorte. Non si pu\u00f2 poi non evidenziare l'ispirazione che Smith ha tratto da un personaggio quale Etrigan, creato dal \"King of Comics\" nel 1972 per la DC Comics. Nonostante il venir meno dell'attenzione ai dettagli e la cura formale riscontrata in opere antecedenti, l'artista mantiene la sua eleganza stilistica nell'impostazione delle tavole riuscendo a dare un senso del movimento frenetico e funzionale al tipo di narrazione richiesto dalle storie di \"Rune\".\nNella seconda met\u00e0 degli anni novanta Smith \u00e8 reduce dalle diatribe legali per cercare di riottenere il controllo sul personaggio creato per la Malibu e dalla turbolenta rottura con la Valiant, dalla quale non ottiene nessun riconoscimento per il suo apporto creativo. La situazione lavorativa da lui vissuta come fumettista (simile a molte altre altre) lo porta ad affermare che i lavori su commissione (\"work for hire\") \u00absono uno strumento legale ma amorale pensato per stuprare e derubare i giovani talenti di ogni possibile prerogativa (sulle loro opere) di cui invece dovrebbero avere possesso se lavorassero per editori pi\u00f9 scrupolosi e moralmente accettabili\u00bb. L'artista si sente per\u00f2 all'apice della sua carriera fumettistica, ha sviluppato esperienze come disegnatore, scrittore, editor e direttore creativo, ora vorrebbe realizzare fumetti in totale libert\u00e0 creativa e che rappresentino il vertice della sua carriera. La casa editrice che gli offre tale possibilit\u00e0 \u00e8 la Dark Horse Comics, il cui presidente Mike Richardson ha dimostrato nell'arco degli ultimi dieci anni di valorizzare la vena e la libert\u00e0 creativa di alcuni dei pi\u00f9 grandi maestri dell'arte sequenziale a fumetti. Tra questi basti citare Frank Miller, con opere quali Sin City, Martha Washington e 300, oppure Mike Mignola che ha scelto l'editore di Milwaukie per sviluppare il vasto affresco narrativo horror-fantasy legato all'iconico personaggio Hellboy. Smith ha la possibilit\u00e0 di sviluppare un magazine in formato extra-large che gli permette di valorizzare le sue tavole di cui cura scrupolosamente matite, chine e colori oltre ovviamente allo script e all'intero processo creativo. Il titolo del Magazine \u00e8 \"Storyteller - an omnibus of wonder by comics greatest storyteller\" e raccoglie tre nuove serie regolari create appositamente dall'artista inglese per questa nuova rivista, un formato pi\u00f9 unico che raro nel panorama fumettistico di quegli anni. Il titolo delle serie contenute sono: \"The Freebooters\", storia fantasy su un personaggio alla \"Conan\", ma pi\u00f9 anziano e gestore di una taverna, \"Young Gods\", che omaggia i \"New Gods\" di Kirby, e \"The Paradoxman\" di genere fantascientifico. Nonostante il progetto veda la luce solo nel 1996, Smith afferma che alcune idee e personaggi ora presentati sono qualcosa a cui pensava gi\u00e0 da diversi anni. Arriva ad affermare che le doppia pagina d'apertura della storia \"The Freebooters\" l'aveva disegnata 16 anni prima, nel 1980. Anche quest'opera \u00e8 destinata per\u00f2 a non durare e la sua vita editoriale \u00e8 breve, \"Storyteller\" conta solo nove albi prima di chiudere, un numero fatale per le creazioni dell'autore visto che anche \"Rune\" ha chiuso con il numero nove. I motivi sono dovuti alla situazione del mercato fumettistico che nel biennio 1995-1996 va incontro ad uno dei maggiori collassi della sua storia, con la conseguente chiusura di migliaia di fumetterie e un ridimensionamento delle vendite senza precedenti (se paragonate a quelle di soli 3 o 4 anni prima). Il formato extra-large voluto da Smith e visto (da lui) come un plus per la qualit\u00e0 delle tavole proposte e la fruizione della storia, gioca invece a svantaggio dell'albo. I distributori si lamentano nella difficolt\u00e0 di trasporto, le fumetterie non sanno come esporre questo tipo di pubblicazione e i collezionisti si lamentano della mancanza di buste da collezione adatte a riporlo nelle loro raccolte. Al di l\u00e0 di queste motivazioni, non determinanti per la sopravvivenza di una serie di successo, vi \u00e8 comunque una mancanza di riscontro a livello di vendite. Questo inasprisce i rapporti tra Smith e la Dark Horse che probabilmente avrebbe voluto un cambio di formato e una conseguente riduzione dei costi di pubblicazione. La serie chiude lasciando incompiute le 3 storie e Windsor-Smith rimane nuovamente deluso dal mondo fumettistico, un sistema di produzione che ritorna a percepire come fortemente limitante per la sua arte e creativit\u00e0. Sentimento peraltro gi\u00e0 espresso a met\u00e0 anni settanta quando aveva abbandonato la Marvel.\nNegli ultimi anni del decennio Smith stringe un accordo con la Fantagraphics Books per la quale intende pubblicare due opere che sembrano rappresentare un testamento della sua carriera fumettistica, campo dal quale sembra volersi poi distaccare. La prima \u00e8 la graphic novel \"Adastra in Africa\", una storia che aveva in origine scritto per il personaggio di Tempesta (\"Storm\" in originale), membro del gruppo Marvel degli X-Men. Si trattava della terza parte della storia \"Vitamorte\" i cui primi due capitoli erano stati pubblicati su \"Uncanny X-Men\". Il progetto era stato poi abortito, ma ora l'autore ne riprende lo script e muta il nome della protagonista da \"Storm\" in \"Adastra\". La storia si svolge in Africa e affronta il problema della denutrizione in vaste zone di quel continente. Smith ha cos\u00ec modo di riprendere un tema gi\u00e0 affrontato in maniera superficiale dall'albo \"Heroes against Hunger\", pubblicato dalla \"DC\" nel 1986 e a cui l'artista aveva partecipato, trattandosi di un'opera pubblicata per raccogliere fondi. Lo sviluppo di questo nuovo romanzo grafico impegna Smith per almeno 3 anni (1996-1999) e lo vede curare ogni aspetto delle fasi di sviluppo, dai testi ai disegni, dai colori al lettering. Il risultato viene acclamato dalla critica come una delle opere pi\u00f9 significative e artisticamente valide mai proposte da Smith, un landmark che rappresenter\u00e0 per diversi anni la sua ultima storia di ampio respiro partorita nel campo dei fumetti.\nIl decennio si chiude con la pubblicazione da parte della Fantagraphics dei due \"Art Book\" dal titolo \"Opus\". Sono due opere che rappresentano l'eredit\u00e0 artistica di Barry Windsor-Smith, una summa della sua creativit\u00e0 e impegno trentennale nel campo del disegno, dal fumetto alle illustrazioni e dipinti. Oltre a presentare alcune delle sue opere gi\u00e0 conosciute e viste, vi \u00e8 materiale inedito tratto dalla collezione personale di Smith definito come \u00abuno degli artisti pi\u00f9 acclamati del mondo dei comics e della \"New Romatic\"\u00bb. L'opera viene raccolta in volumi cartonati (o \"hard cover\") con immagini interamente a colori e la cui edizione \u00e8 direttamente supervisionata da Windsor-Smith. Oltre alla galleria dei suoi lavori vi \u00e8 anche per\u00f2 un'appendice dove l'artista racconta la sua esperienza e crescita nel campo della pittura, della scrittura e del fumetto. Barry non affronta per\u00f2 l'argomento dal punto di vista strettamente biografico o cronologico, ma come l'essere un creativo ha portato la sua coscienza ad attraversare \u00abun'esperienza cosmica\u00bb. Di conseguenza ha acquisito una maggiore consapevolezza e in \"Opus\" rivela le sue considerazioni sulla vera natura della realt\u00e0 anche in rapporto alle scoperte della fisica quantistica, all'esistenza di pi\u00f9 dimensioni, a viaggiatori che provengono da queste e da mondi extra terrestri. Il testo ha suscitato sia apprezzamenti sia controversie dai parte dei suoi fan ma ha anche attratto nuovi lettori verso le sue opere, concepite in un periodo di tempo che copre tre decenni di attivit\u00e0.\nGli anni post-duemila (dal 2000).\nL'autore prende le distanze nuovamente dal mondo dei fumetti (come successo a met\u00e0 anni settanta), le sue pubblicazioni si riducono a qualche illustrazione o copertina e sporadiche collaborazioni. Smith va incontro a un periodo di problemi economici e depressione. Continua a pagare l'affitto del suo studio e del suo principale assistente Brian Biany nonostante non siano utilizzati, ma l'autore non se la sente di rompere l'ultimo ponte rimasto con la sua carriera di fumettista. Dal 2011 il suo sito ufficiale non pubblica pi\u00f9 nessuna news ma Barry non rimane inattivo, lentamente e meticolosamente porta avanti il suo lavoro su una graphic novel di oltre 300 pagine sulla cui storia sta lavorando dagli anni ottanta. Si basa su una storyline che aveva pianificato nella seconda met\u00e0 degli anni ottanta per il personaggio di Hulk della Marvel Comics. Anche in quel caso si trattava di una graphic novel da pubblicarsi probabilmente per l'imprint Epic Comics. Gli impegni presi per realizzare \"Weapon-X\" e la chiamata di Jim Shooter dalla Valiant Comics non rendono possibile la realizzazione del progetto. Nel corso degli anni per\u00f2 Smith ha rielaborato lo script e ha continuato a lavorare alle tavole. Vi si dedica per\u00f2 interamente solo a partire dalla seconda met\u00e0 degli anni duemila, e dopo una gestazione durata 35 anni viene pubblicata con il titolo \"Monsters\". Un supporto fondamentale all'artista affinch\u00e9 completasse l'opera \u00e8 dovuto a Gary Gary Groth, co-fondatore della \"Fantagraphics Books\", da sempre un sostenitore di Windsor-Smith. I due erano gi\u00e0 stati in contatto a fine anni sessanta quando Gary (ancora quattordicenne) aveva pubblicato su \"Fantastic Fanzine\" un'intervista a un giovane e (ancora) sconosciuto artista inglese di nome Berry Smith. A fine anni novanta \u00e8 stata poi l'ammirazione di Groth per Smith a portare alla pubblicazione di \"Adastra in Africa\" e ad \"Opus\", i due volumi che celebrano, raccontano e raccolgono l'eredit\u00e0 artistica di Smith. Per quanto riguarda \"Monsters\", il protagonista \u00e8 \"Bobby\", un ragazzo figlio di un padre violento che, dopo essersi arruolato, viene sottoposto a un esperimento militare (di origine nazista) per crearne un super-soldato. La storia tratta della disumanit\u00e0 della guerra, traumi familiari, voglia di riscatto e shock post traumatico, il tutto all'interno di un'opera che richiama il Frankenstein di Mary Shelley e il Capitan America di Jack Kirby e Joe Simon. L'autore sembra voler evidenziare che la nascita e/o creazione di un essere umano dotato di super poteri non porterebbe a un'epoca di eroi e di rinascita dell'American Dream ma piuttosto sarebbe l'inizio di una nuova \u00abtragedia americana\u00bb."}
{"id": "1448787", "revid": "486946", "url": "https://it.wikipedia.org/wiki?curid=1448787", "title": "Judetul Ialomita", "text": ""}
{"id": "1448789", "revid": "179578", "url": "https://it.wikipedia.org/wiki?curid=1448789", "title": "Accademia di belle arti Pietro Vannucci", "text": "L'Accademia di Belle Arti \u201cPietro Vannucci\u201d \u00e8 un ateneo per lo studio delle arti visive pareggiato e legalmente riconosciuto e che si trova a Perugia.\nL'Accademia \u00e8 la seconda accademia pi\u00f9 antica d'Italia, in quanto venne fondata nel 1573, con il nome di Accademia del Disegno. \u00c8 intestata al celebre pittore umbro Pietro Vannucci, pi\u00f9 noto come \"il Perugino\". Questo \u00e8 attestato dal \"Principio dell'Accademia del Dissegno\", conservato in forma manoscritta nella Biblioteca Augusta di Perugia: un gruppo di pittori e architetti capitanati dal pittore Orazio Alfani e dall'architetto-matematico Raffaello Sozi vollero emulare l'istituzione fondata a Firenze da Cosimo I de' Medici.\nStoria.\nNel 1791 venne stampata la prima Costituzione elaborata dal direttore Baldassarre Orsini, allievo di Raphael Mengs, sul modello di quella dell'Accademia romana di San Luca, che venne a pi\u00f9 riprese rinnovata e potenziata. Ma la grande modernizzazione dell'Istituto fu attuata intorno al 1820 da Tommaso Minardi, allievo di Antonio Canova, direttore e insegnante di Pittura che riorganizz\u00f2 dal punto di vista didattico e amministrativo l'Accademia del disegno neoclassicamente ribattezzata Accademia di Belle Arti, dandole il carattere di un istituto di istruzione pubblico e affiancando alla scuola un museo che conteneva esempi dell'arte antica e moderna e una ricca biblioteca, nonch\u00e9 istituendo borse di studio per dare ai giovani meritevoli la possibilit\u00e0 di perfezionare i loro studi anche in altre citt\u00e0 italiane, soprattutto a Roma.\nL'attivit\u00e0 didattica nell'Ottocento fu guida ed esempio alle arti non solo dell'Umbria e vide operare al proprio interno notevoli protagonisti in campo storico artistico e architettonico, quali Baldassarre Orsini, Carlo Labruzzi, Guglielmo Calderini, Silvestro Valeri. Dopo vari spostamenti (prima nell'Oratorio alessiano di Sant'Angelo della Pace in Porta Sole e poi nell'ex Convento vanvitelliano di Montemorcino Nuovo) l'Accademia trov\u00f2 la sua sede definitiva all'inizio del Novecento, nell'ex Convento di San Francesco al Prato dove custodisce la biblioteca (comprendente quasi 17.000 unit\u00e0 bibliografiche).\nAll'inizio del nuovo secolo, ormai saldamente organizzata, l'Accademia non solo ha mantenuto la sua funzione annoverando maestri autorevoli \ncome Pietro Angelini, Gerardo Dottori, Arturo Checchi, ma ha saputo dare avvio anche ad una scuola speciale: la Scuola di Arte Industriale istituzionalmente distinta anche se annessa all'Accademia che, nel 1923, dar\u00e0 origine all'Istituto d'Arte Bernardino di Betto, statalizzato nel 1928. L'Accademia perugina otteneva il pareggiamento alle accademie statali solo nel 1940 con regio decreto del 25 giugno n.1086.\nIl museo.\nIl museo dell'accademia conserva un patrimonio\n storico-artistico di valore inestimabile: i gessi preparatori di importanti opere della scultura europea, come calchi originali eseguiti sulle opere di Luca Della Robbia, i gessi delle \"tombe medicee\" scolpite da Michelangelo e dal suo allievo Vincenzo Danti, i gessi di Antonio Canova de \"La morte di Priamo\" (andato parzialmente perduto nel 2013) e quello preparatorio de \"Le tre Grazie\", o del \"Pastorello col cane\" di Bertel Thorvaldsen; qui trova collocazione anche il \ngabinetto dei disegni che comprende, tra le altre, opere grafiche straordinarie di Giovan Battista Piranesi e Jean-Baptiste Wicar, e la \ngalleria dei dipinti che spaziano da opere di Carl Christian Vogel von Vogelstein ad Alberto Burri."}
{"id": "1448791", "revid": "363629", "url": "https://it.wikipedia.org/wiki?curid=1448791", "title": "Pneumatico chiodato", "text": "Gli pneumatici chiodati sono pneumatici con un alto battistrada e muniti di chiodi i quali hanno il compito di mantenere l'aderenza sulle superfici ghiacciate: vengono infatti utilizzati nelle competizioni su ghiaccio sia di moto sia di auto, molto frequenti in Russia.\nStoria.\nLo pneumatico chiodato fu inventato nel 1905 dalla Continental.\nNormativa vigente.\nQuesto tipo di pneumatico \u00e8 vietato in alcuni paesi europei o in determinate tipologie di strade, mentre in altri paesi, come ad esempio in Finlandia, \u00e8 obbligatorio utilizzare questo o altri tipi di coperture in determinati periodi dell'anno.\nIn Italia ne fu consentito l'uso in via sperimentale e con determinati vincoli solo con la circolare n. 104/2174/D del 24 febbraio 1966 (61 anni dopo la loro invenzione); successivamente a tale periodo vennero stabilite le condizioni d'impiego e le loro caratteristiche. La circolare del Ministero dei trasporti, direzione generale M.C.T.C., prot. 557/2174/D del 22 ottobre 1971, stabil\u00ec le caratteristiche degli pneumatici con chiodi, i quali non possono sporgere dal battistrada per oltre 1,5\u00a0mm e il numero per ruota deve essere compreso fra un minimo di 80 e un massimo di 160 a partire dalla misura pi\u00f9 piccola fino a quella pi\u00f9 grande degli pneumatici.\nIn Italia \u00e8 consentita la circolazione dal 15 novembre al 15 aprile. Inoltre la circolazione con tale tipologia di pneumatici \u00e8 vincolata ai seguenti obblighi: le gomme chiodate devono essere montate su tutte e quattro le ruote del veicolo (non solo su un asse come nel caso delle catene da neve) e dei loro eventuali rimorchi, inoltre il veicolo deve montare i paraspruzzi posteriori in modo da evitare che un chiodo, staccandosi accidentalmente dallo pneumatico, data l'elevata velocit\u00e0 della ruota, finisca per colpire i veicoli che lo seguono procurando danni; inoltre hanno come vincolo d'uso il limite massimo di velocit\u00e0 di 90\u00a0km/h lungo la viabilit\u00e0 ordinaria e di 120\u00a0km/h in autostrada.\nCaratteristiche.\nAttualmente il materiale dei chiodi pu\u00f2 essere carburo di tungsteno, acciaio, ferro o alluminio.\nQuesto pneumatico ha a suo vantaggio la direzionalit\u00e0 e il \"grip\", sia in accelerazione sia in frenata essi sono nettamente superiori rispetto alle classiche catene.\nLe gomme chiodate si trovano direttamente in commercio, oppure possono essere ricavate con dei chiodi artiglianti multiuso amovibili, applicabili a qualsiasi pneumatico (auto, moto, ecc.) tra le lamelle, tra i tasselli o sul tassello stesso del battistrada.\nVantaggi e svantaggi.\nQuesto pneumatico ha diversi vantaggi rispetto alle coperture tradizionali:\nTuttavia presenta anche alcuni svantaggi:\nUn comportamento da evitare \u00e8 quello di far pattinare tali coperture sull'asfalto, in quanto \u00e8 molto probabile che qualche chiodo si stacchi dalla gomma rischiando di danneggiare i passanti."}
{"id": "1448795", "revid": "188323", "url": "https://it.wikipedia.org/wiki?curid=1448795", "title": "Gomma chiodata", "text": ""}
{"id": "1448801", "revid": "991694", "url": "https://it.wikipedia.org/wiki?curid=1448801", "title": "Accademia di Belle Arti &quot;Pietro Vannucci&quot;", "text": ""}
{"id": "1448806", "revid": "287204", "url": "https://it.wikipedia.org/wiki?curid=1448806", "title": "Societ\u00e0 Podistica Lazio 1913-1914", "text": "Questa voce raccoglie le informazioni riguardanti la Societ\u00e0 Podistica Lazio nella stagione 1913-1914.\nStagione.\nLa Lazio nella stagione 1913-1914 partecipa per la seconda volta al campionato di Prima Categoria. Si classifica al primo posto del Torneo centro-meridionale - Sezione laziale con 20 punti, qualificandosi alla semifinale dell'Italia centrale contro lo SPES Livorno. Vince sia la gara di andata a Livorno per 3-0 che quella di ritorno a Roma per 1-0. In Finale centro-meridionale contro l'Internazionale_Napoli vince l'andata a Roma per 1-0 come la gara di ritorno a Napoli per 8-0. Quindi per il secondo anno consecutivo accede alla finalissima nazionale per l'assegnazione del titolo di campione d'Italia. La sfida contro il Casale si disputa in due turni e in entrambe le gare la squadra romana viene sconfitta, 7-1 all'andata a Casale Monferrato e 2-0 il ritorno a Roma."}
{"id": "1448810", "revid": "74173", "url": "https://it.wikipedia.org/wiki?curid=1448810", "title": "Balta", "text": ""}
{"id": "1448814", "revid": "110157", "url": "https://it.wikipedia.org/wiki?curid=1448814", "title": "Prva slovenska nogometna liga 2003-2004", "text": " \nLa Prva slovenska nogometna liga 2003-2004 \u00e8 stata la 13\u00aa edizione della massima serie del campionato di calcio sloveno disputata tra il 20 luglio 2003 e il 30 maggio 2004 e conclusa con la vittoria del , al suo secondo titolo.\nCapocannoniere del torneo fu Dra\u017een \u017de\u017eelj (NK Lubiana/Primorje), con 19 reti.\nFormula.\nLe partecipanti furono sempre 12 ma cambi\u00f2 la formula rispetto alle stagioni precedenti: dopo una prima fase in cui le squadre si incontrarono in un turno di andata e ritorno per un totale di 22 partite, le prime sei giocarono in un girone di play-off ulteriori 10 partite partendo dai punti conquistati nella prima fase mentre le ultime sei con lo stesso sistema in un girone di play-out. L'ultima fu retrocessa in Druga slovenska nogometna liga e la penultima disput\u00f2 uno spareggio contro la seconda della druga liga per la permanenza nella massima serie.\nLe squadre qualificate alle coppe europee furono quattro: i campioni alla UEFA Champions League 2004-2005, la seconda classificata e la vincitrice della coppa nazionale alla Coppa UEFA 2004-2005 e un ulteriore club alla Coppa Intertoto 2004.\nClassifica prima fase.\nLegenda:\nNote:\nSeconda fase.\nPlay-off.\nLegenda:\nNote:\nPlay-out.\nLegenda:\nNote:\nSpareggio.\nIl Kumho Drava incontr\u00f2 il NK Bela Krajina, secondo in 2.SNL, con gara di andata e ritorno. Pareggi\u00f2 entrambe le partite e rimase in massima serie grazie alla regola del gol fuori casa"}
{"id": "1448815", "revid": "1714743", "url": "https://it.wikipedia.org/wiki?curid=1448815", "title": "Teresa del Portogallo", "text": "Biografia.\nFiglia del re del Portogallo, Sancho I e di Dolce di Barcellona (1160-1198), figlia della regina di Aragona, Petronilla e del conte di Barcellona, Raimondo Berengario IV.\nIl cronista Rodrigo Jim\u00e9nez de Rada, nel suo \"De Rebus Hispani\u00e6\", la elenca tra i figli di Sancho I e Dolce di Barcellona chiamandola Tarasia, che divenne regina consorte del Le\u00f3n e specific\u00f2 che l'unione era incestuosa.Infatti il 15 febbraio del 1191, a Guimar\u00e3es, Teresa del Portogallo spos\u00f2 suo cugino primo, il re del Le\u00f3n, Alfonso IX, figlio del re di Le\u00f3n Ferdinando II e di Urraca del Portogallo (1151-1188), figlia del re del Portogallo, Alfonso I e dalla regina del Portogallo, Mafalda di Savoia (1125-1158), figlia del 7\u00ba Conte di Savoia e Conte d'Aosta e Moriana, Amedeo III e di Matilde di Albon. \nPer le pressioni della chiesa e per il fatto che il papa Celestino III, a causa di questo matrimonio tra cugini primi, senza la dispensa papale, aveva scomunicato i sovrani del Le\u00f3n e aveva lanciato l'interdetto sul regno di Le\u00f3n, nel 1195 i due coniugi, anche sotto la minaccia che i figli Ferdinando, Sancha e Dolce furono dichiarati illegittimi, si dovettero separare e Teresa rientr\u00f2 in Portogallo.Nel 1198, il matrimonio fu annullato, per consanguineit\u00e0 e Teresa, nel 1200, si ritir\u00f2 in convento a Lorv\u00e3o.\nAlla morte del padre, nel 1211, Teresa ricevette in eredit\u00e0 il castello di Montemor-o-Velho, distretto di Coimbra, unitamente alla citt\u00e0, con le relative rendite. Ma il nuovo re, Alfonso II, rifiutava di consegnargliela, cos\u00ec come rifiutava di consegnare terre e citt\u00e0 anche alle altre due sorelle, Sancha e Mafalda. Alfonso temeva che, una volta riconosciuto il diritto di propriet\u00e0 alle sorelle, eventuali eredi avrebbero poi potuto succedere loro e spezzare l'unit\u00e0 del regno.Da questo fatto nacque una disputa tra il re e le tre sorelle, che avevano l'appoggio di buona parte della nobilt\u00e0; la disputa port\u00f2 ad un conflitto che vide vincitore il re sui nobili ribelli.La crisi fu risolta, alla morte di Alfonso, nel 1223, dal suo successore, Sancho II, che consent\u00ec alle zie di ricevere le rendite, pur mantenendo il controllo di castelli e citt\u00e0.Finalmente sia Teresa che le sorelle, che erano monache cistercensi, poterono rientrare nel loro convento. \nTeresa fu la cofondatrice del convento domenicano di Coimbra.\nNel 1230, alla morte di Alfonso IX, ereditarono il regno di Le\u00f3n, le figlie di Teresa ed Alfonso, Sancha e Dolce (il figlio Ferdinando era morto nel 1214). La nobilt\u00e0 appoggi\u00f2 l'insediamento delle due sorelle, mentre il clero e l'aristocrazia erano contrari, avrebbero preferito che i regni di Le\u00f3n e di Castiglia fossero riunificati sotto lo scettro del loro fratellastro, il re di Castiglia, Ferdinando III. Furono intavolate trattative, condotte dalle due ex mogli di Alfonso IX, Berenguela di Castiglia, madre di Ferdinando III e Teresa, madre di Dolce e di Sancha, che a nome dei rispettivi figli, firmarono il \"Tratado de las Tercer\u00edas\", dove dietro un cospicuo indennizzo la due regine abdicarono a favore del fratellastro, che pot\u00e9 finalmente riunire sotto un'unica corona i regni di Le\u00f3n e di Castiglia.\nTeresa, rientrata in Portogallo, si ritir\u00f2 nel convento a Lorv\u00e3o (Penacova), e, dopo l'abdicazione, la figlia Dolce la raggiunse.Dolce mor\u00ec nel 1245, mentre Teresa la segu\u00ec alcuni anni dopo, nel 1250, e fu tumulata nella chiesa del convento.\nCulto.\nIl 13 dicembre del 1705 Teresa fu beatificata da Papa Clemente XI, unitamente a sua sorella Sancha.\nTeresa \u00e8 ricordata dalla Chiesa cattolica il 17 giugno.\nFigli.\nTeresa ad Alfonso diede tre figli:"}
{"id": "1448816", "revid": "47767", "url": "https://it.wikipedia.org/wiki?curid=1448816", "title": "Chiesa dell'Annunziata (Genzano di Roma)", "text": "La chiesa dell'Annunziata \u00e8 una chiesa cattolica di Genzano di Roma (Genzano), dal 2007 chiusa al culto in seguito a gravi danni di origine sismica verificatisi alla fine del XX secolo.\nStoria.\nIn una nota a pag. 51 della sua \"Storia di Genzano, con note e documenti\", Nicola Ratti accenna brevemente alla chiesa dell'Annunziata: l'essere stata concessa ai primi del XVII secolo ai padri agostiniani, i quali vi eressero un proprio convento con l'obbligo delle scuole pubbliche, e di essere stata edificata nuovamente nel 1736.\nSecondo la sintetica descrizione di Mario dell'Arco, architetto oltre che poeta:\nPoco \u00e8 rimasto della chiesa precedente il restauro del XVIII secolo, e poco si sa della precedente storia. La chiesa dell'Annunziata viene citata per la prima volta in una \"\"Relazione ad limina\" del 1569 redatta dal vescovo di Albano e ancora nel 1603 veniva aperta solo il 25 marzo, in occasione della festa della Annunziata; era tuttavia associata a un piccolo \"hospitale\"\", ossia a un centro di ricovero per i pellegrini.\nNel 1810, con l'annessione dei territori dello Stato della Chiesa all'impero napoleonico in forza delle leggi eversive dei beni ecclesiastici e della soppressione degli ordini religiosi, la chiesa dell'Annunziata e l'annesso convento degli Agostiniani passarono al comune. Con la restaurazione, nel 1821, la chiesa venne affidata alla Confraternita di Santa Maria dell'Orazione e della Morte che la resse fino al 1945. Danneggiata nel corso della II guerra mondiale, venne restaurata progressivamente negli anni cinquanta, ricostruendo anche il campanile, crollato alla fine XIX secolo. L'edificio venne utilizzato come sede provvisoria della parrocchia di San Giuseppe lavoratore fino al 1986, data in cui venne aperta al culto la nuova sede parrocchiale. Il terremoto del 1987 ha tuttavia compromesso nuovamente la stabilit\u00e0 dell'edificio.\nArchitettura.\nFacciata.\nLa facciata della chiesa della Annunziata presenta due ordini: tuscanico nella parte inferiore, ionico nella superiore. Nella parte inferiore, a lato del portone d'ingresso, sono visibili due colonne laterali, una per ciascun lato, seguite da due lesene per ciascun lato e una nicchia nel mezzo delle due lesene. Al di sopra della trabeazione, al centro, in corrispondenza del portone \u00e8 presente una grande finestra rettangolare, con tre lesene per lato; fra le ultime due paraste, per ciascun lato, si apre una nicchia con decorazione interna a forma di conchiglia. \nInterno.\nLa chiesa \u00e8 a una sola navata su cui si aprono due altari per lato. La volta e l'abside presentano affreschi con sei sibille, Dio Padre, gli Evangelisti, l'Assunzione, Sant'Agostino e Santa Monica. Le tele provenivano dalla chiesa di chiesa di Santa Maria della Cima."}
{"id": "1448818", "revid": "31886", "url": "https://it.wikipedia.org/wiki?curid=1448818", "title": "Battaglia di Dunnichen", "text": "La battaglia di Dunnichen o di Nechtansmere fu combattuta tra i Pitti e i northumbriani il 20 maggio 685 a Nechtansmere.\nLo scontro fu favorevole ai Pitti, che cos\u00ec indebolirono molto il potere northumbriano nella Britannia del nord. La Northumbria aveva infatti esteso gradualmente il suo controllo sul nord, imponendo il proprio dominio sui regni celtici di Strathclyde e D\u00e1l Riata e su quello pitto di Fortriu. Re Ecgfrith invase le terre dei Pitti nel 685, pare per fermare i loro raid nel sud. I due eserciti si scontrarono nei pressi di Dunnichen, dove re Bridei III uccise Ecgfrith, distruggendo il suo esercito e riducendo molti nemici in schiavit\u00f9.\nDopo questa sconfitta l'influenza northumbriana non si estese ma pi\u00f9 oltre il Firth of Forth. Della battaglia parlano brevemente nell'VIII secolo Beda e anche gli annali irlandesi di Ulster e di Tigernach. Secondo Beda la battaglia sarebbe stata combattuta a Nechtansmere. Gli studiosi ubicano questo luogo a Letham, Angus, nei pressi di Dunnichen, ma recenti studi di Alex Woolf della St. Andrews University suggeriscono un altro possibile luogo che sarebbe Dunachton, nel Badenoch, sulla riva occidentale del lago Insh.\nIl grande regno.\nDurante il VII secolo il Regno di Northumbria aveva esteso i propri confini verso il nord, come confermato dagli Annali di Tigernach dov'\u00e8 registrato un assedio a \"Etain\" nel 638, che potrebbe essere interpretato come la conquista di Edimburgo durante il regno di Osvaldo di Northumbria, evidenziando l'annessione del Regno dei Gododdin alle terre che si trovavano a sud del Dee.\nA nord del Forth c'era il regno dei Pitti che si divideva in due zone, il Fortriu a nord del Dee ed una parte pi\u00f9 meridionale fra la prima ed il Forth. Secondo le cronache di Beda il Venerabile i Pitti sarebbero stati soggiogati dai Northumbri durante il regno di Osvaldo e tale sottomissione sarebbe proseguita sotto il suo successore Oswiu di Northumbria. Nel 670 ad Oswiu successe il figlio Ecgfrith di Northumbria, poco dopo i Pitti insorsero nel nord e vennero sconfitti nella Battaglia dei due fiumi combattuta nel 671 e ricordata da Stefano di Ripon agiografo di San Vilfrido di York. Date le dimensioni del regno Ecgfrith decise di avvalersi di una sorta di vicer\u00e9 nella persona di Beornh\u00e6th, che avrebbe dovuto essere a capo della parte meridionale, in questo modo la ribellione culminata nel conflitto del 671 venne contenuta, il re dei Pitti Drest VI dei Pitti deposto e sostituito dal pi\u00f9 compiacente Bridei III dei Pitti.\nDal 679 in poi l'egemonia Northumbra cominci\u00f2 a disfarsi, le cronache irlandese riportano una vittoria della Mercia in una battaglia che vide la morte di Aelfwine di Deira fratello di Ecgfrith. Dunnottar, presso Stonehaven, nella parte pi\u00f9 settentrionale del regno meridionale venne posta sotto assedio nel 680 e Dundurn, vicino a Strathearn fu assediata nel 682, le parti in gioco non vennero registrate, ma si presume che chi comandava gli attacchi fosse Bridei che stava cercando di liberarsi dall'alleanza stretta con la Northumbria.\nSempre nel 681, secondo le cronache, Bridei devast\u00f2 le Isole Orcadi nello stesso periodo in cui le chiese della Northumbria si trovavano nel pieno di una riforma che divideva la chiesa stessa. Questi eventi nascevano dallo scontro fra le tradizioni di Columba di Iona, santo, e quelle del Sinodo di Whitby che professava una maggiore aderenza alle tradizioni della chiesa di Roma. Oswiu ed ancora di pi\u00f9 suo figlio Ecgfrith si mostrarono fedeli seguaci del Sinodo, convocato dal primo nel 664 e la chiesa locale si divise facendo nascere diocesi di diversa fazione.\nIn ogni caso la minaccia peggiore per Ecgfrith venne dagli attacchi compiuti presso Dunnottar, nel giugno 684 contando su un'alleanza con i Galli il re mand\u00f2 un piccolo esercito a Brega in Irlanda, i soldati Northumbri distrussero chiese e villaggi decimando la popolazione locale.\nLo scontro.\nLe fonti coeve non dicono esplicitamente quale fu il \"casus belli\" che port\u00f2 alla Battaglia di Dunnichen, ma si pu\u00f2 desumere che sia stato un tentativo da parte di Ecgfrith di riaffermare la propria egemonia su un regno in subbuglio e sui Pitti in particolare. La descrizione pi\u00f9 compiuta dello scontro viene dall'opera di Beda Historia ecclesiastica gentis Anglorum, altri dettagli vengono dagli Annali dell'Ulster e dagli Annali di Tigernach e dalle opere dello storico gallese Nennio.\nL'attacco ai Pitti venne sferrato da Ecgfrith contro il parere di Cutberto di Lindisfarne, consiglio che sarebbe stato meglio seguire, poich\u00e9 i Pitti, che simularono una ritirata all'appressarsi dei Northumbri, li colsero in un'imboscata il sabato 20 maggio 685 vicino al lago \"Linn Garan\". Ecgfrith fu ucciso e il suo esercito disperso.\nDove?\nIl luogo in cui si combatt\u00e9 \u00e8 incerto, la battaglia \u00e8 tradizionalmente conosciuta con il nome di \"Nechtansmere\" che deriva dall'Antico inglese \"Nechtans'lake\", denominazione diffusasi nel corso del XII secolo ad opera di Simeone di Durham. L'ipotesi di un combattimento presso un lago \u00e8 rinforzata da Nennio, che la pone per\u00f2 altrove, precisamente presso il \"Linn Garan\", nome pitto per \"Crane Lake\". Beda non fa riferimento a superfici lacustri, ma piuttosto ad una rete di inaccessibili montagne, il che si accorda con le parole di Nennio che cita alcune alture nei pressi dell'acqua. Gli Annali irlandesi infine si riferiscono ad un luogo chiamato \"Dun Nechtain\", il \"forte di Nechtain\", dicitura che sopravvive ancora oggi anche se in due contesti separati.\nIl villaggio di Dunnichen, nell'Angus, fu considerato come sito probabile per la prima volta nel primo XIV secolo dallo storico George Chalmers, che not\u00f2 come il nome del paese fosse scritto\n\"Dun Nechtan\" nei documenti conservati all'Abbazia di Arbroath. Spingendosi oltre rilev\u00f2 che ad est dell'abitato esistevano degli acquitrini che, in mappe antiche, venivano rappresentati come un piccolo lago. Tradizioni locali volevano che il luogo fosse gi\u00e0 stato teatro di uno scontro, quello fra Re Art\u00f9 e Mordred nella Battaglia di Camlann (che vide la morte del mitico sovrano). Ipotesi pi\u00f9 recenti spostano il teatro nei pressi di ci\u00f2 che resta del vicino Restenneth Loch, prosciugato in parte nel XVII secolo. Nei pressi di Dunnichen sorgono le pietre di Aberlemno ed una, posta nel cortile di una chiesa e raffigurante una battaglia, si pensa che possa suffragare l'ipotesi di Dunnichen come luogo della battaglia. Tuttavia a discredito di quest'idea occorre considerare il fatto che queste pietre risalgono, pi\u00f9 o meno alla met\u00e0 dell'VIII secolo, se non oltre come suggerito dallo stile ornamentale di quella pietra in particolare.\nLo storico Alex Wolf, in tempi decisamente pi\u00f9 recenti, pone dubbi su Dunnichen perch\u00e9 manca la catena di montagne citate da Beda, che solitamente era piuttosto preciso, e porta l'ipotesi di Dunachton, nel Badenoch, che porta la stessa origine etimologica di Dunnichen. Altri storici si pongono in disaccordo, notando come siano mancanti altri elementi come ad esempio il, o un, lago.\nDopo.\nLa sconfitta e la morte di Ecgfrith portarono la fine del dominio della Northumbria sul nord, i Pitti si riappropriarono delle terre che avevano perso, sia per mano dei Northumbri, che degli Scoti dai quali ripresero il Dalriada."}
{"id": "1448821", "revid": "1226", "url": "https://it.wikipedia.org/wiki?curid=1448821", "title": "Rimedio fitoterapico", "text": ""}
{"id": "1448823", "revid": "188717", "url": "https://it.wikipedia.org/wiki?curid=1448823", "title": "Pentacisidodecaedro", "text": ""}
{"id": "1448824", "revid": "307923", "url": "https://it.wikipedia.org/wiki?curid=1448824", "title": "Boldu", "text": ""}
{"id": "1448826", "revid": "2153076", "url": "https://it.wikipedia.org/wiki?curid=1448826", "title": "Mothership (Led Zeppelin)", "text": "Mothership \u00e8 una raccolta della band hard rock britannica Led Zeppelin, pubblicato a partire dal 12 novembre 2007 dalla Atlantic Records e dalla Rhino Entertainment.\nLe tracce sono state scelte dai membri superstiti del gruppo Jimmy Page, Robert Plant e John Paul Jones a rappresentanza dei loro otto album. Insieme all'edizione \"base\", \u00e8 stata messa in commercio un'edizione Deluxe con un DVD contenente molti contenuti video precedentemente pubblicati in \"Led Zeppelin DVD\". Il 26 agosto 2008 \u00e8 stata pubblicata anche un'edizione in 4 LP. L'intero catalogo di canzoni del gruppo \u00e8 inoltre disponibile sull'iTunes store dal giorno della pubblicazione di Mothership.\nL'11 dicembre 2007, le vendite della raccolta nel solo Regno Unito hanno superato le 300.000 unit\u00e0, aggiudicandosi cos\u00ec il disco di platino.La reinterpretazione della copertina dell'album \u00e8 stata realizzata da Shepard Fairey."}
{"id": "1448833", "revid": "1226", "url": "https://it.wikipedia.org/wiki?curid=1448833", "title": "Edwin Mattison McMillan", "text": ""}
{"id": "1448834", "revid": "1226", "url": "https://it.wikipedia.org/wiki?curid=1448834", "title": "Edwin M. McMillan", "text": ""}
{"id": "1448836", "revid": "268111", "url": "https://it.wikipedia.org/wiki?curid=1448836", "title": "Breaza", "text": ""}
{"id": "1448837", "revid": "115352696", "url": "https://it.wikipedia.org/wiki?curid=1448837", "title": "Rifugio del Go\u00fbter", "text": "Il rifugio del Go\u00fbter (in francese \"refuge du Go\u00fbter\") \u00e8 un rifugio situato nel comune di Saint-Gervais-les-Bains (dipartimento dell'Alta Savoia), nel massiccio del Monte Bianco (Alpi Graie), a 3835\u00a0m s.l.m.. Si trova lungo la via normale francese di salita al Monte Bianco.\nStoria.\nNel 1906 fu costruito un piccolo rifugio dotato di sette posti, successivamente rinnovato nel 1936 e nel 1962 dal Club alpino francese, che ne detiene la propriet\u00e0.\nLa struttura attuale, inaugurata il 28 giugno 2013 dopo tre anni di lavori, \u00e8 situata circa 200\u00a0m a sud rispetto al vecchio rifugio del 1962.\nCaratteristiche.\nSi trova lungo la via normale francese di salita al Monte Bianco, poco sotto la sommit\u00e0 dell'Aiguille du Go\u00fbter. \u00c8 il rifugio custodito pi\u00f9 alto di Francia.\nSi tratta di una struttura metallica prefabbricata, totalmente autonoma dal punto di vista energetico, che pu\u00f2 accogliere 120 persone, capacit\u00e0 volutamente limitata per non affollare eccessivamente la via di salita al Monte Bianco. La prenotazione \u00e8 obbligatoria, e chi ne \u00e8 sprovvisto non viene accolto all'interno del rifugio.\nIl locale invernale ha una capacit\u00e0 di 20 posti ed \u00e8 situato in una struttura del rifugio del 1962, smontato parzialmente.\nAccessi.\nDal comune di Saint-Gervais-les-Bains si pu\u00f2 prendere il Tramway du Mont-Blanc fino alla stazione capolinea (\"Nid d'Aigle\", 2372\u00a0m), e poi salire passando nei pressi del rifugio di T\u00eate Rousse (3.167 m)."}
{"id": "1448838", "revid": "49022", "url": "https://it.wikipedia.org/wiki?curid=1448838", "title": "Regno di D\u00e1l Riata", "text": ""}
{"id": "1448839", "revid": "62748", "url": "https://it.wikipedia.org/wiki?curid=1448839", "title": "Largo ai Vedovi Neri", "text": "Largo ai Vedovi Neri (\"More Tales of the Black Widowers\") \u00e8 un'antologia di racconti gialli del 1976 di Isaac Asimov, la seconda delle sei che raccoglie le storie dedicate ai Vedovi Neri. \nLa raccolta venne pubblicata per la prima volta nel 1976, mentre i racconti erano gi\u00e0 apparsi sulle riviste \"Ellery Queen's Mystery Magazine\" e \"The Magazine of Fantasy and Science Fiction\". \u00c8 stata pubblicata in italiano nel 1982 col titolo \"Largo ai Vedovi Neri\" e ripubblicata come Dodici casi per i Vedovi Neri nel 2007."}
{"id": "1448840", "revid": "6923", "url": "https://it.wikipedia.org/wiki?curid=1448840", "title": "Aster alpinus", "text": "LAstro alpino (Aster alpinus ) \u00e8 una piccola pianta erbacea, perenne spontanea dei pascoli alpini appartenente alla famiglia delle Asteraceae.\nEtimologia.\nIl nome del genere (\"Aster\") deriva dal greco e significa (in senso ampio) \"fiore a stella\". Fu introdotto da Linneo nel 1735 ma sicuramente tale denominazione era conosciuta fin dall'antichit\u00e0. Dioscoride fa riferimento ad un \"Astro attico\" (un fiore probabilmente dello stesso genere). Il termine specifico (\"alpinus\") fa riferimento al suo habitat abituale. \nIl binomio scientifico attualmente accettato (\"Aster alpinus\") \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"\u201dSpecies Plantarum\u201d\" del 1753.\nDescrizione.\nLa forma biologica della pianta \u00e8 definita come emicriptofita scaposa (H scap): ossia \u00e8 una pianta perennante per mezzo di gemme al livello del terreno e con asse fiorale di tipo cespitoso e subcaule. \nRadici.\nLe radici sono secondarie da rizoma.\nInfiorescenza.\nL'infiorescenza \u00e8 uniflora, composta da un unico capolino con la tipica forma di una margherita. La struttura dei capolini \u00e8 quella tipica delle \"Asteraceae\": il peduncolo sorregge un involucro conico composto da diverse squame che fanno da protezione al ricettacolo nudo e piano nella parte terminale sul quale s'inseriscono due tipi di fiori: i fiori esterni ligulati (da 20 a 40), e i fiori centrali tubulosi. In particolare quelli periferici sono femminili, sono disposti su un'unica circonferenza (o raggio o serie) ed hanno una corolla ligulata con la ligula molto allargata; quelli interni, tubulosi, sono altrettanto numerosi e sono ermafroditi. Le squame sono delle brattee verdi a forma lineare (lesiniformi) appressate all'involucro e disposte in modo embricato su pi\u00f9 serie. Diametro del capolino: 4 \u2013 5\u00a0cm. Diametro dell'involucro: 1\u00a0mm. Dimensioni della squame: larghezza 1,4 \u2013 1,8\u00a0mm; lunghezza 5\u00a0\u2013 7\u00a0mm.\nFiore.\nI fiori sono zigomorfi (quelli periferici ligulati) e attinomorfi(quelli centrali tubolosi). Entrambi sono tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi).\nFrutti.\nIl frutto \u00e8 un achenio bruno - nerastro, lungo 3\u00a0mm che matura fine estate. Si presenta sormontato da un pappo giallastro con peli disuguali disposti su due serie e con la superficie pluri-solcata longitudinalmente. Lunghezza del pappo: 4\u00a0\u2013 5\u00a0mm.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della \"Aster alpinus\" (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). Il genere \"Aster\" comprende oltre 200 specie diffuse in tutto il mondo ma in prevalenza si trovano nel vecchio mondo. Una decina di specie sono proprie del territorio italiano (va ricordato soprattutto \"Aster amellus\" - Settembrino o Astro di Virgilio).\nIl numero cromosomico di \"A. alpinus\" \u00e8: 2n = 18.\nVariet\u00e0 e forme.\nNell'elenco che segue sono indicate alcune variet\u00e0 considerata valide dalla checklist \u201cUSDA-Germplasm Resources Information Network\u201d: \nIbridi.\nCon la specie \"Aster amellus\" la pianta di questa voce forma il seguente ibrido interspecifico:\nSinonimi.\nQuesta entit\u00e0 ha avuto nel tempo diverse nomenclature. La tabella seguente indica alcuni tra i sinonimi pi\u00f9 frequenti:\nUsi.\nGiardinaggio.\nSono piante molto ornamentali per cui sono coltivate nei giardini a carattere roccioso, ma anche consigliate per una coltivazione in vaso per decorare (al momento della fioritura) balconi e finestre. La moltiplicazione pu\u00f2 avvenire per divisione dei cespi in autunno, o per seme in primavera.\nAltre notizie.\nIn molte regioni italiane \u00e8 una specie protetta."}
{"id": "1448842", "revid": "287204", "url": "https://it.wikipedia.org/wiki?curid=1448842", "title": "Societ\u00e0 Podistica Lazio 1912-1913", "text": "Questa voce raccoglie le informazioni riguardanti la Societ\u00e0 Podistica Lazio nella stagione 1912-1913.\nStagione.\nLa Lazio nella stagione 1912-1913 fa il suo esordio nel campionato di Prima Categoria. Si classifica al primo posto nel Torneo centro-meridionale - Sezione laziale. Qualificata alla semifinale dell'Italia centrale contro la Virtus Juventusque di Livorno, vince il doppio confronto e accede alla finale centro-meridionale contro il Naples: vincendo a Napoli per 2-1 e pareggiando a Roma per 1-1, pu\u00f2 disputare la finalissima del campionato di Prima Categoria. Perde contro la Pro Vercelli per 6-0 nella gara disputata a Genova."}
{"id": "1448845", "revid": "287204", "url": "https://it.wikipedia.org/wiki?curid=1448845", "title": "Cernatesti", "text": ""}
{"id": "1448848", "revid": "345405", "url": "https://it.wikipedia.org/wiki?curid=1448848", "title": "Cern\u0103te\u0219ti", "text": ""}
{"id": "1448852", "revid": "1568601", "url": "https://it.wikipedia.org/wiki?curid=1448852", "title": "Ghiacciaio del Laveciau", "text": "Il ghiacciaio del Laveciau (pronuncia francese \"Lavsi\u00f3\", talvolta ortografato come \"Lavetchiau\" secondo la pronuncia del patois di Valsavarenche) si trova sul versante nord-ovest del massiccio del Gran Paradiso, nell'alta Valsavarenche, in Valle d'Aosta. \u00c8 contornato in alto dalle vette del Gran Paradiso, e del Piccolo Paradiso.\nLa sua estensione \u00e8 di 205 ettari. Le caratteristiche principali sono: lunghezza 3,5\u00a0km., larghezza 1,2\u00a0km., esposizione nord-ovest, inclinazione media 24\u00b0, quota massima 4050 metri, quota minima 2780 metri. Si percorre il ghiacciaio nella salita al Gran Paradiso partendo dal rifugio Federico Chabod."}
{"id": "1448857", "revid": "110157", "url": "https://it.wikipedia.org/wiki?curid=1448857", "title": "Chiesa della Misericordia (Pontedera)", "text": "La chiesa della Misericordia \u00e8 una chiesa di Pontedera (PI), vicina alla propositura dei Santi Jacopo e Filippo.\nStoria e descrizione.\nProgettata dall'architetto pontederese Luigi Bellincioni, fu iniziata nel 1883 e conclusa nel 1892.\n\u00c8 caratterizzata da una pianta centrale polilobata, con copertura a cupola, e ai lati dell'unico ingresso sorgono due minuscole cappelle rettangolari. L'interno \u00e8 articolato in cinque cappelle semicircolari; lungo le pareti delle prime sono disposte le stazioni della \"Via Crucis\", mentre nelle successive sono collocati i due altari ottocenteschi, realizzati in legno dorato e dipinto, di chiaro stile rinascimentale. Sull'altare destro si conserva la venerata \"Madonna della Misericordia\" (XIX secolo). Sull'altare maggiore, un crocifisso ligneo ottocentesco. Il tamburo della cupola \u00e8 decorato con medaglioni di stucco contenenti le raffigurazioni delle virt\u00f9 cardinali."}
{"id": "1448860", "revid": "599013", "url": "https://it.wikipedia.org/wiki?curid=1448860", "title": "Glodeanu", "text": "Il toponimo Glodeanu pu\u00f2 riferirsi a diverse localit\u00e0 della Romania:"}
{"id": "1448861", "revid": "122495610", "url": "https://it.wikipedia.org/wiki?curid=1448861", "title": "Val Lumnezia", "text": "La Valle Lumnezia (tedesco \"Lugnez\") \u00e8 una valle del Canton Grigioni in Svizzera, che si apre a sud-ovest di Ilanz distretto di Surselva. Il suo nome significa \"Valle della Luce\". Dal punto di vista orografico la valle si trova nelle Alpi dell'Adula (sottosezione delle Alpi Lepontine).\n\u00c8 una valle laterale del Reno Anteriore, a sua volta suddivisa in due vallate: la principale formata dal fiume Glogn (tedesco \"Glenner\") che ha le sorgenti sul passo della Greina e dalla secondaria Valle di Vals. La popolazione parla la variante regionale della lingua romancia della regione del Reno anteriore, detto \"Sursilvan\", come lingua madre e il tedesco come lingua acquisita scolasticamente.\nComuni.\nFanno parte di questa valle i comuni di Vrin, Lumbrein, Degen (con le frazioni di Rumein e Vattiz), Vignogn, Vella, Cumbel, Morissen, Suraua (con le frazioni di Camuns, Uors-Peiden, Tersnaus, Surcasti), Duvin e Vals. Questi comuni fanno parte del Circolo della Lumnezia e hanno come centro Vella. A questo circolo appartiene pure il comune di Surcuolm che si trova in un'altra vallata. A questi vanno aggiunti i comuni di Riein e Pitasch posti al termine della valle ma che appartengono politicamente al circolo di Ilanz.\nStoria.\nNeolitico.\nIn questo periodo la valle fu quasi sicuramente colonizzata. Lo testimonia il megalito chiamato in sursilvano \"Crap da Treis Siarps\" il \"sasso dei tre serpenti\", che si trova sulle pendici delle gole del fiume Glogn, a est della chiesa parrocchiale di Pleif presso Vella. Su questo masso si trovano, ancora ben conservate, incisioni rappresentanti tre serpenti e una mezzaluna. Si pensa facesse parte di un pi\u00f9 ampio complesso di pietre, probabilmente avente funzioni funerarie o astronomiche.\nEpoca romana.\nIn questo periodo venne colonizzata da popolazioni celtiche appartenenti agli Elvezi. Era parte della provincia romana della Rezia. Non vi sono ritrovamenti archeologici significativi di questo periodo, anche se la regione era un punto di transito con le valli ticinesi.\nMedio Evo.\nNelle cronache dell'alto medioevo la valle \u00e8 menzionata per la fertilit\u00e0 dei suoi terreni favorita da un clima favorevole. Al VI secolo risale la parrocchiale di Pleif presso Vella. In questo periodo la valle era sottomessa alla Diocesi di Coira. Nel XIII secolo la valle laterale di Vals venne colonizzata dai Walser. Nel tredicesimo e quattordicesimo secolo il barone di Belmont riusc\u00ec a ottenere il controllo della valle assieme a molte altre vallate retiche. Estinto il casato dei Belmont la vallata pass\u00f2 sotto il controllo dei signori di Mesocco: i De Sacco. Essi vi mantennero il controllo fino al 1457 quando venne ceduta al conte-vescovo di Coira. Nel XV secolo i valligiani si unirono in patto perpetuo con le vallate vicine nella Lega Grigia.\nControriforma.\nIn seguito, nel 1538, gli abitanti della valle si affrancano da tutti i vincoli feudali e assumono autonomia politica completa, con la formazione del Comune della Val Lumnezia. Con enormi vantaggi economici derivanti dalla qualit\u00e0 dei pascoli e dal relativamente facile sbocco commerciale per il bestiame (di rinomata qualit\u00e0) e latticini a Sud delle Alpi, attraverso la Greina. Questo passo, fuori dalle grandi vie commerciali del tempo, aveva il vantaggio di essere uno facile sbocco per quanto prodotto in valle, senza diventare oggetto di controllo da parte delle potenze dominanti del tempo. La riforma che nel resto della Svizzera nord alpina era diventata dominante, in questa regione discosta non prese piede. Dal 1621 molti frati Cappuccini, vengono mandati nella regione. La regione \u00e8 ancora oggi di fede cattolica, lo testimoniano le molte chiese barocche che ancora oggi dominano il paesaggio della valle.\nEpoca moderna.\nNel 1890 venne costruita la strada carrabile che colleg\u00f2 tutti i paesi della valle con Ilanz e la ferrovia. Il passo della Greina, che la congiunge al Canton Ticino invece non ha mai trovato una realizzazione stradale.\nGeologia.\nLa valle \u00e8 in gran parte costituita da rocce di ardesia, detta ardesia dei Grigioni, pi\u00f9 consistente e dura nella parte alta della valle, pi\u00f9 friabile e tendente a trasformarsi, sotto l'azione degli agenti atmosferici in argilla, nella parte bassa. L'altopiano della Greina al confine tra Grigioni e Ticino \u00e8 invece prevalentemente formato da roccia calcarea."}
{"id": "1448862", "revid": "52557491", "url": "https://it.wikipedia.org/wiki?curid=1448862", "title": "Ebit", "text": ""}
{"id": "1448865", "revid": "544909", "url": "https://it.wikipedia.org/wiki?curid=1448865", "title": "Across the Universe", "text": ""}
{"id": "1448867", "revid": "37401", "url": "https://it.wikipedia.org/wiki?curid=1448867", "title": "Reg Park", "text": "Biografia.\nReg cominci\u00f2 ad allenarsi con i pesi fin da ragazzino. All'et\u00e0 di 21 anni riusc\u00ec a vincere il Mr. Britain, e successivamente vinse per ben tre volte anche il Mr. Universo, la seconda gara per importanza dopo l'Olympia. Durante gli anni sessanta, grazie alla sua forza e ai suoi muscoli, riscosse un buon successo anche come attore e apparve in film di genere mitologico di produzione italiana. Noto anche per essere stato mito ispiratore del giovane Arnold Schwarzenegger, di cui divenne anche maestro, negli anni successivi continu\u00f2 a promuovere il suo grande amore per il culturismo. \u00c8 morto il 22 novembre 2007 a causa di un melanoma.\nCapace di compiere una distensione su panca sollevando fino a 226 kg, ide\u00f2 il cosiddetto \"allenamento 5x5\"."}
{"id": "1448868", "revid": "287204", "url": "https://it.wikipedia.org/wiki?curid=1448868", "title": "Mihailesti", "text": ""}
{"id": "1448872", "revid": "599013", "url": "https://it.wikipedia.org/wiki?curid=1448872", "title": "Mih\u0103ile\u0219ti", "text": "Il toponimo Mih\u0103ile\u0219ti pu\u00f2 riferirsi a diverse localit\u00e0 della Romania:"}
{"id": "1448874", "revid": "98720", "url": "https://it.wikipedia.org/wiki?curid=1448874", "title": "Circolo scacchistico", "text": ""}
{"id": "1448877", "revid": "287204", "url": "https://it.wikipedia.org/wiki?curid=1448877", "title": "Javea", "text": ""}
{"id": "1448879", "revid": "149726", "url": "https://it.wikipedia.org/wiki?curid=1448879", "title": "Consonanze e dissonanze", "text": ""}
{"id": "1448881", "revid": "74801", "url": "https://it.wikipedia.org/wiki?curid=1448881", "title": "Contea di Flathead", "text": "La contea di Flathead (in inglese Flathead County) \u00e8 una contea del Montana, negli Stati Uniti. Il suo capoluogo amministrativo \u00e8 Kalispell.\nStoria.\nLa contea fu creata nel 1893 dalla Contea di Missoula.\nGeografia fisica.\nLa contea ha un'area di di cui il 3,01% \u00e8 coperto d'acqua. Confina con le seguenti contee:\nConfina inoltre con la seguente provincia canadese:"}
{"id": "1448882", "revid": "339392", "url": "https://it.wikipedia.org/wiki?curid=1448882", "title": "Ksawery Tartakower", "text": ""}
{"id": "1448883", "revid": "110157", "url": "https://it.wikipedia.org/wiki?curid=1448883", "title": "Lo spazzacamino principe", "text": "Lo spazzacamino principe \u00e8 una commedia per musica in un atto del compositore portoghese Marcos Ant\u00f3nio Portugal su libretto di Giuseppe Maria Foppa.\nFu rappresentata per la prima volta il 4 gennaio 1794 al Teatro San Mois\u00e8 di Venezia. Fu uno dei successi maggiori del compositore portoghese e l'opera fu oggetto di numerose riprese sia in Italia (importante fu la rappresentazione allestita nel 1800 al \"Regio Teatro Ducale\" di Parma, dove fu allestito come il dramma giocoso \"Lo spazzacamino\") che in tutta Europa, dove risulta essere stata data per buona parte dell'Ottocento, talvolta con titoli diversi (come \"Der Schornsteinfeger Peter, oder Das Spiel des Ohngef\u00e4hrs\" e \"O basculho de chamin\u00e9\") e subendo varianti e diversi adattamenti.\nNel complesso la musica dell'operina, come dal resto il testo del libretto, risulta essere assai esile, nella quale vengono impiegati gli elementi stilistici dell'opera in voga all'epoca (come ad es. la sinfonia introduttiva, costituita da un Allegro ripetuto). Neanche i recitativi secchi non sono particolarmente validi, in quanto troppo lunghi, didascalici e uggiosi. Ci sono per\u00f2 dei brani creativi come l'aria di Donna Flora \"Deh non tardate\" o la fuga conclusiva del quintetto \"Amabil marchesino\".\nTrama.\nUn giovane marchese, avendo dei seri dubbi sulla fedelt\u00e0 delle persone che lo circondano, decide di indagare in incognito indossando gli abiti dello spazzacamino Pierotto appena sceso dalla canna fumaria, il quale a suo volta prende volutamente le vesti del marchese. Del mascheramento sia del finto marchese che del finto spazzacamino nessuno se ne accorge, riuscendo ambedue a superare anche le situazioni pi\u00f9 critiche: n\u00e9 la nobildonna Flora n\u00e9 la sua cameriera Rosina, le quali sono interessate al patrimonio e alla mano del marchese, e tanto meno i familiari Don Fabio e Giannino. Pierotto stando al gioco, consentir\u00e0 al marchese di scoprire e smascherare i \"malvagi\". La commedia si conclude quindi con le doppie nozze del Marchese con Donna Flora e di Pierotto con Rosina.\nRappresentazione in tempi moderni e registrazione.\nQuesto lavoro di Portugal in tempi moderni \u00e8 stato allestito e registrato (dal vivo) solo una volta, a Milano nel 2001: l'esecuzione fu affidata all\"'Orchestra da camera Milano\", mentre la direzione ad \u00c1lvaro Cassuto."}
{"id": "1448885", "revid": "23117", "url": "https://it.wikipedia.org/wiki?curid=1448885", "title": "Roberto Miguel Acu\u00f1a", "text": ""}
{"id": "1448886", "revid": "1223843", "url": "https://it.wikipedia.org/wiki?curid=1448886", "title": "I masnadieri (Verdi)", "text": "I masnadieri \u00e8 un'opera lirica di Giuseppe Verdi tratta dalla tragedia omonima \"Die R\u00e4uber\" di Friedrich Schiller.\nL'opera venne rappresentata la prima volta all'Her Majesty's Theatre di Londra il 22 luglio 1847.\nGiuseppe Verdi diresse personalmente questa prima rappresentazione.\nInterpreti della prima rappresentazione.\nGli interpreti e gli artisti coinvolti furono i seguenti:\nL'opera fu subito accolta con successo dal pubblico, anche se oggi non \u00e8 molto rappresentata. Un'importante ripresa \u00e8 l'edizione discografica con Franco Bonisolli (Carlo), Matteo Manuguerra (Francesco), Samuel Ramey (Massimiliano) e Joan Sutherland (Amalia) diretta da Richard Bonynge.\nTrama.\nL'opera \u00e8 ambientata in Germania tra il 1755 e il 1757.\nAtto I.\nCarlo ha abbandonato la casa paterna ma desidera ritornarvi (\"O mio castel paterno\") quando viene a sapere tramite una lettera firmata dal padre che egli lo ha bandito da casa e ha intenzione di imprigionarlo. Allora decide di mettersi a capo di una banda di masnadieri (\"Nell'argilla maledetta\").\nIn realt\u00e0 la lettera \u00e8 stata scritta dall'invidioso e perfido fratello, Francesco, che intende impossessarsi dei territori del padre Massimiliano, il reggente di Moor. Francesco chiama il servo Arminio e gli ordina di vestirsi da soldato e di andare dal padre recandogli la falsa notizia che Carlo \u00e8 morto (\"Tremate o miseri\").\nIntanto Massimiliano dorme placidamente, e Amalia, un'orfana adottata da lui ed innamorata di Carlo, lo contempla e ricorda l'amato (\"Lo sguardo avea degli angeli\"). Il vecchio si sveglia ed esprime ad Amalia la sua preoccupazione per la lontananza di Carlo; entra Francesco che annuncia l'arrivo di Arminio travestito, il quale riferisce la falsa notizia. Massimiliano non regge al dolore e sviene; Amalia, credutolo morto, fugge, e Francesco gi\u00e0 gioisce all'idea di possedere i territori del padre (\"Morto? Signor son io!\").\nAtto II.\nMassimiliano \u00e8 creduto morto, e viene organizzato un banchetto in onore di Francesco. Amalia si sottrae alla festa, e ricorda l'amato Carlo che crede morto (\"Tu che del mio Carlo\"); in quel momento entra Arminio, che, pentito, le svela la verit\u00e0, e Amalia gioisce nel sapere che Carlo e Massimiliano sono ancora vivi (\"Carlo vive!\"). Entra Francesco, che cerca di convincere la fanciulla a dimenticare l'amato morto, ma lei lo disprezza.\nNel frattempo Carlo, diventato capo dei masnadieri, si rende colpevole dei pi\u00f9 atroci delitti, pur rimpiangendo la sua vita precedente e l'amata Amalia.\nAtto III.\nAmalia \u00e8 riuscita a fuggire dal castello di Francesco, ma \u00e8 terrorizzata dalle voci dei masnadieri che sente nella foresta. Incontra Carlo, e i due si riabbracciano dopo tanto tempo. Amalia lo informa che Francesco \u00e8 diventato signore dopo la morte di Massimiliano, e che ha tentato di usare violenza su di lei; Carlo giura di vendicarla, ma prima si rinnovano le promesse d'amore (\"Lass\u00f9, lass\u00f9 risplendere\").\nI masnadieri intanto hanno scelto come base le rovine diroccate di una torre. Carlo veglia, insonne, e scorge un'ombra avvicinarsi a un pozzo con una grata, da cui esce una voce. \u00c8 Arminio che porta da mangiare a un prigioniero, ma fugge spaventato appena vede Carlo. Carlo toglie la grata e scopre che l'uomo nel pozzo \u00e8 il vecchio padre, il quale gli racconta di essere stato gettato l\u00ec a morire di fame dal figlio Francesco (\"Un ignoto, tre lune or saranno\") e sviene. Carlo giura vendetta, e sveglia i masnadieri: insieme attaccheranno il castello di Francesco.\nAtto IV.\nFrancesco, intanto, \u00e8 colto dai rimorsi e dagli incubi: racconta ad Arminio un incubo in cui gli sembrava di essere Caino maledetto da Dio (\"Pareami che sorto da un lauto convito\"). Arminio esce e arriva il pastore Moser, che gli comunica che Dio lo sta punendo per i suoi crimini; Arminio rientra e li avverte che i masnadieri stanno invadendo il castello, e Francesco, pur sapendo che presto morir\u00e0, lancia l'ultima bestemmia contro Dio.\nNel covo dei masnadieri, Massimiliano continua a invocare invano Francesco, e a chiedere il perdono di Carlo. Non sa ancora che il capo dei masnadieri \u00e8 suo figlio; Carlo lo rassicura dicendo che il figlio lo perdoner\u00e0. In quel momento entrano i masnadieri, di ritorno dal castello, conducendo Amalia come prigioniera. Carlo, allora non pu\u00f2 pi\u00f9 tenere nascosta la verit\u00e0 al padre e all'amata: \u00e8 lui il capo di quella masnada di ladri e assassini (\"Caduto \u00e8 il reprobo!\"). Amalia giura di amarlo anche se \u00e8 un criminale, ma Carlo, piuttosto che trascinarla nella polvere, la uccide e si appresta a consegnarsi alla giustizia."}
{"id": "1448887", "revid": "599013", "url": "https://it.wikipedia.org/wiki?curid=1448887", "title": "Padina", "text": ""}
{"id": "1448888", "revid": "399", "url": "https://it.wikipedia.org/wiki?curid=1448888", "title": "Marchesati dei ''del Carretto''", "text": ""}
{"id": "1448890", "revid": "287204", "url": "https://it.wikipedia.org/wiki?curid=1448890", "title": "Roberto Acuna", "text": ""}
{"id": "1448891", "revid": "23117", "url": "https://it.wikipedia.org/wiki?curid=1448891", "title": "Roberto Miguel Acuna", "text": ""}
{"id": "1448892", "revid": "76430", "url": "https://it.wikipedia.org/wiki?curid=1448892", "title": "Sonata a tre", "text": ""}
{"id": "1448893", "revid": "23117", "url": "https://it.wikipedia.org/wiki?curid=1448893", "title": "Roberto Miguel Acu\u00f1a Cabello", "text": ""}
{"id": "1448894", "revid": "23117", "url": "https://it.wikipedia.org/wiki?curid=1448894", "title": "Roberto Miguel Acuna Cabello", "text": ""}
{"id": "1448896", "revid": "23117", "url": "https://it.wikipedia.org/wiki?curid=1448896", "title": "Toro Acuna", "text": ""}
{"id": "1448897", "revid": "23117", "url": "https://it.wikipedia.org/wiki?curid=1448897", "title": "Toro Acu\u00f1a", "text": ""}
{"id": "1448900", "revid": "64525", "url": "https://it.wikipedia.org/wiki?curid=1448900", "title": "Reg park", "text": ""}
{"id": "1448901", "revid": "287204", "url": "https://it.wikipedia.org/wiki?curid=1448901", "title": "Richard R\u00e9ti", "text": "Biografia.\nRichard R\u00e9ti nacque a Pezinok, una cittadina vicina a Bratislava, che a quel tempo era parte del Regno d'Ungheria.\nDopo la Prima guerra mondiale la regione fu inclusa nella Cecoslovacchia e attualmente \u00e8 parte della Repubblica Slovacca.\nR\u00e9ti quindi fu prima suddito dell'Impero austro-ungarico e poi cittadino cecoslovacco. Di famiglia benestante e di origini ebree, frequent\u00f2 le scuole medie a Pezinok e, terminati gli studi ginnasiali, and\u00f2 a Vienna, dove studi\u00f2 lingue, scienza, letteratura, pittura e soprattutto matematica, materia alla quale si appassion\u00f2 particolarmente.\nDivenne quindi uno scacchista professionista: gioc\u00f2 per la squadra ceca e si spostava spesso in Sudamerica.\nColto, ottimo conversatore e diffusore di cultura scacchistica, oltre che giocatore di scacchi, fu autore di due trattati sull'argomento e compositore di studi. Un suo studio di soli pedoni \u00e8 molto famoso e fa parte integrante della teoria dei finali.\nSuo fratello maggiore Rudolph era un noto compositore di musica e pianista. Egli \u00e8 il bisnonno del pittore tedesco Elias Maria Reti.\nL'innovatore.\nRichard R\u00e9ti \u00e8 ritenuto tra i migliori giocatori al mondo nel periodo a cavallo della prima guerra mondiale. Nella prima parte della sua carriera predilesse lo stile romantico, giocando di preferenza il Gambetto di Re (1. e4 e5 2. f4).\nNel dopoguerra invece il suo stile mut\u00f2 radicalmente ed egli divenne uno dei principali fautori ed esponenti del \"gioco ipermoderno\" assieme ad Aaron Nimzowitsch, Savelij Tartakover e Gyula Breyer.\nR\u00e9ti pubblic\u00f2 nel 1922 il libro \"Le nuove idee negli scacchi\" (Trascrizione Completa), Nimzowitsch nel 1924 diede alle stampe il suo famoso libro \"Il mio sistema\", e sempre nel 1924 Tartakower pubblic\u00f2 \"La partita ipermoderna\". Questi trattati possono considerarsi come il manifesto della scuola ipermoderna.\nIl maestro.\nA Richard R\u00e9ti si deve l'introduzione ad alto livello dell'apertura (1. Cf3 d5 2. c4) che da lui prese il nome e con la quale riusc\u00ec a sconfiggere Jos\u00e9 Ra\u00fal Capablanca nel torneo di New York 1924. \nQuesta partita divenne famosa anche perch\u00e9 era la prima sconfitta dopo otto anni che il grande cubano subiva, ed anche la prima come campione del mondo. Nello stesso torneo vinse anche il 1\u00ba premio di bellezza per la sua partita contro Efim Bogoljubov.\nNel 1918 vinse il torneo di Ko\u0161ice, davanti a Milan Vidmar e Gyula Breyer, e nello stesso anno fu = 1\u00ba a Budapest. Nel 1919 vinse il torneo di Rotterdam. Nel 1920 vinse tre tornei: ad Amsterdam davanti a Maroczy, Tartakower e Euwe; a Vienna davanti a Breyer, Gr\u00fcnfeld e Tartakover; a G\u00f6teborg dove erano presenti i migliori giocatori d'Europa con l'eccezione di Alechin.\nNel 1922 fu = 1\u00ba nel grande torneo di Teplice, nel 1923 fu secondo dietro a Emanuel Lasker al torneo di Moravska Ostrava e secondo a Vienna.\nNel 1925 R\u00e9ti riusc\u00ec a giocare a San Paolo in simultanea alla cieca ben 29 partite (con il risultato di +21 \u20132 =6), detenendo per un certo periodo il primato mondiale nella specialit\u00e0; nello stesso anno fu campione cecoslovacco.\nNel 1927 partecip\u00f2 con la squadra della Cecoslovacchia alle olimpiadi di Londra, ottenendo la medaglia di bronzo in prima scacchiera con il risultato di (+8\u00a0\u2013 1 =5).\nNel 1928 vinse i tornei di Vienna e di Gie\u00dfen, fu = 1\u00ba a Brno e 2\u00ba a Dortmund.Gioc\u00f2 il suo ultimo torneo a Stoccolma alla fine del 1928, vincendo davanti a Eric Lundin, G\u00f6sta Stoltz e Gideon St\u00e5hlberg.\nMor\u00ec nel 1929 a Praga di scarlattina. L'anno successivo usc\u00ec postumo il suo secondo libro, \"I maestri della scacchiera\"."}
{"id": "1448904", "revid": "287204", "url": "https://it.wikipedia.org/wiki?curid=1448904", "title": "Richard Reti", "text": ""}
{"id": "1448906", "revid": "12343860", "url": "https://it.wikipedia.org/wiki?curid=1448906", "title": "Vad Vuc", "text": ""}
{"id": "1448908", "revid": "15756", "url": "https://it.wikipedia.org/wiki?curid=1448908", "title": "ED209", "text": "Gli ED-209 sono una serie di immaginari robot militari della saga di RoboCop, nel film originale del 1987 e nei due seguiti, animati in tecnica passo uno da Phil Tippett. Nel film del 2014 esistono unit\u00e0 di disegno vagamente simile, identificate dalla stessa sigla.\nSoggetto originale.\nGli ED-209, sigla di \"Enforcement Droid Serie 209\", sono sofisticati e giganteschi robot d'assalto bipedi progettati dalla multinazionale OCP di Detroit, la quale spera di farne uso come carta vincente per sradicare il crimine dalla citt\u00e0, avviandone cos\u00ec la distruzione fisica e la ricostruzione in Delta City, un esempio propagandistico di citt\u00e0 pulita e ordinata. Tale progetto \u00e8 stato avallato e incoraggiato da Dick Jones, il vicepresidente della OCP.\nAl posto degli ED-209 entra in funzione \"RoboCop\", un cyborg costruito assemblando parti bioniche ai resti di un poliziotto di Detroit, Alex Murphy, caduto in missione, sotto le direttive di un altro pezzo grosso della OCP, Robert Morton. Un piccolo gruppo di ED-209 viene comunque impiegato per le strade di Detroit, con esiti a dir poco disastrosi.\nL'ED-209 \u00e8 armato di tre cannoni, due sull'arto sinistro e uno sul destro, munito anche di uno spara razzi esplosivi da tre cariche. Possiede anche la programmazione di combattimento addizionale consentendogli di attaccare in mischia a intervalli pi\u00f9 stretti. \u00c8 capace di comunicare con un linguaggio umano in fase di pacificazione mentre in combattimento produce dei suoni animaleschi, che variano da un ringhio feroce come grido d'attacco a uno stridulo richiamo in richiesta di aiuto (in fase di post produzione audio vennero utilizzati ruggiti di grossi felini, grugniti e strilli di maiali). Pur possedendo una grande stazza fisica e prestazioni distruttive, i circuiti del pensiero dell'ED-209 sono il suo punto debole; non \u00e8 in grado di elaborare un'informazione con la stessa velocit\u00e0 di un cervello umano, almeno un esemplare ha mostrato difficolt\u00e0 uditive e ha anche un comando manuale che permette a un hacker disarmato e sufficientemente abile di accedere al suo sistema di comando e di prendere il controllo (esiste una porta di comunicazione elettronica alla base del piede destro, vista nel terzo film). La capacit\u00e0 di camminare dell'ED-209 \u00e8 assai elementare: infatti sono sufficienti scale o tombini per ribaltare o immobilizzare l'unit\u00e0, il che pu\u00f2 essere un vantaggio tattico per l'avversario.\nReboot.\nNel rifacimento del 2014, l'ED-209 (animato con grafica al computer) \u00e8 un prodotto della OmniCorp espressamente concepito per l'impiego militare. Ha dimensioni maggiori rispetto a quelli dei primi tre film, rispetto ai quali risulta completamente ridisegnato pur mantenendo sigla e struttura bipede dell'originale, e non mostra particolari problemi di affidabilit\u00e0, al punto che all'inizio del film gi\u00e0 si trova in servizio effettivo.\nIl ruolo che ne viene mostrato \u00e8 quello di artiglieria corazzata, in appoggio e copertura ad altri robot, di forma e dimensione umanoide, non presenti nel soggetto del 1987, identificati dalla sigla EM-208 e con ruolo simile a quello di una truppa di fanteria.\nL'impiego dell'ED-209 nel reboot risulta circoscritto ad operazioni di pacificazione in Medio Oriente ed alla sorveglianza interna di sedi e stabilimenti della OmniCorp in quanto, nella nuova storia, esiste una legge (\"Dreyfuss Act\") che proibisce l'uso, come per l'EM-208, di macchine armate autonome in corpi militari o forze di polizia negli Stati Uniti."}
{"id": "1448909", "revid": "33689", "url": "https://it.wikipedia.org/wiki?curid=1448909", "title": "Sandro Sproccati", "text": "Vita.\nSproccati, teorico dell'arte e della letteratura, ha insegnato \"Storia dell'arte contemporanea\" all'Accademia di Belle Arti di Venezia e \"Storia del cinema\", \"Semiotica dell'arte\" e \"Fenomenologia delle arti contemporanee\" all'Accademia di Belle Arti di Bologna.\nVive a Parigi.\nHa pubblicato raccolte di poesie e prose poetiche, libri di storiografia artistica e diversi saggi di carattere teorico-letterario. Ha inoltre svolto attivit\u00e0 di storico dell'arte con testi in riviste e cataloghi di mostre, soprattutto nell'ambito delle avanguardie storiche (Monet, Loos, Matisse, Malevich, Magritte, Mondrian, Duchamp) e dell'arte recente non commerciale (Bendini, Dias, Gastini, Nannucci, Violetta, De Marco). Il libro \"Per una logica della pittura\" (2006) \u00e8 il suo principale contributo alla semiotica dell'immagine pittorica. Ha collaborato a diverse riviste e curato, con Francesco Muzzioli e Mario Lunetta, l\"'Almanacco Odradek di scritture antagoniste\", e attualmente collabora a varie riviste di arte, letteratura e cinema. Dal 2009 fa parte del comitato di redazione della rivista \u00abRifrazioni. Dal cinema all\u2019oltre\u00bb."}
{"id": "1448913", "revid": "2091899", "url": "https://it.wikipedia.org/wiki?curid=1448913", "title": "Zona umida", "text": "Per zona umida si intende genericamente qualsiasi tipo di ambiente naturale caratterizzato in qualche modo dalla compresenza di terreno e acqua.\nDescrizione.\nDefinizione di Ramsar.\nPi\u00f9 specificamente e ai sensi della Convenzione internazionale di Ramsar, per \"zone umide\" s'intendono \u00ab...le paludi e gli acquitrini, le torbiere oppure i bacini, naturali o artificiali, permanenti o temporanei, con acqua stagnante o corrente, dolce, salmastra, o salata, ivi comprese le distese di acqua marina la cui profondit\u00e0, durante la bassa marea, non supera i sei metri.\u00bb I siti che possiedono tali caratteristiche e che rivestono una importanza internazionale soprattutto come habitat degli uccelli acquatici, possono essere inclusi nella \"lista delle zone umide di importanza internazionale\" approvata dalla convenzione stessa.\nPossono essere quindi considerate \"zone umide\": i laghi, le torbiere, i fiumi e le foci, gli stagni, le lagune, le valli da pesca, le paludi salmastre, i litorali con le acque marine costiere. Ed inoltre, tra le opere artificiali, le casse di espansione, gli invasi di ritenuta, le cave di inerti per attivit\u00e0 fluviale, i canali, le saline e le vasche di colmata. I \"siti Ramsar\" individuati in Italia sono attualmente 51 per una superficie totale di 60.052 ettari.\nImportanza.\nLe zone umide rivestono una notevole importanza per diversi aspetti:\nMinacce.\nMet\u00e0 delle zone umide del mondo sono state perse e la maggior parte delle distruzioni sono avvenute negli ultimi 50 anni. Le cause principali sono: la distruzione diretta, le specie aliene, l'agricoltura e l'industria."}
{"id": "1448914", "revid": "1855146", "url": "https://it.wikipedia.org/wiki?curid=1448914", "title": "Soprintendenze", "text": "Le soprintendenze sono organi periferici del Ministero della cultura della Repubblica Italiana.\nMolte delle loro competenze sono definite dal \"codice dei beni culturali e del paesaggio\" con compiti in ambito territoriale in materia di tutela e valorizzazione dei beni culturali e beni paesaggistici. La pi\u00f9 recente norma di regolamento \u00e8 costituita dal Decreto del Presidente del Consiglio dei Ministri 2 dicembre 2019, n. 169.\nStoria.\nNel territorio italiano sono presenti differenti organi di tutela del patrimonio culturale fin dagli stati preunitari, ma \u00e8 dopo l'Unit\u00e0 d'Italia che nasce un'organizzazione capillare delle risorse. Nel 1875 viene istituita presso il Ministero della pubblica istruzione la \"Direzione centrale degli scavi e dei musei del Regno\", poi nel 1881 denominata \"Direzione generale per le antichit\u00e0 e belle arti\".\nNel 1907 vennero istituite le soprintendenze territoriali, dipendenti dal Ministero della pubblica istruzione. Nel 1923 vennero istituite le \"soprintendenze dell'arte medioevale e moderna\". Nel 1939 la struttura delle soprintendenze fu razionalizzata e, inoltre, furono promulgate le leggi fondamentali di protezione dei beni culturali e paesaggistici.\nSino al 1974 le competenze rimasero divise tra vari ministeri e la Presidenza del Consiglio dei ministri, mentre in quell'anno passarono al Ministero per i beni culturali e ambientali, istituito dal governo Moro IV, da cui le soprintendenze a tutt'oggi dipendono.\nOrganizzazione.\nSecondo l'attuale organizzazione, si possono individuare due tipi di soprintendenze:\nIn realt\u00e0 la tipologia e l'oggetto di interesse di questi organismi pu\u00f2 variare notevolmente. Generalmente le soprintendenze si occupano della tutela dei beni culturali e, in modo differente, dei beni paesaggistici di uno specifico territorio. Alcune soprintendenze uniscono le funzioni di una o pi\u00f9 provincie (o citt\u00e0 metropolitane) o, anche, di un singolo comune (per Roma, Venezia e Napoli).\nLe soprintendenze sono dirette da un soprintendente (dirigente di seconda fascia) che ha la responsabilit\u00e0 delle azioni di tutela ed \u00e8 coadiuvato da un ufficio, che pu\u00f2 avere gradi di complessit\u00e0 differenti a seconda del peso dell'oggetto di tutela.\nLe attivit\u00e0 delle soprintendenze si esplicano nell'individuazione dei beni, con indagine conoscitiva e successivo iter vincolistico sui singoli beni, nonch\u00e9 nella protezione dei beni, ovvero controllo, attraverso specifici permessi, sui lavori di restauro, sui trasferimenti, le esportazioni e sui progetti di interesse paesaggistico.\nIl ministero concorre agli interventi di restauro con finanziamenti sui lavori oppure come stazione appaltante di restauri su beni di appartenenza pubblica, ecclesiastica o similare. Si occupa inoltre della valorizzazione del patrimonio, ovvero di promozione e sviluppo di attivit\u00e0 culturali necessarie a diffondere i valori dei beni.\nCompetenze.\nIl regolamento di riorganizzazione del Ministero della cultura, all'art. 41 del DPCM 169/2019, prevede specifiche competenze delle Soprintendenze Archeologia, Belle Arti e Paesaggio, all'interno delle azioni svolte dal MiC, tra le quali:\na) svolge le funzioni di catalogazione e tutela nell'ambito del territorio di competenza (...) \nb) autorizza l'esecuzione di opere e lavori di qualunque genere sui beni culturali (...) \ng) svolge attivit\u00e0 di ricerca sui beni culturali e\npaesaggistici, i cui risultati rende pubblici (...) \nl) istruisce e propone alla competente Commissione regionale per il patrimonio culturale i provvedimenti di verifica o di dichiarazione dell'interesse culturale, le prescrizioni di tutela indiretta, nonch\u00e9 le dichiarazioni di notevole interesse pubblico paesaggistico (...) \np) istruisce i procedimenti concernenti le sanzioni ripristinatorie e pecuniarie previste dal Codice (...)\nv) svolge le funzioni di ufficio esportazione, in raccordo con il Comando Carabinieri per la tutela del patrimonio culturale; \nz) esercita ogni altro compito affidatogli in base al Codice e alle altre norme vigenti.\nDislocazione territoriale.\nSoprintendenze Archeologia, Belle Arti e Paesaggio.\nLe 43 Soprintendenze Archeologia, Belle Arti e Paesaggio sono presenti nelle 15 Regioni a statuto ordinario e nelle Regioni autonome di Friuli-Venezia Giulia e Sardegna, poich\u00e9 le 3 restanti Regioni a statuto speciale (Sicilia, Trentino-Alto Adige, Valle d'Aosta) gestiscono autonomamente i propri beni culturali.\nSoprintendenze Archivistiche e Bibliografiche.\nA differenza delle Soprintendenze Archeologia, Belle Arti e Paesaggio, le 17 Soprintendenze Archivistiche e Bibliografiche supervisionano tutte le 20 regioni italiane.\nIstituti particolari.\nEnti dotati di autonomia speciale.\nTre soprintendenze costituiscono istituti dotati di autonomia speciale alle dirette dipendenze del Ministero della cultura:\nNelle regioni autonome.\nLe soprintendenze in 3 delle 5 regioni autonome (Sicilia, Valle d'Aosta e Trentino-Alto Adige) non afferiscono al Ministero della cultura, bens\u00ec alle regioni o (in Trentino-Alto Adige) province autonome, che esercitano le relative competenze di tutela.\nIn Sicilia, regione a statuto speciale, le soprintendenze dei beni culturali dipendono direttamente dall'Assessorato dei Beni culturali e dell'Identit\u00e0 siciliana della Regione Siciliana."}
{"id": "1448916", "revid": "30349", "url": "https://it.wikipedia.org/wiki?curid=1448916", "title": "Soprintendenza", "text": ""}
{"id": "1448922", "revid": "124221681", "url": "https://it.wikipedia.org/wiki?curid=1448922", "title": "Seminario arcivescovile", "text": ""}
{"id": "1448924", "revid": "1865216", "url": "https://it.wikipedia.org/wiki?curid=1448924", "title": "Giro del Monte Bianco", "text": "Il Giro del Monte Bianco (in francese \"Tour du Mont-Blanc\") \u00e8 un percorso escursionistico ad anello, lungo circa 170\u00a0km, intorno al massiccio del Monte Bianco, tra Italia (Valle d'Aosta), Francia (Alta Savoia e Savoia) e Svizzera (Vallese).\nCaratteristiche.\nAnche se esistono numerose varianti ed ognuno \u00e8 libero di percorrere il giro nel verso desiderato, affrontando diversi sentieri, la maggior parte degli escursionisti percorre il TMB in senso antiorario: il percorso tradizionale parte infatti da Les Houches (Francia) passando vicino ai seguenti villaggi: Les Contamines-Montjoie, Courmayeur (Italia), La Fouly (Svizzera), Champex, Le Tour (Francia) e Chamonix-Mont-Blanc; i segnavia sono rombi gialli in Italia e bianco/rossi in Svizzera e Francia a volte accompagnati dalla scritta TMB (Tour du Mont Blanc).\nTappe.\n\u00c8 molto importante preparare una tabella di marcia prevedendo le soste in base alla preparazione fisica, con un dislivello e una lunghezza consoni.\nUn possibile elenco delle tappe \u00e8 il seguente, ma esistono innumerevoli varianti:\nL'Ultra Trail Mont Blanc.\nAd agosto viene organizzato Ultra-Trail du Mont-Blanc, una gara di corsa attorno al Monte Bianco, in cui gli atleti devono percorrere il giro del Monte Bianco in una sola tappa attraversando tre nazioni."}
{"id": "1448926", "revid": "228587", "url": "https://it.wikipedia.org/wiki?curid=1448926", "title": "Chiesa della Santissima Trinit\u00e0", "text": ""}
{"id": "1448942", "revid": "110157", "url": "https://it.wikipedia.org/wiki?curid=1448942", "title": "Castello delle Forme", "text": "Castello delle Forme \u00e8 una frazione del comune di Marsciano (PG). \u00c8 abitato da 138 persone.\nGeografia.\nIl borgo \u00e8 situato nella media valle del Tevere ed ha l'aspetto di un castello isolato su un colle che domina tale fiume (269 ), lungo la provinciale SP375/3 e fra la SP375/1 (strada provinciale di Marsciano) e la SR317, nota anche come \"Marscianese\", a breve distanza da San Valentino della Collina. La frazione \u00e8 ubicata a 12\u00a0km su strada a nord del capoluogo comunale e a 18\u00a0km, sempre su strada, a sud di Perugia. \nClima.\nIl clima di Castello delle Forme \u00e8 di tipo temperato sublitoraneo con una media annuale di 13,9 \u00b0C ed \u00e8 caratterizzato da inverni relativamente miti (la temperatura media sia di gennaio sia di febbraio, i mesi pi\u00f9 freddi, \u00e8 di 6\u00a0\u00b0C) ed estati piuttosto calde (la temperatura media del mese pi\u00f9 caldo, agosto, \u00e8 di 23,5\u00a0\u00b0C). Nel corso dell'anno si registrano mediamente 39 giorni circa di gelo distribuiti tra ottobre e maggio. Le precipitazioni sono generalmente comprese fra i 450 e i 500 mm annuali. Nei mesi invernali possono prodursi precipitazioni nevose (mediamente 1 o 2 giorni all'anno)\nStoria.\nNel vocabolo Campo Filoncia \u00e8 stata rinvenuto l'ingresso ad un cunicolo e, forse, ad una tomba di et\u00e0 etrusca, a testimoniare l'antico insediamento in questi luoghi. Il castello esisteva almeno dal 1163, quando il Barbarossa cita, nel suo diploma, la chiesa ivi contenuta: la sua posizione strategica, a guardia della riva destra del Tevere, permetteva il controllo della strada che conduceva da Perugia a Roma, anticamente percorsa dai mulattieri che si riunivano qui e poi scendevano in pianura.\nNel 1312 dovette subitre l'assalto delle soldatesche di Enrico VII di Lussemburgo, per poi essere conquistato pi\u00f9 in avanti dal fuoriuscito perugino Armanno Guidaletti. Porta San Pietro era il riferimento per questo \"castrum\", che doveva pagare regolarmente un tributo al capitano del contado. Durante la guerra del sale, che oppose Perugia allo Stato Pontificio, il castello rimase fedele alla Chiesa, pur essendosi svolta in loco una delle pi\u00f9 cruente battaglie tra i due contendenti: per la sua fedelt\u00e0, esso venne dispensato dal pagamento delle imposte per quindici anni, a partire dal 1545.\nLa zona era feudo dei della Corgna. Il palazzo, nella piazza principale, mantiene ancora qualche testimonianza del passato, come i resti di un capitello in pietra e dipinti. La famiglia, nei pressi dell'antica chiesa di S. Costanzo, aveva anche una residenza di campagna, sul cui ingresso ancora oggi \u00e8 visibile lo stemma gentilizio.\nNel XVIII secolo Castello delle Forme ebbe un cittadino illustre, Giovanni Lupattelli, noto ebanista chiamato a Roma da Papa Pio VI per eseguire numerosi lavori. Tornato in Umbria con sua moglie, Giovanna Caselli di Deruta, fu eletto consigliere nel distretto di quest'ultima citt\u00e0. Mor\u00ec probabilmente nel primo decennio dell'Ottocento."}
{"id": "1448943", "revid": "1516566", "url": "https://it.wikipedia.org/wiki?curid=1448943", "title": "Abbazia di Affligem", "text": "Labbazia di Affligem (in fiammingo Abdij van Affligem) \u00e8 un monastero benedettino, situato nella regione delle Fiandre, in Belgio. Spesso chiamato \"Primaria Brabantiae\", era considerato il pi\u00f9 importante monastero del Ducato del Brabante prima e, oggi, del Brabante Fiammingo.\nOriginaria di questo monastero \u00e8 l'omonima birra d'abbazia, la Affligem.\nStoria.\nPrima fondazione.\nLa fondazione dell'abbazia di Affligem avvenne nel 1061, e non nel 1074 come in molti credono, ad opera di sei eremiti benedettini, un gruppo di cavalieri che si erano pentiti del loro stile di vita violento e dedito ai saccheggi. I fondatori ufficiali sono considerati Ermanno II, conte palatino di Lotaringia (1061-1085) e l'arcivescovo di Colonia. Ermanno don\u00f2 la terra sulla quale edificare la Chiesa dell'abbazia. La prima chiesa di S.Pietro fu terminata nel 1083. La Regola di San Benedetto fu adottata tre anni dopo.\nI duchi del Brabante e Bassa Lotaringia, gi\u00e0 conti di Lovanio, divennero i loro protettori (\"V\u00f6gte\") tra gli anni 1085-1086. Diversi membri della famiglia ducale sono sepolti nella chiesa abbaziale, tra cui la regina Adeliza d'Inghilterra e suo padre, il duca Goffredo I di Lovanio. Il fratello di Adeliza, Enrico, divenne qui monaco nel 1149\nNel corso del XII secolo, l'abbazia divenne nota per la stretta osservanza della disciplina della riforma di Cluny.\nSan Bernardo di Chiaravalle visit\u00f2 Affligem nel 1146, dove si dice abbia avuto una visione della Vergine Maria; a seguito di questo fatto don\u00f2 all'abbazia un calice, che \u00e8 tuttora conservato dai monaci.\nSvariati monasteri, tra i quali l'abbazia di Maria Laach in Germania, furono fondati dai monaci di Affligem.\nNel 1523, Affligem prese parte alla Congregazione di Bursfelde, un'unione di monasteri benedettini istituita nel XV secolo per i monasteri che pi\u00f9 strettamente osservavano la Regola benedettina. Nel 1569, l'arcivescovo di Mechelen divenne abate commendatore e esercit\u00f2 la sua autorit\u00e0 attraverso un decano (fino allo scioglimento dell'abbazia del 1796).\nL'arcivescovo Boonen introdusse l'osservanza di Montecassino. Dietro sua pressione, il priore, Benedict Haeften, fond\u00f2 nel 1627 una nuova congregazione, \"B. M. V. in Templo Praesentat\", che includeva Affligem e altri monasteri belgi. Fu sciolta nel 1654.\nNel 1796, durante l'occupazione francese, i monaci furono scacciati, parte degli edifici distrutti e le terre confiscate. L'ultimo decano, Beda Regaus, conserv\u00f2 l'immagine miracolosa della Vergine, cos\u00ec come i doni e il calice di San Bernardo. Ne venne in possesso un monaco benedettino, Veremund Daens, che nel 1838 fond\u00f2 una nuova comunit\u00e0, l'abbazia di Dendermonde.\nSeconda fondazione.\nTra il 1869 e il 1870, l'abbazia di Affligem fu nuovamente rifondata. Agli inizi del '900, ebbe qui origine il Movimento Liturgico di dom Beauduin per la parte fiamminga del Paese, che successivamente divenne il centro spirituale di tutta l'Olanda, unitamente all'Abbazia di Chevetogne.\nA seguito della distruzione del birrificio durante la Seconda Guerra Mondiale, i monaci si rivolsero alla famiglia Dc Smedt per la fermentazione dei loro prodotti. Fu una delle pi\u00f9 antiche abbazie benedettine al mondo, e che per secoli continu\u00f2 ininterrottamente a produrre la propria birra, fin dal 1083\nStemma.\nLo stemma dell'abbazia riprende, pressoch\u00e9 identico, quello dell'abbazia di Cluny, alla quale si affili\u00f2 nel XII secolo: \"di rosso, alle chiavi pontificie passate in decusse, con gli ingegni all'ins\u00f9, alla spada posta in palo, attraversante, il tutto d'argento\". Lo scudo \u00e8 accompagnato dal motto (\"Felici nella concordia\") che, secondo la tradizione, sarebbe stato pronunciato dai sei cavalieri fondatori dell'abbazia. Le chiavi e la spada sono gli attributi, rispettivamente, di san Pietro e di san Paolo, titolari dell'abbazia.\nAbati celebri.\nIl primo abate dell'antica abbazia fu Fulgentius (1088-1122). Tra i suoi successori pi\u00f9 meritevoli citiamo:\nBrasserie Affligem.\nCi sono tracce del birrificio annesso all'abbazia almeno dal 1574: \u00e8 stato gestito da laici fino al periodo della Rivoluzione Francese, quando iniziarono a lavorarvi i monaci. La produzione dovette interrompersi allo scoppio della Prima guerra mondiale, quando i tedeschi sequestrarono le attrezzature di rame dove avveniva la fermentazione; riprese successivamente nel 1920 quando furono acquistati nuovi tini. \u00c8 infine del 1970, con la fondazione della Brasserie Affligem bds (azienda titolare anche dei marchi di birra Postel e Op-Ale), l'inizio della produzione su larga scala, secondo la ricetta della \"Formula Antiqua Renovata\".\nOggi la Brasserie Affligem fa parte della multinazionale Heineken.\nAncora nel XXI secolo, l'abbazia continua a produrre birre secondo diversi stili birrari, estratta dalle proprie piantagioni."}
{"id": "1448946", "revid": "149727", "url": "https://it.wikipedia.org/wiki?curid=1448946", "title": "Arsago", "text": ""}
{"id": "1448950", "revid": "47767", "url": "https://it.wikipedia.org/wiki?curid=1448950", "title": "Concattedrale dell'Immacolata Concezione", "text": "La concattedrale dell'Immacolata Concezione \u00e8 il duomo di Bosa e concattedrale della diocesi di Alghero-Bosa. L'edificio sorge nel centro storico cittadino, tra il corso Vittorio Emanuele II e il lungo Temo, all'altezza del ponte ottocentesco.\nStoria.\nLa prima documentazione sulla chiesa di Santa Maria (nome precedente della chiesa) \u00e8 del 1388 quando con bando ufficiale vengono riuniti tutti i cittadini nella chiesa di Santa Maria per chiedere al sindaco Galateo Masala di rappresentare la citt\u00e0 nella pace tra Eleonora d'Arborea e Giovanni II d'Aragona. La chiesa doveva gi\u00e0 essere cattedrale per ospitare un evento cos\u00ec grande. Il vescovo ed il capitolo hanno avuto residenza nella chiesa di San Pietro fino al XIII secolo. Quando al chiesa fu elevata a cattedrale la struttura venne ricostruita da cima a fondo, venne distrutto l'antico impianto latino per essere sostituito da una struttura \"magnis et quadratis lapidibus constructa.\" La parrocchia che prima era nella chiesa di San Giovanni, la quale era anche battistero della cittadina, venne trasferita nella chiesa di Santa Maria dove nel 1595 viene costruito il fonte battesimale. I lavori di arricchimento della struttura continuarono senza interruzione. L'altare maggiore venne costruito durante l'episcopato di Gavino Manca de Cedrelles, la struttura barocca in marmi policromi era dedicata alla Madonna ed ai Santi Martiri sardi Proto e Gianuario. Il balaustrone del presbiterio con la sua ampia scalinata vennero costruiti nel 1620. Una data molto importante per la chiesa \u00e8 quella del 7 marzo 1632 quando il Vescovo Pirella volle che assieme al titolo di Santa Maria fosse aggiunto quello dell'Immacolata Concezione. La costruzione della torre campanaria dopo una sosta riprese nel 1636 dopo l'acquisto delle campane nel 1614 e si ferm\u00f2 definitivamente dopo la costruzione del secondo ordine, senza mai essere conclusa, con la costruzione della cuspide. Vennero donate alla Cattedrale dal vescovo Soggia Serra ventuno reliquie di Santi custodite sotto l'altare maggiore alle quali si aggiungeranno quelle dei santi patroni Emilio e Priamo. Venne commissionata la nuova immagine marmorea della Vergine che doveva adattarsi al titolo appena acquisito dalla cattedrale, ovvero la statua marmorea dell'Immacolata che ancora oggi troviamo in cima all'altare maggiore. La scultura viene attribuita al Massetti che ne realizz\u00f2 una molto simile per la cattedrale di Ozieri. Tra il 1737 ed il 1765 venne costruita l'aula capitolare, ultimato il fonte battesimale e ripavimentata l'intera navata. La foce del fiume era chiusa dal 1528 causava continue inondazioni che andavano a rovinare la struttura del duomo e della chiesa di Sant'Antonio Abate dall'altra parte del ponte. Non avendo avuto risposta dal Vicer\u00e9, il capitolo decise di agire a causa delle pessime condizioni delle pareti e della struttura. Il 25 marzo 1805, dopo una spesa preventivata due anni prima di lire, i lavori presero il via con \"diroccar pareti e levar gli altari.\" In un primo momento fu il bosano Salvatore Are il capomastro che dirigeva i lavori ma, dopo alcune difficolt\u00e0, il compito venne affidato al sassarese Ramelli. Egli stabil\u00ec che la chiesa necessitava di una ricostruzione dalle fondamenta perch\u00e9 in stato pessimo. Il capitolo per\u00f2 non essendo in grado di sostenere le spese per la ricostruzione inform\u00f2 il vescovo Murro e il canonico sindiese Don Giovan Battista Simon finanzi\u00f2 i lavori che ripresero il 26 maggio 1807. Quattro anni dopo l'inizio dei lavori la chiesa venne riaperta al culto ma era stato ricostruito solamente qualche altare, mancavano ancora le cappelle e la facciata. Nonostante ci\u00f2 venne consacrata nel luglio 1809, un anno prima della chiesa del Carmelo. La costruzione delle cappelle laterali era fondamentale per permettere ai pi\u00f9 di 40 sacerdoti della citt\u00e0 di poter celebrare messa, ma i lavori diretti nuovamente da Salvatore Are andarono per le lunghe per mancanza di mezzi. Il Capitolo dovette chiedere ancora aiuto al vescovo Murro perch\u00e9 i lavori potessero riprendere. Arriv\u00f2 da Cagliari Carlo Antonio Ferrara per lavorare agli stucchi e Domenico Franchi per la realizzazione dei due pulpiti. C'e da aggiungere che oltre ai fondi donati da Don Simon fu impiegata parte dell'eredit\u00e0 di Donna Maria Caterina Rois e le rendite della chiesa di San Lussorio in Romana.\nDescrizione.\nIl tempio \u00e8 caratterizzato esternamente da due cupole, coperte di maioliche colorate, e dal tozzo campanile in arenaria rossa, incompleto e recante scolpita la data 1683. La stessa roccia caratterizza anche altre parti dell'edificio, tra cui le decorazioni rococ\u00f2 della facciata e le lesene e cornici di gusto classico che la scandiscono.\nL'interno \u00e8 a navata unica voltata a botte e suddivisa in cinque campate da paraste e archi traversi, con quattro cappelle per lato. La prima cappella a destra \u00e8 il \"cappellone\" del Sacro Cuore, molto sviluppato in lunghezza e organizzato come una piccola chiesa a s\u00e9, perpendicolare al duomo; la parte terminale presenta quattro piccole cappelle laterali e una cappella maggiore con copertura a cupola ottagonale. \nL'arco di accesso al presbiterio \u00e8 pi\u00f9 stretto della navata e retto da due paraste. L'area presbiteriale, molto profonda, coperta da cupola ottagonale (progettata ai primi dell'Ottocento dall'architetto Domenico Franco) e conclusa da abside semicircolare, \u00e8 rialzata e separata dalla navata da una balaustra marmorea. Si accede al presbiterio tramite tre scale; alla base della scala centrale sono posti due leoni marmorei. In marmo \u00e8 anche l'altare maggiore seicentesco, coronato dalle statue dell'Immacolata e dei santi Emilio e Priamo, patroni di Bosa. Dietro l'altare sono disposti gli stalli intagliati del pregevole coro ligneo. Le pitture che decorano le pareti della cattedrale furono realizzate dall'artista parmense Emilio Scherer tra il 1877 e il 1878. Nella tribuna sovrastante la porta d'ingresso troneggia il grande organo realizzato nel 1875 dai fabbricanti emiliani Tommaso Piacentini e Antonio Battani di Frassinoro (Modena) che riutilizza la bella cassa neoclassica risalente al 1810. \nLa chiesa oggi.\nLa facciata \u00e8 divisa in due ordini da una trabeazione molto simile a quella della chiesa della Madonna del Carmelo. Il primo ordine \u00e8 arricchito da curve e forme movimentate, caratterizzate dal cappello che sovrasta il portale. L'ordine superiore movimentato anch'esso ha una vetrata al centro con l'immagine dell'immacolata e si conclude con un morbido fastigio in vulcanite rossa. La struttura interna \u00e8 composta da un'unica navata, su di essa si aprono otto cappelle compreso il Transetto a sua volta diviso in 4 cappelle pi\u00f9 piccole e da un altare con cupola pi\u00f9 grande rispetto agli altri altari, per questo viene chiamato anche cappellone del Sacro Cuore. Le cappelle del transetto sono dedicate a San Giuseppe, alla Madonna del mare, alle anime del Purgatorio. Le pareti laterali della navata sono divise in quattro campate da semicolonne con ricchi capitelli su cui poggia una trabeazione continua sulla quale si regge la volta a botte alta 17 metri divisa in 10 lunette a cui corrispondono 10 finestroni. Le otto cappelle sono dedicate a: Sacro cuore (gi\u00e0 citata), San Francesco Saverio, Sant\u2019Anna e al SS.Crocifisso. Quest'ultima in stucchi policromi \u00e8 stato realizzato da Carlo Antonio Ferrara e in alto reca lo stemma del comune di Bosa che si \u00e8 occupato del finanziamento della costruzione della cappella. Nella nicchia si trova un crocifisso il legno policromato del XVI secolo inchiodato su una croce solamente disegnata in stucchi. L'ultima cappella della parte destra funge da ingresso per la sacrestia. Le cappelle dell'altro lato, partendo dal presbiterio ospitano: la prima l'ingresso laterale con la bussola ottocentesca, la seconda l'addolorata, la terza San Giovanni Nepucomeno, la cui statua in legno policromo risale alla seconda met\u00e0 del 1700. La quarta cappella ospita la statua settecentesca della Madonna del Carmelo e nell'ultima c'\u00e8 il fonte battesimale in marmo, questa cappella ospita anche un dipinto che raffigura il Batesimo di Cristo. La ampia scalinata in marmo d\u00e0 accesso all'ampio presbiterio. Nelle pareti laterali del presbiterio non realizzate in tempera muraria, come anche tutte le altre decorazioni della chiesa, due grandi quadri, uno che raffigura la visitazione e l'altro l'annunciazione. Continuando con le pitture abbiamo il grandissimo catino absidale in cui sono raffigurati i patroni della citt\u00e0, Emilio e Priamo, ai lati della cittadina, che contemplano la vergine Immacolata assisa sulle nuvole tra angeli musicanti e cantanti. Sottostanti al catino ci sono due grandi dipinti dei patroni minori, San Sebastiano e san Rocco, anch'essi opera di Scherer ma rovinati in tempi recenti da pessime mani inesperte. Nell'ampio coro semicircolare si trova una preziosa immagine di Santa Maria de Gratia, scultura policroma cinquecentesca dall'impianto gotico che riporta sul piedistallo una citazione del cantico dei cantici\u201d \"(dil)exit me rex et introduxit me in cubiculum\" .\nIl presbiterio rialzato \u00e8 sovrastato da un'alta cupola su tamburo ottagonale impostato su pennacchi, progettata - sempre nei primissimi anni dell'Ottocento - dal regio architetto e ornatista Domenico Franco.\nFra il 1877 e il 1878 venne decorata al suo interno da pitture a tempera del parmense Emilio Scherer raffiguranti il Paradiso dantesco. La base ottagonale della cupola \u00e8 decorata da altre figure a tempera che si alternano a grandi finestre, sono raffigurati: Dio Padre, San Giovannino, Zaccaria e l'Agnello. L'altare seicentesco in marmi policromi \u00e8 sormontato dall'immagine della Vergine Immacolata, affiancata dai patroni Emilio e Priamo. Al disotto del presbiterio sono sepolti alcuni vescovi della citt\u00e0 (Frazioli, Pes, Zanetti, Uda, Cossu). Dietro all'altare maggiore l'arredamento coro \u00e8 realizzato in legno in stile ottocentesco come anche quello della sacrestia. Appena sopra il portone principale si affaccia la cantoria in legno che ospita il grande organo a canne della fabbrica De Orquene e Biante inaugurato nel 1810, quando Are ultim\u00f2 la costruzione della gradinata per accedervi. A trenta registri, il grande organo venne rinnovato dal Piacentini e decorato da due grandi tempere di Scherer: Re Davide con l'arpa e Santa Cecilia. La bussola laterale risale a fine ottocento mentre quella della sacrestia al 1803. Di fianco alla grande sacrestia si trova l'aula capitolare, stanza in cui si riunisce il capitolo, anch'essa voltata a botte con lunette, \u00e8 stata decorata dalle tempere di Scherer che vi ha raffigurato l'Immacolata. L'arredo della stanza capitolare \u00e8 di fine settecento. All'interno della stanza sono conservati i simulacri lignei dei patroni Emilio e Priamo di foggia seicentesca. Emilio \u00e8 scolpito in abiti episcopali con il libro e la croce nella mano, mentre Priamo, vestito dell'armatura tiene il libro e la palma del martirio. Per la festa le statue vengono portate in processione e ricoperte di rami di ciliegio.\nUltimo particolare importante del duomo sono le due statue dei Santi Pietro e Paolo ai lati dell'altare. Questi due simulacri del 1608 provengono dalla antica cattedrale di San Pietro extramuros dove erano conservate in due nicchie e venivano esposte in occasione della festa. Di probabile attribuzione ad ambito spagnolo sono state restaurate una prima volta nel 1948, poi nel 1974 durante il quale vennero trafugati i piedistalli che recavano le scritte \"\u201c\"STATVAE SS.PETRI ET PAVLI SVMPTIBVS ANTONINAE MAIALI AN. MDCVIII PRIMVM RENOVATAE DEIN MDCCXVCVII\u201d e \u201cITERVM RENOVATAE MCMXLVIII EXMO AC REVMO FRAZIOLI EP BOSAN.\u201d \u00c8 da tali iscrizioni che si ipotizza che siano state donate da Antonina Maiali. Un ultimo restauro avvenne nel 1990."}
{"id": "1448952", "revid": "2115978", "url": "https://it.wikipedia.org/wiki?curid=1448952", "title": "Atlantide (Stargate)", "text": "[Missione Pegasus]\nAtlantide \u00e8 una citt\u00e0 immaginaria presente nell'universo fantascientifico di Stargate Atlantis.\n\u00c8 situata su un pianeta della galassia \"Pegaso\". Fu abbandonata dagli Antichi, per sfuggire ad un attacco dei Wraith, circa 10.000 anni prima della sua scoperta da parte di una squadra del comando Stargate. Nella fuga verso il pianeta Terra della Via Lattea, essi decisero che l'unico modo per impedire che la citt\u00e0 cadesse in mano al nemico (il che avrebbe dato a quest'ultimo la possibilit\u00e0 di raggiungere la Terra) fosse quello di immergerla nel grande oceano del pianeta: grazie ai suoi scudi, essa sarebbe rimasta intatta fino al loro successivo ritorno.\nSimboli.\nPer arrivare ad \"Atlantide\" si possono inserire i seguenti simboli (escludendo il punto d'origine):\nLa Storia.\nAtlantide, originariamente, era un avamposto degli Antichi. Divenne poi la loro capitale quando nella Via Lattea si diffuse un'epidemia che quasi estinse la razza degli Antichi. I Lantiani decisero cos\u00ec di trasformare Atlantide, che allora galleggiava in Antartide, in una gigantesca citt\u00e0-astronave per fuggire dalla nostra galassia e trasferirsi in quella di Pegaso. Giunsero su un pianeta in uno dei bracci esterni della galassia, con un grandissimo oceano dove poter far ammarare la citt\u00e0, Lantea. Dopo la guerra con i Wraith, la quale dur\u00f2 circa 100 anni, sommersero la citt\u00e0 per proteggerla, poi l'abbandonarono. In questo modo rimase sul fondo dell'oceano per quasi 10.000 anni fino all'arrivo dei Tau'ri del Comando Stargate. In seguito all'attacco degli Asuriani, la squadra capitanata dalla dottoressa Weir decise di trasferire la citt\u00e0 sul pianeta M35-117, Nuova Lantea. Per fronteggiare l'attacco di una nave alveare potenziata, fu deciso di riportare sulla Terra la citt\u00e0 di Atlantide per mezzo del Wormhole drive. La nave Wraith fu distrutta da una testata nucleare, mentre Atlantide dovette ammarare al largo di San Francisco a causa della veloce discesa nell'atmosfera terrestre. Dalle pi\u00f9 recenti dichiarazioni di Joseph Mallozzi, nel film , di probabile futura realizzazione, la citt\u00e0 di Atlantide dovr\u00e0 tornare nella galassia di Pegaso, dopo essere stata \"nascosta\" sulla faccia non visibile della Luna. Gli Antichi installarono un dispositivo per l'autodistruzione nel caso la citt\u00e0 avesse lasciato la galassia, che puntualmente si attiv\u00f2; per ovviare al problema il Wormhole drive verr\u00e0 riattivato in fretta e furia, causandone cos\u00ec la rottura. La citt\u00e0 di Atlantide fluttuer\u00e0 nei pressi della galassia di Pegaso, fino a quando il motore non verr\u00e0 riparato. Oltre ci\u00f2 non ci \u00e8 ancora dato a sapere.\nLa citt\u00e0.\nLa citt\u00e0 occupa un'area di circa 5\u00a0km\u00b2 e poggia su di una piattaforma galleggiante che ricorda la forma di un fiocco di neve. La citt\u00e0, di fatto, \u00e8 una grande astronave che, con tre ZPM, pu\u00f2, se necessario, compiere viaggi intergalattici. Nei tre piani del palazzo centrale, chiamato anche la \"torre\", si trovano, dal terzo al primo:\nNegli altri sei raggi vi sono laboratori e prigioni, l'attracco per le grandi navi e le stazioni di messa a terra, oltre che grandi palazzi che possono ospitare una gran quantit\u00e0 di persone.\nNell'universo di Stargate Atlantis, la citt\u00e0, per via della sua vastit\u00e0, non \u00e8 ancora stata esplorata del tutto; non si conosce lo scopo e/o l'utilizzo di molte delle cose gi\u00e0 scoperte. Per spostarsi da un punto ad un altro si possono usare delle camere apposite per il teletrasporto.\nApprodo sottomarino per jumper.\nI puddle jumper non sono solo astronavi, ma anche sommergibili. Quindi, per permettere ai \"jumper\" di potersi imbarcare con pi\u00f9 facilit\u00e0 nelle esplorazioni subacquee, la citt\u00e0 \u00e8 stata dotata di un approdo in un molo con un'apertura sottomarina. Questa stanza \u00e8 costituita da un atrio per l'atterraggio dei \"jumper\" e un piano sopraelevato, sigillato ermeticamente, con la sala controllo e l'accesso alla citt\u00e0 mediante una scala.\nAula conferenze.\nL'aula conferenze \u00e8 una camera di forma circolare, usata per le riunioni. la stanza \u00e8 dotata di una parete formata da pannelli apribili che girano di 90 gradi; d\u00e0 sulla balconata. Nelle prime quattro serie, i briefing venivano svolti attorno a tre o pi\u00f9 tavoli trapezoidali con superficie luminescente; con l'arrivo del sig. Woolsey si pass\u00f2 all'uso del tavolo delle conferenze dell'SGC.\nAvamposto in Antartide.\nMilioni di anni fa, quando Atlantide era ancora sulla terra, gli antichi costruirono una postazione aggiuntiva vicino alla base della torre centrale, con una sedia di controllo piena di droni che poi abbandonarono sulla Terra perch\u00e9 la difendessero.\nL'SG1 la trov\u00f2 con l'aiuto del colonnello Jack O'Neill, sotto il controllo della coscienza antica. L'avamposto determin\u00f2 la vittoria contro la flotta di Anubis nella famosa guerra in Antartide.\nBalconata.\nAtlantide \u00e8 dotata di una balconata che d\u00e0 sulla sala dello stargate che collega la sala comandi con la sala conferenze.\nCamera di isolamento.\nGli antichi ritennero opportuno costruire una stanza di isolamento per esseri o cose pericolose, isolata elettromagneticamente. Attorno alla parte superiore della sala, un corridoio che permette di osservarne l'interno senza l'uso di telecamere o altri strumenti.\nCamera olografica.\nIn questa camera circolare si trova una pedana ottagonale, con una consolle da cui si pu\u00f2 accedere ad un ologramma interattivo ideato come insegnante per i giovani Lantiani. Esso fu programmato per trasmettere un messaggio in cui \u00e8 sintetizzata la storia di Atlantide, fin dal momento che essa entr\u00f2 nella galassia di pegaso. Questo ologramma fu usato anche dalla fata Morgana per dare degli indizi su dove trovare il Santo Graal.\nLa camera viene usata raramente dalla spedizione umana, perch\u00e9 consuma parecchia energia.\nInfermeria.\nLa citt\u00e0 di Atlantide \u00e8 fornita di un'ampia infermeria, dotata oltre che delle strumentazioni mediche di base, anche di una sala operatoria, una camera di isolamento e di alcune attrezzature di ricerca microbiologica e genetica e di strumenti molto avanzati, come lo scanner biologico.. all'arrivo della squadra dell'SGC ad Atlantide il medico capo era il Dottor Carson Beckett, alla sua morte fu rimpiazzato dalla dot.ssa Jennifer Keller.\nPalestra.\nLa palestra \u00e8 il \"regno\" di Ronon, che si allena sfidando praticamente chiunque sulla base. Famosa \u00e8 la lotta contro Teal'c che dur\u00f2 parecchie ore.\nPiattaforma per l'estrazione dell'energia geotermica.\nSul pianeta originario di Atlantide nella galassia di Pegaso, gli antichi estraevano l'energia geotermica dalle profondit\u00e0 marine. La stazione di trivellazione si pu\u00f2 raggiungere solo tramite jumper ed \u00e8 servita alla squadra umana per fornire alla citt\u00e0 una spinta iniziale per trasferire Atlantide su un altro pianeta.\nPrigione.\nLa prigione di Atlantide \u00e8 costituita da una stanza dotata di sbarre molto spesse e di uno scudo di forza esterno, viene usato dalla squadra umana diverse volte per intrappolare i Wraith .\nSala mensa.\nProbabilmente non era stata concepita come sala mensa dagli Antichi, ma la squadra di Atlantis la us\u00f2 per questo scopo. Mano a mano che la spedizione si ingrand\u00ec vennero aperte altre sale mensa, alcune con vista mare.\nTecnologie.\nGli Antichi erano un popolo di grandi inventori, i manufatti e le tecnologie presenti ad Atlantide sono di un grado scientifico molto superiore al nostro.\nComputer.\nI computer di Atlantide sono costituiti da un piano con cristalli messi uno sopra l'altro in modo scalare, questi non hanno bisogno del gene ATA per funzionare ma solo per essere attivati. Da quasi ogni computer di Atlantide si pu\u00f2 accedere al database centrale di Atlantide.\nDatabase.\nIl database di Atlantide \u00e8 molto simile a internet, contiene tutta la conoscenza degli Antichi, le missioni esplorative, le tecnologie, le persone che abitavano Atlantide, gli indirizzi di tutti gli Stargate incluso quello della Terra e molte altre informazioni. Si pu\u00f2 accedervi da qualsiasi computer di atlantide collegato alla rete, si possono caricare o scaricare dati e alcuni di essi, data la loro riservatezza, possono essere provvisti di password o criptati.\nCanali per il Trasporto Energetico.\nSono canali di forma ottagonale di grandezza variabile che emanano una luminescenza blu, partono dalla sala degli ZPM e si snodano per tutta Atlantide portando l'energia a tutta la citt\u00e0. Sono costituiti da cristalli e possono essere reindirizzati o bypassati tranne quelli in prossimit\u00e0 degli ZPM, alla base della torre, che se sono danneggiati possono essere riparati disattivando la fonte energetica oppure \"rattoppati\" usando cristalli secondari per ripararli.\nMesse a Terra.\nLa \"Citt\u00e0 di Atlantide\", essendo fatta in metallo, attira molti fulmini che potrebbero nuocerle se non fosse per le messe a terra che scaricano l'elettricit\u00e0 dei fulmini nell'oceano; nell'episodio \"The Storm\" il dottor McKay le scollega e reincanala l'elettricit\u00e0 tramite i corridoi di Atlantide fornendo energia agli scudi per fronteggiare un'onda anomala che altrimenti avrebbe distrutto Atlantide.\nQuarantena.\nGli Antichi misero molti dispositivi di sicurezza ad Atlantide, tra cui la quarantena che consiste in vari protocolli mirati ad arginare l'espandersi di un'epidemia; tali protocolli sono messi in funzione automaticamente dalla citt\u00e0 se rileva un agente contaminante: pur bloccando le porte, la citt\u00e0 permette alle persone sane e protette di accedere alle zone contaminate per prestare soccorso ad eventuali feriti. Dopo l'incidente con le naniti il dr. McKay aument\u00f2 sensibilmente la rigidit\u00e0 dei protocolli e divise per gradi di contaminazione una crisi a cui corrispondono delle risposte appropriate, questa scala va da 1 a 5 dove il massimo corrisponde ad un'epidemia incontrollabile che fa bloccare ogni singola sezione di Atlantide spegnendo anche gli accessi ai computer; se la quarantena viene violata, si avvia automaticamente l'autodistruzione della citt\u00e0 ed essa invia automaticamente un messaggio subspaziale che avvisa della condizione della citt\u00e0 e quindi di stare a debita distanza da essa.\nRilevatori di segni di vita.\nQuesto dispositivo \u00e8 in realt\u00e0 un sensore biotermico interno ed esterno correlato a sensori di movimento e di rilevazioni energetiche, copre l'intera area di Atlantide e dintorni; ha un database interno con tutte le biofirme degli antichi. Fu progettato cos\u00ec per rilevare qualsiasi intrusione aliena. Questa tecnologia fu attivata da un'antica ascesa ospitata ad Atlantide dalla squadra terrestre nella prima serie.\nScudo.\nLo scudo che difende Atlantide \u00e8 uno dei pi\u00f9 potenti dell'universo di \"Stargate\", al pari di quelli delle navi Ori.\nPer attivarlo occorre l'energia di uno o pi\u00f9 ZPM e per generarlo vi sono degli emettitori sparsi per tutta la citt\u00e0. Questo scudo (alimentato da un massimo di tre ZPM) ha protetto Atlantide dall'assedio durato 100 anni da parte dei Wraith, ha inoltre respinto l'oceano per 10000 anni fino a che la squadra dell'SGC non trov\u00f2 la citt\u00e0. Nell'episodio The return: parte 2 il dott. McKay modific\u00f2 gli emettitori per trasformare lo scudo in una gigantesca arma antireplicante in modo da ripulire Atlantide dalla loro presenza.\nSedia di Controllo degli Antichi.\nQuesta sedia \u00e8 in realt\u00e0 un'interfaccia per la tecnologia degli Antichi, pu\u00f2 essere attivata solo mediante il gene ATA e pu\u00f2 controllare svariate cose, come i droni ma anche l'intero sistema di Atlantide, incluso il sistema di guida.\nSia la citt\u00e0 di Atlantide sia gli avamposti degli antichi in antartide e su Proclarush Taonas sono stati dotati di questa tecnologia.\nSensori subspaziali.\nI sensori subspaziali furono progettati dagli Antichi ed installati ad Atlantide per controllare lo spazio circostante al pianeta; hanno una portata di diverse decine di anni luce e possono individuare navi sia nell'iperspazio sia ferme in un sistema solare. Con questo dispositivo \u00e8 stato possibile prevedere molti attacchi dei Wraith, l'unica pecca di questi sensori sono che non rilevano oggetti piccoli come gli asteroidi oppure lo Stargate con cui i replicanti hanno attaccato Atlantide.\nLaboratori.\nAtlantide, oltre agli appartamenti e ai luoghi di ritrovo ha moltissimi laboratori, tra cui:\nCreazione Replicanti.\nQuesto dispositivo fu creato dagli Antichi per creare replicanti di forma umana e consiste in un lettino a cui \u00e8 collegata una consolle dove si possono inserire i parametri di creazione, il dottor McKay prov\u00f2 a creare un blocco cubico di naniti ma fall\u00ec perch\u00e9 i legami internanitici non risultavano stabili, quindi decise di creare un replicante di forma umana per attuare il piano per distruggere definitivamente la minaccia degli Asuriani. Questa tecnologia fu usata in seguito dalla replicante Weir per far evadere i suoi compagni dal subspazio. Questi poi modificarono il dispositivo (senza completarlo) per la costruzione di corpi umani con l'utilizzo delle naniti.\nDispositivo per l'ascensione.\nGli Antichi si evolsero sia fisicamente che mentalmente in modo che, ad un certo punto, non avevano pi\u00f9 bisogno dei loro corpi fisici, cos\u00ec si tramutarono in pura energia. Non tutti per\u00f2 erano abbastanza evoluti fisicamente per arrivare a questo traguardo; seppur meritevoli per ascendere, non potevano farlo. Allora si decise di sperimentare un congegno che accelerava l'evoluzione del DNA tanto da poter far ascendere un essere.\nQuesto dispositivo fu trovato da Rodney McKay dopo il breve soggiorno degli antichi su Atlantide: egli inavvertitamente lo accese e provoc\u00f2 cos\u00ec l'evoluzione del suo DNA ma anche delle sue funzioni cerebrali tanto che riusc\u00ec ad installare un'hyperdrive su un jumper di soccorso; miglior\u00f2 notevolmente il consumo di energia della citt\u00e0, fece una nuova matematica, trov\u00f2 la soluzione al dualismo onda-particella e scrisse un'autobiografia tutto in un paio di giorni.\nNon solo acquis\u00ec anche poteri telecinetici, di guarigione, lettura delle menti e molto altro, ma tutte queste cose vennero compensate dal fatto che se non ascendeva entro un limite di tempo avrebbe potuto morire. Fortunatamente scopr\u00ec che per invertire il processo bisognava inserire il suo vecchio codice genetico nel dispositivo e reimpostare la mutazione su quello.\nLaboratorio di Janus.\nJanus, per i suoi contrasti con il consiglio, dovette creare un laboratorio segreto dove sperimentare le sue scoperte non autorizzate. Per accedere a questo laboratorio bisogna comporre una sorta di password sfiorando le lampade nel corridoio prima di accedervi: queste, se sfiorate nella giusta sequenza, producono una risonanza armonica magnetica controllata e il muro in fondo al corridoio si destabilizza abbastanza per far passare una persona.\nAl suo interno Janus ha progettato e sviluppato moltissime ricerche e tecnologie, quelle conosciute sono:\nProgetto Arcturus Interspaziale.\nDato il precedente fallimento del Progetto Arcturus il dottor Mckay in collaborazione con il Col. Carter stava ipotizzando di trarre l'energia del punto zero da un universo parallelo al nostro cos\u00ec da far riversare l'entropia e le particelle esotiche nell'altro universo e far passare nel nostro solo l'energia. Questo fu possibile solo con la dimostrazione teorica di un ponte interspaziale ideata dalla sorella di McKay la dott.ssa Jeanie Miller; il progetto richiese quasi tre mesi di preparazione e all'inizio funzion\u00f2 a pieno ma sfortunatamente l'universo dove stavamo riversando l'entropia era abitato e quindi la squadra di Atlantis dovette spegnere il dispositivo facendo collassare il tunnel riversandogli una notevole quantit\u00e0 di energia scaricando lo ZPM a loro disposizione.\nSperimentazioni sulle Naniti.\nQuesto laboratorio fu scoperto esplorando una sezione di Atlantide precedentemente allagata da una potente tempesta. In esso gli antichi stavano sperimentando un'arma che avrebbe potuto mettere fine alla guerra contro i wraith, ma al posto di creare armi sempre pi\u00f9 grandi decisero di creare minuscoli robottini nei quali installarono un'aggressivit\u00e0 pi\u00f9 potente del loro nemico; difatti persero la vita diversi membri della spedizione scientifica che trov\u00f2 il laboratorio. In seguito si scopr\u00ec che quelle naniti sono le cellule di base per i replicanti della galassia di Pegaso.\nStudio della Creatura Energetica.\nGli Antichi nel loro studio sull'ascensione s'imbatterono in una creatura fatta di energia e quindi prepararono un dispositivo per studiarla, dato che questa creatura si nutre di energia il congegno sprigiona un segnale per attrarla a s\u00e9 e la intrappola per studiarla. Questo congegno fu trovato ed azionato accidentalmente da un piccolo Athosiano di nome Jinto; la squadra di Atlantis prov\u00f2 a intrappolare di nuovo la creatura senza successo, quindi l'attirarono nello Stargate e la mandarono in un altro pianeta usando come esca un generatore Naquadah.\nCitt\u00e0 gemelle.\nAtlantide non \u00e8 unica nel suo genere, infatti sono state incontrate altre citt\u00e0 simili: una sotterrata di cui si vedeva solo La Torre (Il palazzo centrale) e altre costruite dagli Asuriani."}
{"id": "1448960", "revid": "228587", "url": "https://it.wikipedia.org/wiki?curid=1448960", "title": "Marcello Venusti", "text": "Detto anche \"de Nosta\", \"de Voltulina\", ebbe una primissima formazione lombarda (da Leonardo a Correggio); dopo l'alunnato nella bottega di Perino del Vaga in cui impar\u00f2 i principi raffaelleschi della pittura aggiunse alla sua arte, anche per un diretto contatto con i protagonisti di questa corrente (Michelangelo e Sebastiano del Piombo), una forte e fondamentale suggestione michelangiolesca, interpretata in chiave di pietismo controriformistico (\"I Misteri del Rosario\", Roma, Basilica di Santa Maria sopra Minerva; \"Piet\u00e0\", Roma, Galleria Borghese). Nota anche la sua attivit\u00e0 di devoto copista di Michelangelo, specialmente del \"Giudizio universale\" sistino, di cui la copia, commissionata dal cardinale Alessandro Farnese nel 1549, \u00e8 conservata al Museo nazionale di Capodimonte di Napoli.\nVita e opere.\nTra le prime opere va ricordata la tela con \"S. Antonio da Padova in adorazione di Ges\u00f9\" all'istituto portoghese di S. Antonio a Roma, in origine pala maggiore dell'altare della chiesa di S. Antonio. L'opera \u00e8 eseguita tra il 1548 e il 1549.\nMichelangelo, alla fine dell'autunno 1532 o al principio dell'inverno 1533, impegnato a Roma nei lavori per la sepoltura di papa Giulio II, conobbe il giovane patrizio romano Tommaso de' Cavalieri con il quale cominci\u00f2 un rapporto d'amicizia che durer\u00e0 fino alla morte del grande artista. Al Cavalieri Michelangelo don\u00f2 subito due disegni, con ogni probabilit\u00e0 La Punizione di Tizio e Il Ratto di Ganimede. Nei mesi successivi invi\u00f2 a Tommaso altri fogli di soggetto mitologico o allegorico, caratterizzati da una grande eleganza e cura formale. Dallo scambio di lettere che intercorse fra i due appare chiara la forte emozione che suscit\u00f2 nell'artista la conoscenza di Tommaso, tra i due intercorse infatti uno \"sregolato sentimento omosessuale\", secondo una celebre frase di Freud. Dal 1548, Tommaso de' Cavalieri fu nominato deputato della fabbrica del Campidoglio. Al Cavalieri Michelangelo dedicher\u00e0 alcune delle sue rime amorose, che insieme a quelle dedicate a Febo Dal Poggio, Gherardo Perini, Cecchino Bracci, hanno una forza e un'esplicita carica erotica tale che convinsero il nipote, Michelangelo Buonarroti il giovane, a trasformare in fanciulle tutti i fanciulli prima di pubblicare le poesie del prozio.\nTommaso de' Cavalieri girer\u00e0 quindi gli ambitissimi disegni dell'amato maestro al Venusti, per ottenerne dei dipinti come \"L'Annunciazione\" della Sacrestia Vecchia nella Basilica di San Giovanni in Laterano, databile 1550-1555, e \"La Resurrezione di Cristo\" alla Pinacoteca Civica di Forl\u00ec. In questi lavori il Venusti spoglia gli eccessi fisici dei disegni di Michelangelo, mantenendone per\u00f2 la forte innovazione in senso manieristico nelle torsioni e nei movimenti a spirale dei personaggi. In queste opere fra le pi\u00f9 note vi \u00e8 la \"Crocefissione\", su disegno del maestro Michelangelo il quale don\u00f2 questa tavola al suo servitore prediletto Francesco Amadori, passata in propriet\u00e0 di collezionisti illustri dai Duchi di Urbino, a quelli di Ferrara, degli Aldobrandini, ai Della Rovere, ai Principi Borghese, ai Principi Colonna, ai Bonaparte, ed alla Famiglia Reale dei Borbone.\nFederico Zeri vedr\u00e0 nelle opere del Venusti:\nDella fine degli anni cinquanta sono due versioni della \"Sacra Famiglia\", una alla Galleria Borghese, una inviata al Santuario della Madonna delle Grazie di Grosotto. Nelle due opere sono ripresi moduli raffaelleschi; la seconda sar\u00e0 a sua volta il modello per un affresco di Cipriano Valorsa, dipinto sulla facciata di casa Valorsa a Grosio.\nL'opera pi\u00f9 nota e importante della produzione venustiana, considerata il manifesto dell'arte sacra della Controriforma, \u00e8 \"San Bernardo di Chiaravalle che conculca il demonio\" (Pinacoteca Vaticana), realizzata nell'anno di chiusura del Concilio di Trento, il 1563.\nLa chiesa romana che conserva in numero maggiore sue opere \u00e8 Santa Maria sopra Minerva: dal \"San Giacomo\" del 1570 alla \"Madonna con Bambino fra i Santi Pietro e Paolo\" nel Palazzo dei Conservatori, alla decorazione della Cappella Capranica tra il 1573 e il 1579, al \"Noli me tangere\" eseguito dal maestro poco prima della morte.\nFortuna critica.\nNel XIX secolo e fino alla seconda met\u00e0 del Novecento la sua figura venne accantonata, Venusti era visto come un semplice affiliato al Manierismo, un imitatore di Michelangelo. L'artista fu ampiamente riabilitato da Federico Zeri; e solo negli ultimi anni \u00e8 stato studiato in modo pi\u00f9 approfondito, inserendolo in un ambito storico e critico scevro da giudizi preconcetti.\nClaudio Strinati l'ha definito \"sacerdote laico della pittura\" accentuandone il legame con la Controriforma, per cui la sua opera divenne paradigma di arte devozionale.\nIl dilemma dell'origine.\nGiorgio Vasari nell'edizione Giuntina delle sue Vite, lo far\u00e0 nascere a Mantova, cos\u00ec come il Codd\u00e9.\nDal XVIII \u00e8 invece indicata la sua origine comasca, dove per \"comasca\" non si intese mai Como (come la critica posteriore invece lesse erroneamente), ma una localit\u00e0 indefinita appartenente alla diocesi comasca.\nFu il Quadrio per primo, nelle sue \"Dissertazioni\", nel 1756, a ipotizzare l'origine valtellinese dell'artista.\nNel 1958 Ugo Cavallari, stilando una genealogia della famiglia Venosta, ritrov\u00f2 nell'archivio del Palazzo Visconti Venosta di Grosio un documento secentesco in cui \"Marcello pittore a Roma\" \u00e8 definito originario di Mazzo in Valtellina.\nSe Cavallari pone la parola fine sulle dispute intorno all'origine del pittore, la data e il luogo di nascita riportati nella maggior parte dei saggi sono ancora \"Como\" e \"1512\", mentre da un documento del 1560 (data del suo secondo matrimonio) si evince che il Venusti aveva compiuto 50 anni in quell'anno; la data di nascita esatta deve quindi essere 1510."}
{"id": "1448963", "revid": "122805682", "url": "https://it.wikipedia.org/wiki?curid=1448963", "title": "Porta santa", "text": "La porta santa \u00e8 quella porta di una basilica che viene murata per essere aperta solo in occasione di un giubileo.\nLa prima porta santa creata nella storia della cristianit\u00e0 \u00e8 quella della chiesa di Collemaggio a L'Aquila: la chiesa fu fondata nel 1288 per volere di Pietro da Morrone \u2014 qui incoronato papa con il nome di Celestino V il 29 agosto 1294 \u2014 ed \u00e8 considerata la massima espressione dell'architettura abruzzese, oltre che il simbolo della citt\u00e0 ed \u00e8 stata dichiarata monumento nazionale nel 1902. Dal 1327 ospita le spoglie del pontefice, attualmente conservate all'interno del mausoleo di Celestino V, realizzato nel 1517 ad opera di Girolamo da Vicenza, maestro di Andrea Palladio. Qui si tiene un giubileo ANNUALE, il primo della storia, istituito con la Bolla del Perdono del 29 settembre 1294, oggi noto con il nome di Perdonanza Celestiniana e classificato dall'Unesco tra i patrimoni orali e immateriali dell'umanit\u00e0; pertanto, \u00e8 caratterizzata dalla presenza di una Porta Santa sulla facciata laterale: La seconda indicazione di una porta santa giubilare risale al 1423: si trattava di una soglia in San Giovanni in Laterano. Si hanno notizie certe del rito di apertura della porta santa della basilica di San Pietro a partire dal 1500 con il papa Alessandro VI.\nDescrizione.\nPorte sante.\nHanno una porta santa le quattro basiliche papali di Roma: la basilica di San Pietro in Vaticano (opera dello scultore Vico Consorti, fusa a Firenze dalla Fonderia Artistica Ferdinando Marinelli), San Giovanni in Laterano (opera dello scultore Floriano Bodini), San Paolo fuori le mura (qui l'autore della porta santa fu Antonio Maraini), e Santa Maria Maggiore (opera dello scultore bolognese Luigi Enzo Mattei, unico vivente tra gli artisti autori di queste porte). \nAnche varie chiese tradizionalmente meta di pellegrinaggi hanno porte sante concesse dal papa attraverso cui \u00e8 possibile ricevere l'indulgenza plenaria: ad esempio la cattedrale di Santiago di Compostela o anche la basilica di Santa Maria di Collemaggio all'Aquila, la cattedrale di Atri e la basilica-cattedrale di Notre-Dame de Qu\u00e9bec, in cui annualmente avvengono celebrazioni simili a quelle del giubileo papale. In India, la porta santa a Nuova Delhi \u00e8 stata aperta nella cattedrale del Sacro Cuore il 12 dicembre 2015 nell'occasione dell'inizio del giubileo della Misericordia (posticipato di 4 giorni - al sabato - rispetto all'8 dicembre dell'Italia, perch\u00e9 in India il giorno dell'Immacolata Concezione non \u00e8 festivo).\nSempre in occasione del giubileo straordinario della Misericordia, papa Francesco ha concesso l'apertura della porta santa anche nelle chiese cattedrali e ha concesso agli episcopi locali di individuarne anche altre in luoghi significativi per i fedeli.\nInterpretazione secondo la tradizione biblica.\nLa porta, immagine di Cristo, \u00e8 luogo di transito verso il bene (Giovanni 10, 9; 10, 1; Matteo 16, 19). La porta giubilare \u00e8 Cristo stesso che introduce nella citt\u00e0 celeste, che perdona le colpe e rimette le pene. Nell'Antico Testamento il profeta Ezechiele (46, 1-3) afferma che la porta \u00e8 il luogo attraverso il quale l'uomo passa per incontrare Dio.\nPorta santa nel giubileo.\nIl rito pi\u00f9 conosciuto del giubileo \u00e8 proprio l'apertura della porta. Il rito della porta santa esprime simbolicamente il concetto che, durante il giubileo, \u00e8 offerto ai fedeli un \"percorso straordinario\" verso la salvezza.\nL'inizio ufficiale del giubileo avviene con l'apertura della porta santa della basilica di San Pietro. Le porte sante delle altre basiliche vengono aperte nei giorni successivi. In passato la porta veniva smurata parzialmente prima della celebrazione, lasciando un diaframma che il papa rompeva con un martelletto; quindi gli operai completavano la demolizione. In occasione del giubileo del 2000, invece, il papa Giovanni Paolo II ha introdotto un rito pi\u00f9 semplice e immediato (anche perch\u00e9, quando per il giubileo del 1975 Papa Paolo VI ruppe il diaframma rimanente del muro, fu sfiorato da pesanti calcinacci che caddero a poca distanza da lui): il muro viene quindi rimosso in anticipo lasciando solo la porta chiusa che il papa apre spingendo i battenti. Le porte sante rimangono aperte (a parte la normale chiusura notturna) fino al termine dell'anno santo, quindi vengono nuovamente murate."}
{"id": "1448967", "revid": "125237212", "url": "https://it.wikipedia.org/wiki?curid=1448967", "title": "Giovanni Sollima", "text": "Biografia.\nFrequenta il conservatorio \"V. Bellini\" di Palermo e si diploma in Violoncello (con Giovanni Perriera) e in composizione (con il padre Eliodoro Sollima). Comincia subito una prestigiosa carriera musicale avendo l'onore di collaborare con personalit\u00e0 come Claudio Abbado, Giuseppe Sinopoli, Martha Argerich, Riccardo Muti, Yo-Yo Ma, Iv\u00e1n Fischer, Viktoria Mullova, Ruggero Raimondi, Yuri Bashmet, Katia e Marielle Labeque, Giovanni Antonini, Patti Smith, Stefano Bollani, Paolo Fresu e Antonio Albanese e con orchestre tra cui la Chicago Symphony Orchestra, Manchester Camerata, Liverpool Philharmonic (di cui \u00e8 stato Artist in residence nel 2015), Royal Concertgebouw Orchestra, Berlin Konzerthausorchester, Australian Chamber Orchestra, Il Giardino Armonico, Cappella Neapolitana, Holland Baroque Society, Budapest Festival Orchestra.\nLa sua prima composizione di rilievo risale al 1993, quando scrive, assieme ad altri compositori, \"Requiem per le vittime della mafia\", eseguita nella Cattedrale di Palermo ad un anno esatto dalla strage di Capaci.\nNel mese di ottobre 2002 assieme alla cantautrice Elisa viene rappresentata al Teatro Massimo di Palermo \"Ellis Island\", un'opera musicale sul tema dell'immigrazione, con musiche di Giovanni Sollima, la regia di Marco Baliani, la direzione musicale di Todd Reynolds e i testi di Roberto Alajmo.\nNel 2007 realizza insieme con l'animatore Lasse Gjertsen il videoclip in 2 parti \"Sogno ad Occhi Aperti (Daydream)\".\nNel 2012 fonda insieme al violoncellista Enrico Melozzi il progetto 100 Cellos, un ensemble composta da un centinaio di violoncelli che ha come scopo la diffusione della cultura musicale, con cui tiene concerti in Italia, Ungheria e Giappone.\nNel 2013 e nel 2014 \u00e8 direttore artistico e maestro concertatore del festival salentino della Notte della Taranta.\nCompone la Suite per violoncello e orchestra \"Terra di Variazioni\", da cui \u00e8 estratto l'inno di Expo 2015.\nSuona un violoncello Francesco Ruggieri fatto a Cremona nel 1679."}
{"id": "1448976", "revid": "287204", "url": "https://it.wikipedia.org/wiki?curid=1448976", "title": "Agglutinazione intravascolare", "text": "Lagglutinazione intravascolare, anche nota con il termine in lingua inglese sludging, \u00e8 un'agglutinazione di cellule del sangue che avviene all'interno del torrente circolatorio. Esse formano una massa semisolida all'interno dei vasi sanguigni che pu\u00f2 arrivare ad impedire la circolazione. \n\u00c8 un fenomeno che si manifesta generalmente nella seconda fase dello shock in seguito alla stasi ematica che interessa il letto vascolare. Una volta giunto a questa fase, l'evoluzione dello shock \u00e8 inarrestabile e si arriva al collasso cardiocircolatorio."}
{"id": "1448983", "revid": "1702319", "url": "https://it.wikipedia.org/wiki?curid=1448983", "title": "Ferrovia Biella-Novara", "text": "La ferrovia Biella-Novara \u00e8 una linea ferroviaria regionale del Piemonte che collega Biella al nodo ferroviario di Novara per Milano e Alessandria, servendo alcuni paesi delle province di Biella, di Novara e di Vercelli.\nInaugurata nel 1939 ed originariamente concessa all'industria privata, la linea ebbe una gestazione travagliata; priva della trazione elettrica inizialmente prevista, la stessa fu oggetto di risoluzione anticipata della concessione venendo incorporata nel 1961 nella rete delle Ferrovie dello Stato.\nStoria.\nDopo decenni di discussioni e richieste, alimentate soprattutto dalla borghesia industriale di Cossato allora centro in piena espansione, la possibilit\u00e0 di realizzare una ferrovia fra Biella e Novara fu discussa in una riunione dei parlamentari piemontesi presso la camera di commercio di Torino, preludio all'emanazione del regio decreto che il 17 novembre 1925 affid\u00f2 alla Societ\u00e0 Ferrovie Elettriche Novaresi (SFEN) la costruzione e l'esercizio della linea in qualit\u00e0 di subconcessionaria del Comune di Novara, da esercirsi a trazione elettrica.\nIntrapresi i relativi lavori, il costo dell'opera risult\u00f2 pari a 70 milioni di lire e fu realizzata sotto la direzione di Enrico Tavola, su progetto di Francesco Cartasegna, progettista anche del Lingotto di Torino, che rispecchiava quanto definito dal progetto di massima redatto dall'ingegner Rizzo, che fu poi nominato primo presidente della SFEN.\nIl protrarsi dei lavori di costruzione, unitamente alla carenza di capitali e alla decisione di rimandare gli analoghi lavori sulla direttrice Torino-Milano, impose la rinuncia alla trazione elettrica; come conseguenza, la SFEN assunse la nuova denominazione commerciale di Societ\u00e0 Ferrovia Biella Novara (SFBN), pur mantenendo sugli orari la precedente ragione sociale.\nLa linea fu inaugurata il 18 maggio 1939 alla presenza del capo del Governo Benito Mussolini, diventando peraltro operativa solo dal 20 luglio 1940 a causa della necessit\u00e0 di completare alcuni impianti e dell'assenza del materiale rotabile.\nGli eventi legati alla seconda guerra mondiale lasciarono il loro segno sulla linea, con la distruzione dei ponti presso Cerreto Castello operata fra l'8 e il 9 gennaio 1945 ad opera dei partigiani biellesi.\nNel 1958 venne realizzato a Biella il collegamento con la Biella-Santhi\u00e0, che fino ad allora si attestava al proprio capolinea di Biella Piazza Vittorio Veneto, nel nuovo impianto comune di Biella San Paolo.\nL'esercizio di stato.\nIl 21 gennaio 1961, in anticipo rispetto alla naturale scadenza della concessione e su istanza della stessa SFBN, la linea venne incorporata nella rete statale e l'esercizio fu assunto dalle Ferrovie dello Stato, che procedettero al parziale rinnovo dell'armamento.\nLa gestione FS prosegu\u00ec negli anni successivi senza particolari clamori o problemi, se si eccettua l'interruzione avvenuta a Biella nel 1978 in conseguenza dei danni al ponte sul torrente Cervo causati da una piena di quest'ultimo.\nEsclusa dai periodici elenchi di \"rami secchi\" da sopprimere, la linea usifru\u00ec nel 1990 di uno stanziamento dedicato alla ristrutturazione delle linee secondarie piemontesi che port\u00f2 entro l'anno successivo alla redazione dei relativi progetti da parte delle FS. La linea fu dunque chiusa al traffico per consentire fra l'altro il completo rinnovo dell'armamento con uno di tipo pi\u00f9 pesante con rotaie da 60\u00a0kg per metro allacciate su traverse in cemento; il nuovo sistema di esercizio comport\u00f2 contestualmente il declassamento a fermata delle stazioni di Biella Chiavazza, Vigliano-Candelo, Masserano, questa poi soppressa definitivamente dai nuovi orari, Ghislarengo, Carpignano Sesia e Nibbia, l'introduzione di blocco conta-assi, la predisposizione al CTC, il comando dei passaggi a livello da parte dei treni e un nuovo segnalamento luminoso a protezione dei passaggi a livello stessi e delle stazioni di Biella San Paolo, Cossato, Rovasenda e Casaleggio; queste ultime videro l'installazione di Apparati Centrali Elettrici a pulsanti d'Itinerario. La riapertura all'esercizio avvenne il 19 giugno dell'anno successivo.\nAnni Duemila.\nAll'inizio degli anni duemila, la gestione della linea pass\u00f2 a Rete Ferroviaria Italiana, la quale avvi\u00f2 i primi interventi mirati all'elevazione della velocit\u00e0 ammessa.\nA partire da inizio anno 2016, enti privati, Regione e comuni si sono uniti per finanziare un progetto volto principalmente ad elettrificare la tratta Biella-Santhi\u00e0, oltre ad effettuare studi sul miglioramento della Biella-Novara (che inizialmente includeva nell'elettrificazione anche il tratto Biella-Cossato, lasciato poi in sospeso per il problema di un tunnel). Tale progetto \u00e8 nato per risolvere il problema dell'isolamento dovuto alla mancanza di relazioni dirette verso alcune localit\u00e0 importanti come Torino e Milano e a migliorare l'efficienza delle ferrovie biellesi.\nIl 28 febbraio 2016 un muro di contenimento cedette durante il maltempo nella frazione Battiana di Lessona, facendo deragliare una delle due automotrici in corsa verso Novara, che fortunatamente si concluse senza feriti. Tale evento fu frutto delle carenti condizioni di sicurezza dell'infrastruttura.\nIl progetto atteso \u00e8 stato firmato il 20 maggio 2016, con l'impegno delle aziende firmatarie a versare la propria quota per coprire il costo di 150.000 \u20ac. A fine anno sono stati stanziati dalla Regione 27.000.000 \u20ac per avviare un programma di lavori su base triennale per l'ammodernamento e la messa in sicurezza di entrambe le linee ferroviarie. Tali lavori riguardano la sostituzione della massicciata, al rinnovo dell'armamento e alla prevenzione per il dissesto idrogeologico. A marzo 2018 sono stati stanziati altri 4 milioni da RFI per il consolidamento dei ponti sui principali torrenti (contro l'erosione e il dissesto idrogeologico) e la velocizzazione della linea, portando il limite di velocit\u00e0 al di sopra dei 100 km/h (rispetto ai 90 km/h in vigore), in modo da ridurre i tempi di percorrenza.\nCaratteristiche.\nLa linea \u00e8 una ferrovia a binario semplice non elettrificato e ordinario lunga complessivamente 50,8 chilometri. Il gestore RFI la qualifica come \"linea complementare\".\nA seguito dei provvedimenti di semplificazione adottati negli anni '90, rimangono tre stazioni che costituiscono un punto di scambio: Cossato, Rovasenda e Casaleggio, che dispongono di due o pi\u00f9 binari. La stazione di Rovasenda svolge anche il ruolo di interscambio con la Santhi\u00e0-Arona. I treni possono raggiungere la velocit\u00e0 massima di 90\u00a0km\\h.\nSi tratta di una linea dall'andamento regolare, il cui sviiluppo in curva non supera il 22% del totale e che presenta una pendenza media del 5,5 per mille con punte massime del 20,4 per mille. In totale sono presenti due gallerie, quattordici ponti da una a nove campate, quindici cavalcavia e altre opere minori. Il raggio minimo delle curve non scende sotto ai 300 metri.\nLe stazioni erano sin dall'inizio dotate di Apparati Centrali Elettrici per la manovra centralizzata degli scambi e dei segnali di tipo luminoso, sistema all'avanguardia per l'epoca.\nPercorso.\nPartita da Biella la linea impegna due brevi gallerie costeggiando il torrente Cervo sulla sponda sinistra, per poi sbucare a Chiavazza sul ponte che lo attraversa; il binario prosegue attraversando l'area suburbana di Biella fino a Cossato, superando il torrente Quargnasca.\nDa Cossato, superato il ponte del torrente Strona, si incontra un paesaggio caratterizzato dalle cosiddette \"Baragge\" nei pressi di Castelletto Cervo, per poi procedere in mezzo ai campi di grano e riso, incontrando il torrente Ostola e quello di Rovasenda. A Rovasenda la ferrovia incrocia il tracciato della Santhi\u00e0-Arona, priva di esercizio, che viene sottopassata; il dislivello tra le due linee impose la creazione di due stazioni separate e fra loro raccordate.\nIl resto del percorso continua in mezzo alle risaie. Tra Ghislarengo e Carpignano Sesia, la ferrovia attraversa il fiume Sesia e superato il paese passa sotto l'autostrada A26. Uscendo da Nibbia il binario sottopassa i cavalcavia su cui scorrono l'autostrada A4, e la ferrovia ad alta velocit\u00e0 della Torino-Milano. Fra di essi viene incrociato altres\u00ec il Canale Cavour. Subito dopo i cavalcavia sono presenti due raccordi ferroviari dell'azienda Intermodaltrasporti di Agognate, uno rivolto verso Biella e l'altro per Novara, entrambi soppressi nel 2014, mentre il secondo \u00e8 stato riattivato nel 2017.\nInfine, superato il torrente Agogna, la linea giunge a Novara, immettendosi sulla linea Torino-Milano.\nTraffico.\nDal 2000 la linea \u00e8 servita da treni regionali svolti da Trenitalia nell'ambito del contratto di servizio stipulato con la Regione Piemonte.\nNel 2017 risulta nuovamente attivo il traffico merci con l'azienda Intermodaltrasporti di Agognate (Fino al 2014 nominata \"Centro Merci Agognate\"), che coinvolge solo il tratto finale della linea verso Novara.\nIn passato l'offerta risultava pi\u00f9 variegata per la presenza di relazioni dirette verso Milano: tali caratteristiche corse effettuate dalle automotrici SFBN, nell'immediato dopoguerra vennero portate a tre, una delle quali si attestava a Milano Porta Nuova.\nA rimarcare il carattere pendolare del traffico che ha sempre interessato la ferrovia, nel 1993 furono istituite tre coppie feriali supplementari fra Biella e Cossato, mentre con l'orario estivo 1999 furono introdotte tre coppie feriali e una festiva sull'intero percorso in conseguenza di un'intesa fra la neocostituita Provincia di Biella e le FS.\nDal 2009 la linea fu interessata da collegamenti diretti con la localit\u00e0 di Albenga, effettuati con una coppia di regionali veloci festivi durante i periodi estivi. Altri collegamenti diretti riguardarono le localit\u00e0 di Pavia. A dicembre 2011 furono istituite due coppie regionali feriali per Milano Porta Garibaldi. Tutte le relazioni dirette furono soppresse a partire dal nuovo orario invernale del 15 dicembre 2013 ad eccezione di Santhi\u00e0, quest'ultima poi soppressa dal 14 giugno 2015, riducendo la linea ad un ruolo esclusivamente locale.\nMateriale rotabile.\nPer l'avvio dell'esercizio della linea si fece inizialmente ricorso al noleggo di locomotive a vapore e carrozze da parte della Societ\u00e0 Anonima Strade Ferrate di Biella (SFB) che eserciva l'omonima linea, in attesa della consegna alla SFBN del materiale specificamente ordinato per la linea.\nQuesto era rappresentato da un originale gruppo di sette automotrici classificate AUTO 2N.BC.76 01-07 inizialmente destinate alle ferrovie egiziane, che la societ\u00e0 esercente aveva acquistato dalla Fiat in conseguenza delle conseguenze sui mercati internazionali della guerra allora in atto. Si trattava di unit\u00e0 analoghe alle coeve Aln 56 FS, atte al comando multiplo e dotate di 76 posti a sedere e compartimento bagagli, che furono adattate equipaggiandole con l'impianto di riscaldamento di cui erano inizialmente prive; come schema di coloritura fu mantenuto quello blu e avorio con tetto color alluminio.\nA causa della penuria di carburanti imposta dalle ristrettezze economiche l'esercizio a vapore prosegu\u00ec ancora per alcuni anni, inducendo la SFBN a cedere alla SFB due delle automotrici in conto pagamento del noleggo. Altri rotabili impiegati dalla SFBN in tale periodo, alcuni dei quali successivamente riscattati, provenivano dal parco delle Ferrovie Nord Milano (una locomotiva gruppo 240 ceduta nel 1940, due del gruppo 280 cedute nel 1954-1955 e cinque del gruppo 220 cedute tra il 1939 e il 1947), e da quello delle FS.\nCon il riscatto della linea da parte delle FS queste attuarono un programma di revisione delle automotrici SFBN, che vennero immatricolate come ALn 776 e affiancate dalle pi\u00f9 moderne ALn 772 fino al 1971, anno in cui furono accantonate per essere poi vendute alle Ferrovie del Gargano Quasi tutte demolite poco dopo, rimane l'esemplare 1001, preservato a cura del Museo ferroviario piemontese..\nI servizi merci inizialmente erano affidati alle locomotive SFB 241-243 analoghe alle 940 FSe; successivamente, sotto la gestione FS, a macchine dei gruppi 640, 735 e, per le manovre in stazione a Biella San Paolo, 880, tutte assegnate al Deposito locomotive di Novara.\nIn seguito all'accantonamento dell'ALn 772, sulla linea entrarono in azione le automotrici ALn 668.1500 di costruzione Breda, che ripresero a viaggiare fra Biella e Santhi\u00e0 anche alla riapertura della linea del 1992.\nFra i primi atti consentiti agli enti locali in conseguenza del nuovo quadro normativo che derivava dalla riforma delle ferrovie allora in atto, la neocostituita provincia di Biella finanzi\u00f2 nel 1999 la revisione di quattro ALn 668.1500, che vennero rimotorizzate, e due ALn 668.3100, tutte dotate di impianto di climatizzazione, allora non diffuso su questo tipo di rotabili. Con il progressivo accantonamento delle \"668\" delle serie pi\u00f9 datate queste vennero via via sostituite con esemplari pi\u00f9 moderni del medesimo gruppo e con ALn 663. Dal 2005 sono stati introdotti i primi treni Minuetto, che con l'avanzare del tempo hanno sostituito quasi tutte le ALn 663."}
{"id": "1448986", "revid": "767487", "url": "https://it.wikipedia.org/wiki?curid=1448986", "title": "Topolino e i grilli atomici", "text": "Topolino e i grilli atomici \u00e8 una storia a fumetti con personaggi della Disney scritta da Guido Martina e disegnata da Angelo Bioletto. Venne pubblicata per la prima volta sul settimanale \"Topolino\" dal n.13 al n. 16. \u00c8 la terza storia di produzione italiana pubblicata sul settimanale e fu anche l'ultima delle tre realizzata da Martina e Bioletto. Le successive ristampe della storia sono censurate. Una frase di Pippo, \u00ab\"e i zanzaroni hanno divorato i banditi\"\u00bb, venne modificata in \u00ab\"E i banditi sono fuggiti\"\u00bb perch\u00e9 ritenuta non adatta ai bambini che avrebbero potuto pensare che le zanzare fossero cos\u00ec pericolose anche nella realt\u00e0.\nTrama.\nTopolino e Pippo provocano involontariamente un incendio e vengono cos\u00ec ricercati dalla polizia. Topolino e Pippo per sfuggire ai piedipiatti si intrufolano in una luna park. Qui vanno da un ipnotizzatore che ipnotizza, con il suo consenso, Pippo facendogli credere di essere un ladro. I poliziotti, che vogliono arrestare a tutti i costi Topolino e Pippo perch\u00e9 se non lo fanno Gambadilegno non voter\u00e0 per lo sceriffo alle elezioni, fanno per\u00f2 irruzione nello spettacolo e Topolino e Pippo scappano. Pippo per\u00f2 \u00e8 ancora ipnotizzato. I due fuggitivi entrano nel circo dove per\u00f2 devono affrontare un leone che, avendo un dente che gli duole, \u00e8 diventato aggressivo e sta sbranando il domatore di leoni.\nTopolino fa credere a Pippo, ancora ipnotizzato, di essere una tigre e cos\u00ec il Pippo-tigre affronta il leone. Topolino per accorrere in aiuto di Pippo colpisce il leone con una mazza facendo cadere il dente che gli duoleva. Il leone, ora che non prova pi\u00f9 dolore, \u00e8 diventato mansueto ed \u00e8 molto grato a Topolino. Il domatore come ricompensa per avergli salvato la vita dona a Pippo dei grilli ammaestrati.\nTopolino e Pippo continuano a fuggire dai poliziotti e si rifugiano nel locale del tiro a segno dove fingono di essere le sagome da colpire. I poliziotti tirano la pallina proprio sul muso di Pippo dicendogli che \u00e8 una scimmia. Pippo, ancora ipnotizzato, crede di essere una scimmia e si arrampica su un palazzo. Entra in un appartamento dove stanno dei gangster che stanno aspettando il loro capo per effettuare un colpo al laboratorio atomico dei sette nani.\nPippo viene steso dai ladri che gli controllano la carta d'identit\u00e0. Secondo la carta d'identita (che non \u00e8 sua ma di uno a cui Pippo ha rubato il portafoglio quando sotto ipnosi credeva di essere un ladro) Pippo \u00e8 il loro boss che stavano attendendo. Quando Pippo riprende i sensi i gangster gli dicono che \u00e8 il loro boss e lui, ancora sotto ipnosi, ci crede. Pippo e i gangster si dirigono verso il laboratorio dei sette nani per derubarli dell'uranio.\nIntanto Topolino, alla ricerca di Pippo, viene arrestato dai poliziotti per colpa di Pietro Gambadilegno. Per\u00f2 riesce a fuggire grazie al leone a cui aveva cavato un dente. Quando sente alla radio che dei gangster si stanno dirigendo verso le montagne rocciose per derubare i sette nani Topolino decide di arrestarli in modo che gli condonino i tanti anni di prigione a cui lo condannerebbero se lo arrestassero (per vari crimini: incendio, evasione, ribellione, eccesso di velocit\u00e0 ecc.).\nIntanto Pippo e i gangster arrivano presso il laboratorio. Pippo va in avanscoperta ma viene ridotto da un'apparecchiatura dei sette nani nelle dimensioni di un atomo. Topolino e il leone aiutano i sette nani a sconfiggere i gangster. Una volta catturati Topolino guardandolo al microscopio scopre che Pippo \u00e8 stato ridotto alle dimensioni di un atomo. Chiede ai sette nanni di farlo ritornare a dimensioni normali e loro lo fanno. Pippo, ancora convinto di essere un gangster, li lega. Topolino riesce per\u00f2 a farlo uscire dall'ipnosi.\nInsorge tuttavia un altro problema: i grilli di Pippo si sono ingranditi a dismisura per colpa delle apparecchiature dei sette nani e attaccano varie citt\u00e0. Per fermarli i sette nani ingrandiscono Pippo fino a farlo diventare alto 5\u00a0km. Pippo formato gigante riesce a fermare i grilli giganti e a salvare la citt\u00e0. Topolino e Pippo diventano cos\u00ec degli eroi."}
{"id": "1448991", "revid": "115751", "url": "https://it.wikipedia.org/wiki?curid=1448991", "title": "Caporale (Svizzera)", "text": ""}
{"id": "1448998", "revid": "287204", "url": "https://it.wikipedia.org/wiki?curid=1448998", "title": "Kohtla-Jarve", "text": ""}
{"id": "1449000", "revid": "72396", "url": "https://it.wikipedia.org/wiki?curid=1449000", "title": "Good Times, Bad Times", "text": "Good Times, Bad Times \u00e8 il singolo di debutto dei Led Zeppelin, pubblicato il 10 marzo 1969.\nIl chitarrista Jimmy Page ha usato per questa canzone un amplificatore Leslie, normalmente usato per gli organi Hammond, per ottenere l'effetto particolare che caratterizza il riff principale. Eric Clapton fa uso dello stesso effetto nella canzone \"Badge\" dei Cream.\nPage ha inoltre piazzato vari microfoni nello studio per registrare anche i suoni ambientali durante l'incisione.\nQuesto pezzo \u00e8 stato suonato raramente nelle esibizioni live. In alcuni concerti del 1969 fu suonato come introduzione per Communication Breakdown; compare anche nel medley di \"Communication Breakdown\" suonato a Los Angeles il 4 settembre 1970 (pu\u00f2 essere ascoltato nel bootleg \"Live On Blueberry Hill\"), e in alcuni medley di Whole Lotta Love nel 1971.\nLa canzone \u00e8 stata scelta dalla band come apertura della scaletta al concerto (meglio noto come Celebration Day, dal titolo dell'omonimo film concerto) tenuto il 10 dicembre 2007 alla O2 Arena di Londra.\nCover.\nLa band Cracker ha registrato una versione di \"Good Times, Bad Times\" per \"\", album tributo del 1995. Il gruppo heavy metal dei Nuclear Assault ha reinterpretato il brano per l'album \"Survive\" del 1988; la band Godsmack ha inciso ancora un'altra versione della canzone per il suo prossimo album \"Good Times, Bad Times... 10 Years of Godsmack\"."}
{"id": "1449006", "revid": "6923", "url": "https://it.wikipedia.org/wiki?curid=1449006", "title": "Angelico Aprosio", "text": "Nato Lodovico Aprosio mut\u00f2 il nome in Angelico al momento della sua entrata nell'Ordine Agostiniano. Visse a Genova, Venezia e Treviso.\nBiografia.\nA quindici anni vest\u00ec l'abito di S. Agostino e fece a Genova il noviziato; indi fu per sei anni a Siena, e di questa dimora, al pari di quella in Venezia che dur\u00f2 sette anni, si ricord\u00f2 poi sempre come di uno dei periodi pi\u00f9 riposati e felici della sua vita di studioso, mentre a Monte San Savino, a Pisa, a Treviso, a Feltre, a Lesina in Dalmazia, a Milano, a Chioggia, a Bologna, non si ferm\u00f2 che poco, assillato com'era da una specie di malessere, d'irrequietezza, d'incontentabilit\u00e0, che gli faceva venir presto in uggia paesi ed uomini.\nDi questo suo moto perpetuo fu anche cagione il dover andare a predicar qua e l\u00e0. N\u00e9 ci\u00f2 gli imped\u00ec d'attendere con ardore ai suoi studi, di appagare la sua passione o mania di bibliofilo e di raccoglitore, e di pubblicare molte curiose opere, erudite e capricciose a un tempo, come quelle in difesa dell\"Adone\" contro Tommaso Stigliani; il \"Vaglio critico\" di Masoto Galistoni di Teramo, 1637; il \"Buratto\" di Carlo Galistoni, 1642; la \"Sferza poetica\", 1643 e il \"Veratro\" di Sapricio Saprici, 1645; le \"Bellezze della Beliza\" 1644; le \"Vigilie del Capricorno\", 1667; la \"Grillaia\", 1668; la \"Biblioteca Aprosiana\", 1673; la \"Visiera alzata\", 1679.\nAprosio partecip\u00f2 attivamente alla vita culturale dei vari stati italiani. A Genova instaur\u00f2 cordiali rapporti col futuro doge Alessandro Spinola e frequent\u00f2 l\u2019Accademia degli Addormentati, a Venezia fu membro dell'Accademia degli Incogniti, riunita attorno a Giovan Francesco Loredan. Per tutta la vita costru\u00ec e mantenne in essere un reticolato fittissimo di conoscenze alimentato dallo scambio epistolare di cui \u00e8 rimasta testimonianza nei quarantasei volumi di lettere pervenutegli e che, da buon bibliotecario, conserv\u00f2 gelosamente. La sua partecipazione a numerose Accademie favor\u00ec le pi\u00f9 ampie conoscenze in ambito culturale; i suoi soggiorni in molte citt\u00e0 italiane gli avevano dato la possibilit\u00e0 di conoscere personalmente prima, di mantenersi in contatto epistolare poi, con eruditi delle varie culture regionali.\nDopo aver peregrinato nei principali centri culturali italiani, ottenne licenza di sistemare la sua biblioteca nella citt\u00e0 natale, nel Convento Agostiniano di Ventimiglia (oggi parte bassa della citt\u00e0), e fond\u00f2, nel 1648, la Biblioteca Aprosiana, prima biblioteca pubblica della Liguria ed una delle prime in Italia.\nAlla sua morte, la raccolta comprendeva circa volumi (incunaboli, codici manoscritti), ancora oggi accessibili a studiosi e amanti della cultura nella sala del \"Fondo antico\". Originariamente situato nei locali del convento degli agostiniani, nella citt\u00e0 bassa, attualmente esso (la \"Libraria\") \u00e8 collocato nell'ex Teatro civico in via Garibaldi nella citt\u00e0 alta; gli uffici amministrativi e il fondo moderno della biblioteca civica sono invece di recente tornati presso il restaurato chiostro degli agostiniani, in via Cavour, n. 61.\nOpere maggiori.\nGli scritti pi\u00f9 celebrati dell'Aprosio sono la \"Biblioteca Aprosiana\" e la \"Visiera alzata\". Nella prima, oltre a molte e minute notizie sull'Autore, sono registrati in ordine alfabetico i nomi di tutti coloro che gli donarono libri, col titolo delle opere donate e notizie degli scrittori. L'opera fu molto ricercata dai bibliofili di tutta Europa; il teologo ed orientalista tedesco Johann Christoph Wolf (1683-1739) la ripubblic\u00f2 in latino con alcune modifiche ad Amburgo (Adam Vandenhoeck, 1734). L'originale italiano, edito a Bologna nel 1673 con un'antiporta di soggetto bibliotecario disegnata da Domenico Piola e incisa da Gio. Mattia Striglioni, fu pubblicato con lo pseudonimo \"Cornelio Aspasio Antivigilmi\". Il volume abbraccia solo le prime tre lettere dell'alfabeto, ma sappiamo dal \"Dispaccio istorico curioso ed erudito\" del p. Bastiano Gandolfi che l'autore era arrivato fino alla lettera N. La \"Biblioteca\" \u00abpreannuncia la critica letteraria moderna. Senonch\u00e8 l'Aprosio \u00e8 figlio del secol suo e riguardiamo l'opera o sotto la veste accademica, vanamente erudita o sotto quella allegorico-satirica, noi ci troveremo sempre innanzi un'erudizione formidabile, ma soffocante, sproporzionata, affastellata, sovente e pi\u00f9 spesso alla brava, senza un metodo certo\u00bb. Nella \"Visiera alzata\" e nell'appendice (\"Pentecoste d'altri scrittori\") si svelano i veri nomi di 150 autori che scrissero opere anonime o sotto pseudonimo. L'Aprosio la invi\u00f2 all'amico Antonio Magliabechi, che ne cur\u00f2 la stampa a Parma nel 1689, facendone tirare un numero limitato di copie, per cui \u00e8 pi\u00f9 rara della \"Biblioteca\". Vincenzo Placcio la tradusse in latino nel suo \"Theatrum anonymorum et pseudonymorum\".\nCorrispondenza.\nPer cinquant\u2019anni, tra il 1630 e l\u2019anno della morte, intrattennero rapporti epistolari col Ventimiglia oltre cinquecento personaggi italiani e stranieri. Aprosio fu in contatto con molti dei principali intellettuali dell'et\u00e0 barocca, come Gabriel Naud\u00e9, Peter Lambeck, Francesco Redi, Carlo Roberto Dati e Scipione Errico. \u00ab La fama e le lettere dell\u2019Aprosio varcarono i confini nazionali e fra i suoi corrispondenti troviamo spagnoli come Nicol\u00e1s Antonio, Juan Caramuel, Perez de Castro, francesi come il Bacou\u00e9 e il Godeau e numerosi tedeschi, olandesi e danesi quali il Gronow, lo Stenon, il Vesling, lo Schoppe e l\u2019erudito e scienziato Thomas Bartholin con i suoi figli. \u00bb Dalla lettura della \"Sferza poetica\" del 1643 si apprende che Aprosio entr\u00f2 in contatto anche con l\u2019erudito danese Ole Worm, grazie ai servigi del medico-letterato danese Thomas Bartholin, giovane studente di anatomia all'Universit\u00e0 di Padova. Alla Biblioteca universitaria di Genova si conservano tredici lettere di Bartholin ad Aprosio, datate a partire dal 1642.\nOpere.\nAngelico Aprosio ha scritto sotto pseudonimo:"}
{"id": "1449008", "revid": "110157", "url": "https://it.wikipedia.org/wiki?curid=1449008", "title": "Unione Popolare Nazionale", "text": "L'Unione Populista Nazionale (in polacco Zwi\u0105zek Ludowo-Narodowy, ZLN) \u00e8 stato un partito politico polacco di destra, espressione del movimento della Democrazia Nazionale (\"ND\"), nei primi anni della Seconda Repubblica di Polonia.\nStoria.\nFu fondato nel 1919 come erede del Partito Nazional-Democratico; nel 1923 firm\u00f2 il Patto di Lanckorona. Era un partito troppo debole per potere governare, ma prese comunque parte in coalizioni di governo e diresse diversi ministeri.\nTra i membri pi\u00f9 influenti vi furono Stanis\u0142aw G\u0142\u0105bi\u0144ski e Stanis\u0142aw Grabski.\nIl 7 ottobre 1928, sotto la repressione del regime di Sanacja, l'Unione Popolare Nazionale si scioglie. Viene rimpiazzata dal Partito Nazionale."}
{"id": "1449012", "revid": "585241", "url": "https://it.wikipedia.org/wiki?curid=1449012", "title": "Zwi\u0105zek Ludowo-Narodowy", "text": ""}
{"id": "1449014", "revid": "11266", "url": "https://it.wikipedia.org/wiki?curid=1449014", "title": "Cimitero monumentale di Busto Arsizio", "text": "Il cimitero monumentale di Busto Arsizio \u00e8 uno dei tre attuali cimiteri della citt\u00e0, oltre a quelli di Borsano e di Sacconago. \u00c8 situato all'inizio di via Favana, strada che prende il nome da una cascina che si trova sul suo percorso.\nStoria.\nAlla fine del XIX secolo, il campo santo precedente, situato appena fuori dai confini dell'antico borgo (in prossimit\u00e0 della chiesa di San Gregorio Magno), divenne troppo piccolo, nonostante l'ampliamento del 1825. Si rese pertanto necessaria la costruzione di un nuovo cimitero per la citt\u00e0 di Busto Arsizio. Nell'area del vecchio cimitero, dal 1918 si trova il Parco Ugo Foscolo.\nL'attuale cimitero monumentale fu progettato dall'ingegnere lonatese Ercole Seves sul modello del cimitero di Milano di Carlo Maciachini. Venne edificato in un luogo allora lontano dall'abitato, all'incrocio tra la via per Lonate e la via Corbetta. Fu inaugurato nel 1894.\nCirca trent'anni dopo si rese necessario il primo ampliamento, progettato dall'architetto Franco Poggi: la superficie quasi raddoppi\u00f2. L'area cosiddetta dei patii \u00e8 stata progettata dall'architetto Luigi Ciapparella negli anni settanta del secolo scorso. Il completamento di tale ampliamento \u00e8 previsto a breve.\nNel frattempo anche la citt\u00e0 \u00e8 cresciuta e il nuovo quartiere sorto intorno alla chiesa di Santa Maria Regina ha circondato l'area cimiteriale. Per tale ragione, non sono possibili ulteriori ampliamenti.\nDal 2000, sul retro della chiesa dell'Addolorata, nell'area vecchia del cimitero, \u00e8 stata allestita un'area per l'inumazione collettiva dei feti abortiti in modo spontaneo o volontario,\nche in mancanza di esplicite richieste sarebbero smaltiti insieme ai rifiuti ospedalieri. \nArte.\nIl cimitero monumentale \u00e8 un vero e proprio museo dell'architettura e della scultura del XX secolo. Tra le opere pi\u00f9 interessanti dal punto di vista artistico si possono annoverare il mausoleo Ottolini progettato dall'architetto marnatese Camillo Crespi Balbi per la famiglia proprietaria del cotonificio Bustese (con l'antistante statua bronzea del Cristo di Pisani), la piramide Roberto Tosi e Giovanni Xeconti (oggi Comerio) di Amedeo Fontana e l'edicola Radice (1919), la cappella Castiglioni (1908) e la cappella Ercole Bossi (1915) dell'architetto teramano Silvio Gambini.\nLa valenza artistica del patrimonio custodito tra le mura del cimitero \u00e8 stata anche messa in evidenza attraverso una mostra fotografico\u2013didattica dal titolo \"Storia &amp; Arte nei cimiteri di Busto Arsizio\", curata da Gian Franco Ferrario ed allestita a Palazzo Marliani-Cicogna nei mesi di febbraio e marzo del 2008. Nel dicembre dell'anno successivo \u00e8 stato organizzato dall'amministrazione comunale un itinerario dal titolo \"Il Liberty nell'arte funeraria\" volto alla scoperta dei piccoli capolavori architettonici e dei monumenti presenti, testimonianze di tale stile architettonico."}
{"id": "1449017", "revid": "729019", "url": "https://it.wikipedia.org/wiki?curid=1449017", "title": "Colpo di Stato di maggio", "text": "Il colpo di Stato di maggio (in polacco: \"przewr\u00f3t majowy\" o \"zamach majowy\"), fu un piano organizzato in Polonia e portato a termine con successo da J\u00f3zef Pi\u0142sudski tra il 12 maggio e il 14 maggio 1926 per rovesciare il governo del presidente Stanis\u0142aw Wojciechowski e del primo ministro Wincenty Witos, sostituendolo con un nuovo esecutivo capeggiato dal professore del Politecnico di Leopoli Kazimierz Bartel, e dal movimento politico della Sanacja.\nLa Presidenza fu offerta dapprima a Pi\u0142sudski, che per\u00f2 poi declin\u00f2 l'offerta in favore di Ignacy Mo\u015bcicki. Pi\u0142sudski, tuttavia, rimase il politico pi\u00f9 influente della Polonia, e in effetti ne divenne il dittatore.\nProgetto del colpo di Stato.\nNel novembre 1925 il governo del primo ministro W\u0142adys\u0142aw Grabski fu sostituito da quello di Aleksander Skrzy\u0144ski, che aveva ricevuto il sostegno del Partito Nazional-Democratico (espressione del movimento \"Narodowa Demokracja\" o \"endecja\") e del Partito Socialista Polacco (\"Polska Partia Socjalistyczna, PPS\"). Il Generale Lucjan \u017beligowski, che gi\u00e0 aveva collaborato con Pi\u0142sudski per la costituzione e annessione della Lituania Centrale, divenne ministro degli affari militari del nuovo governo. Tuttavia, dopo che il PPS ritir\u00f2 il sostegno, questo governo cadde e fu sostituito da quello di Wincenty Witos, formato da PSl Piast e Chrze\u015bcija\u0144ski Zwi\u0105zek Jedno\u015bci Narodowej (\"Chjeno-Piast\"). Il nuovo governo aveva tuttavia ancora meno sostegno popolare del precedente, e la retorica dei partiti di estrema destra sostenuti da J\u00f3zef Pi\u0142sudski, che vedevano il passaggio dei poteri al Sejm come caotico e pericoloso, prepararono la strada al colpo di Stato.\nOltre al fermento all'interno della nazione, la politica polacca era stata scossa dalla diatriba sul commercio con la Germania iniziata nel giugno 1925, e dal Trattato di Locarno il 16 ottobre. Secondo i termini del trattato, le potenze Alleate dell'Europa occidentale nella Prima guerra mondiale e i nuovi stati dell'Europa centrale e orientale avrebbero cercato di rendere sicure le modifiche territoriali del dopoguerra, in cambio di relazioni meno nervose con la Germania sconfitta.\nIl colpo di Stato.\nIl 10 maggio 1926 fu formato il governo di Chjeno-Piast, e nello stesso giorno J\u00f3zef Pi\u0142sudski, intervistato dai giornale Kurier Poranny, afferm\u00f2 che era \"..pronto per combattere il male\" (di \"Sejmokracja\" - \"Parlamentocrazia\") e promise un \"risanamento\" (gioco di parole basato sul movimento Sanacja) della vita politica. L'edizione del giornale fu confiscata.\nLa notte tra l'11 e il 12 maggio fu dichiarato lo stato di allerta a Varsavia, e alcune unit\u00e0 marciarono verso Rembert\u00f3w, dove si offrirono al comando di Pi\u0142sudski. Il 12 maggio marciarono sulla capitale e occuparono i ponti sulla Vistola. Contemporaneamente, il governo legale di Wincenty Witos dichiar\u00f2 lo stato di emergenza.\nAlle 17 circa, sul Ponte Poniatowski, il Maresciallo Pi\u0142sudski incontr\u00f2 il Presidente Stanis\u0142aw Wojciechowski. Pi\u0142sudski chiese le dimissioni del governo Witos, mentre il Presidente chiese la capitolazione di Pi\u0142sudski. I negoziati non giunsero ad alcun risultato, pertanto la battaglia scoppi\u00f2 alle 19 circa. Il giorno successivo, iniziarono una nuova serie di negoziati, con la mediazione dell'arcivescovo Aleksander Kakowski e del Maresciallo del Sejm Maciej Rataj; tuttavia, non vi furono effetti. Il 14 maggio il PPS dichiar\u00f2 il proprio sostegno ai ribelli e invoc\u00f2 uno sciopero generale, sostenuto dal Sindacato dei Ferrovieri (Zwi\u0105zek Zawodowy Kolejarzy). Lo sciopero dei ferrovieri socialisti paralizz\u00f2 le comunicazioni ed imped\u00ec ai militari filo-governativi di raggiungere Varsavia. Infine, Wojciechowski e Witos decisero di dimettersi per impedire alla battaglia di Varsavia di trasformarsi in una guerra civile nazionale.\n215 soldati e 164 civili persero la vita durante gli eventi, e circa 900 persone furono ferite.\nFu formato un nuovo governo diretto dal primo ministro Kazimierz Bartel, e Pi\u0142sudski divenne ministro degli affari militari del governo. Il 31 maggio l'Assemblea nazionale nomin\u00f2 Pi\u0142sudski per la presidenza, ma egli declin\u00f2 l'offerta. Infine, Ignacy Mo\u015bcicki divenne il nuovo Presidente; tuttavia Pi\u0142sudski mantenne in maniera non ufficiale un potere maggiore di quello da semplice ministro.\nConseguenze.\nPi\u0142sudski diede inizio al governo \"Sanacja\" (1926-1939) \u2014 diretto talvolta con metodi autoritari \u2014 con lo scopo di restaurare la salute morale della vita pubblica. Anche se fino alla sua morte, avvenuta nel 1935, gioc\u00f2 un ruolo preponderante nel governo della Polonia, i suoi incarichi ufficiali \u2014 eccetto due incarichi da primo ministro nel 1926-1928 e nel 1930 \u2014 furono per la maggior parte limitati a quello di Ministro della difesa e ispettore generale delle forze armate. L'adozione di una nuova Costituzione della Polonia nell'aprile 1935 (la cosiddetta Costituzione di Aprile), scritta dai sostenitori di Pi\u0142sudski sotto le sue direttive, giunse troppo tardi affinch\u00e9 Pi\u0142sudski potesse concorrere alla carica di Presidente, che secondo la nuova costituzione aveva maggiori poteri del passato. La Costituzione di Aprile fu in vigore fino allo scoppio della seconda guerra mondiale e rimase valida anche nel governo in esilio prima e dopo la fine della guerra."}
{"id": "1449025", "revid": "599013", "url": "https://it.wikipedia.org/wiki?curid=1449025", "title": "Soumaila Coulibaly", "text": "Carriera.\nDopo gli esordi con i compatrioti del Djoliba e gli egiziani dell'Al-Zamalek, nel 2000 passa alla formazione tedesca del Friburgo, \nNel 2007 firma con il Borussia M\u00f6nchengladbach un contratto valido fino a giugno 2010. Gioca titolare fino alla vigilia del derby col Colonia del 22 ottobre 2007, quando viene trovato a notte fonda in una discoteca di Colonia col compagno di squadra Steve Gohouri e per questo punito ed escluso dalla rosa dei convocati per quella gara. Negli incontri successivi viene regolarmente lasciato in panchina, ritrovando il posto da titolare a fine novembre; il Borussia M\u00f6nchengladbach conquista anticipatamente il titolo di Campione d'inverno.\nCon l'arrivo sulla panchina del Borussia M\u00f6nchengladbach dell'allenatore Hans Meyer, dal 4 novembre 2008 viene escluso dalla rosa della prima squadra.\nNell'estate del 2009 passa al FSV Francoforte, con cui resta fino al 2010.\nDal 2011 al 2012 milita nella squadra cinese del Yanbian Baekdu."}
{"id": "1449026", "revid": "169529", "url": "https://it.wikipedia.org/wiki?curid=1449026", "title": "Alleanza Progressista Unita", "text": "L'Alleanza Progressista Unita (in inglese United Progressive Alliance) \u00e8 una coalizione di centro-sinistra al potere in India tra il 2004 e il 2014, in sostegno al governo guidato da Manmohan Singh.\nStoria.\nIl presidente della coalizione era Sonia Gandhi, donna politica indiana di origine italiana che \u00e8 anche presidente del Congresso Nazionale Indiano, il maggior partito della coalizione a cui appartiene anche l'ex primo ministro Manmohan Singh.\nPartiti membri.\nI partiti che formano la coalizione sono:"}
{"id": "1449028", "revid": "24443", "url": "https://it.wikipedia.org/wiki?curid=1449028", "title": "Col du Glandon", "text": ""}
{"id": "1449029", "revid": "450700", "url": "https://it.wikipedia.org/wiki?curid=1449029", "title": "Recettore (farmacologia)", "text": ""}
{"id": "1449030", "revid": "44939", "url": "https://it.wikipedia.org/wiki?curid=1449030", "title": "Elica-Giro-Elica", "text": ""}
{"id": "1449031", "revid": "320578", "url": "https://it.wikipedia.org/wiki?curid=1449031", "title": "Colpo di Stato di Maggio", "text": ""}
{"id": "1449038", "revid": "287204", "url": "https://it.wikipedia.org/wiki?curid=1449038", "title": "Make It Real", "text": "Make It Real \u00e8 una canzone della band Hard rock/Heavy metal tedesca Scorpions inserita nell'album \"Animal Magnetism\" e pubblicato nel 1980 con etichetta EMI.\nScritta dal chitarrista Rudolf Schenker e dal batterista Herman Rarebell, \u00e8 una canzone grintosa e ben supportata dal duetto di chitarre che si alternano nella maniera tipica dei primi anni '80. Il singolo, il secondo estratto dall'album, raggiunse la 72\u00aa posizione in Gran Bretagna."}
{"id": "1449042", "revid": "767487", "url": "https://it.wikipedia.org/wiki?curid=1449042", "title": "Across the Universe (film)", "text": "Across the Universe \u00e8 un film del 2007 diretto da Julie Taymor.\nLa regista \u00e8 anche cosceneggiatrice insieme agli scrittori Dick Clement e Ian La Frenais. La pellicola \u00e8 un musical colorato, bizzarro, psichedelico e onirico, realizzato su 33 canzoni dei Beatles.\nTrama.\n1966. Un giovane operaio navale di Liverpool di nome Jude viaggia in nave verso gli Stati Uniti in cerca di suo padre Wes. Non si sono mai incontrati ed il padre non sa dell'esistenza di Jude. Mentre cerca suo padre a Princeton, Jude fa amicizia con Max, ragazzo ricco e ribelle, e sua sorella, Lucy. Quando Max lascia il college e si trasferisce a New York, Jude va con lui. Max lavora come tassista, mentre Jude cerca di trovare lavoro come artista indipendente. I due diventano compagni di stanza e condividono l'appartamento con altre persone: una donna di nome Sadie, che \u00e8 la loro padrona di casa e aspirante cantante; Jojo, un chitarrista che arriva da Detroit dopo la morte del fratello minore; e Prudence, una giovane lesbica. Lucy si unisce a loro dopo che il suo fidanzato, Daniel, viene ucciso nella guerra del Vietnam.\nLucy e Jude si fidanzano, cos\u00ec come Sadie e Jojo, e questo porta Prudence alla depressione. Quando Max viene mandato in Vietnam, Lucy viene coinvolta in un gruppo anti-guerra, estremo, che porta a tensioni con Jude. Il ragazzo infatti \u00e8 infelice per colpa della quantit\u00e0 di tempo che Lucy trascorre con il gruppo politico, fino a portarlo a sospettare che il suo leader, Paco, sia un seduttore che inganna le donne. L'arte di Jude e il suo rapporto con Lucy iniziano a rovinarsi. Nel frattempo, Sadie ha formato una band con Jojo come suo chitarrista. Si guadagna l'attenzione di un manager che le consiglia di firmare un contratto con una casa discografica, ma senza la sua band di supporto. Questo porta ad una rottura tra Sadie e Jojo, sia musicalmente che romanticamente.\nLe divergenze tra Jude e Lucy crescono. Un giorno, Jude entra negli uffici del gruppo politico di cui Lucy fa parte e viene espulso dopo una rissa con Paco. Questo provoca un forte litigio tra la coppia, che porta alla loro definitiva rottura. Dopo qualche tempo Jude la ritrova in una manifestazione contro la guerra alla Columbia University, durante la quale molti manifestanti, tra cui Lucy, vengono arrestati. Quando cerca di aiutarla, Jude viene anch'egli arrestato. Il padre di Jude riesce a convincere la polizia a non intraprendere ulteriori azioni per l'attivit\u00e0 alla protesta, ma non pu\u00f2 provare che Jude \u00e8 suo figlio, quindi il giovane viene inviato in Inghilterra.\nMax \u00e8 rimasto ferito in Vietnam ed \u00e8 mentalmente turbato dalla sua esperienza di guerra. Intanto Lucy rimane coinvolta nel suo gruppo anti-guerra, che sta diventando sempre pi\u00f9 violento. Allora Lucy va alla vecchia sede del suo gruppo per parlare con il dirigente ma scopre che Paco e alcuni dei suoi seguaci fabbricano bombe e quindi decide di lasciare il gruppo. Subito dopo una delle bombe esplode, distruggendo l'edificio. Jude legge dell'esplosione su un giornale di Liverpool ed \u00e8 preoccupato del fatto che Lucy possa essere rimasta uccisa. Poi sente da Max che lei \u00e8 viva, e si organizza per tornare negli Stati Uniti legalmente. Incontra Max, che lo porta da Sadie, che sta tenendo un concerto sul tetto di un grattacielo, sede della casa discografica che ha messo sotto contratto la band. Lucy dovrebbe essere l\u00ec per incontrare di nuovo Jude, ma nessuno riesce a trovarla, e il gruppo \u00e8 costretto a lasciare il luogo appena arriva la polizia. Jude riesce a sgattaiolare di nuovo sul tetto e comincia a cantare \"All You Need Is Love\", cercando Lucy tra la folla. Il resto della band, tornato sul tetto, lo accompagna con le sue voci e strumenti. Della ragazza per\u00f2 nessuna traccia. Allora Jude sorride tristemente e fa per lasciare il tetto, ma Max improvvisamente indica la palazzina di fronte, Jude si gira e vede Lucy in piedi sul tetto. Sorridono l'un l'altro con le lacrime agli occhi, e lo schermo sfuma verso nuvole bianche e cielo blu.\nProduzione.\nIl film \u00e8 stato presentato al Cinema. Festa internazionale di Roma 2007, manifestazione scelta per l'anteprima europea.\nIn occasione dell'uscita del film in DVD e Blu-ray Disc, la Sony Pictures Home Entertainment Italia ha realizzato un blog che ripercorre l'epopea musicale, sociale e culturale raccontata nel film.\nTutti i brani dei Beatles che fanno parte della pellicola sono stati riarrangiati da Elliot Goldenthal ed eseguiti dai vari attori del film.\nAll'inizio del film, quando Jude \u00e8 ancora a Liverpool, tra gli oggetti presenti nella sua camera \u00e8 ben visibile sullo sfondo un gagliardetto del .\nLe fragole che colano sangue inchiodate al quadro da Jude sono anche un esplicito riferimento e un tributo al famoso film Fragole e sangue, girato nel 1970 da Stuart Hagmann, che racconta la vicenda di due ragazzi coinvolti negli scontri degli studenti con la Guardia Nazionale ai tempi della protesta contro la guerra nel Vietnam.\nIl film \u00e8 costellato di celebri cameo come Bono e Eddie Izzard, rispettivamente nei ruoli del Dr. Robert e di Mr. Kite, inoltre appaiono Joe Cocker (nei ruoli di un barbone, un pappone e un anziano hippie), Daniel Ezralow, coreografo del film, in una piccola parte nei panni di un prete preso dal furore della canzone \"Happiness is a warm gun\" e Salma Hayek, nel ruolo di una sexy infermiera quintuplicata al computer. Bono per il personaggio del Dr. Robert si \u00e8 ispirato a Neal Cassady.\nIl personaggio di Jojo \u00e8 ispirato alla figura di Jimi Hendrix, lo si nota facilmente nella scena in cui Sadie lo veste con una fascia viola e altri abiti tipici del cantante. A sua volta, Sadie sembra parzialmente ispirata a Janis Joplin, sebbene decisamente pi\u00f9 matura e scevra dei micidiali eccessi nelle droghe e nell'alcool che portarono la Joplin a un prematuro decesso.\nLa scena girata all'interno del bowling quando Jude scivola supino sul parquet cantando \"I've Just Seen a Face\" \u00e8 ripresa da The Big Lebowski, quando Drugo collassa nella villa di Treehorn.\nRiferimenti ai Beatles.\nSeppure i Beatles non vengano mai menzionati esplicitamente nel film, sono numerose le citazioni e i riferimenti:\nColonna sonora.\nLa colonna sonora del film \u00e8 composta da canzoni dei Beatles, per la maggior parte interpretate dagli attori stessi in nuove versioni, riarrangiate da Elliott Goldenthal.\nEcco un elenco delle tracce:\nDistribuzione.\nIl film \u00e8 uscito in Italia il 23 novembre 2007, distribuito dalla Sony Pictures."}
{"id": "1449047", "revid": "547034", "url": "https://it.wikipedia.org/wiki?curid=1449047", "title": "Regno della Middle Anglia", "text": "Gli Angli Centrali erano un importante gruppo etnico o culturale all'interno del pi\u00f9 grande regno di Mercia nell'Inghilterra anglosassone.\n\u00c8 probabile che gli Angli irruppero nelle Midlands dall'Anglia orientale e dal Wash agli inizi del VI secolo. Il loro territorio ruotava attorno agli odierni Leicestershire ed East Staffordshire, ma comunque \u00e8 probabile che si estendesse fino al Cambridgeshire e alle Chiltern Hill. Questa collocazione dette loro un importante posizione strategica grazie a cui controllavano importanti vie di comunicazione, la Watling Street, la Fosse Way e il fiume Trent, insieme ai suoi tributari, il Tame e Soar. Furono incorporati nel regno di Mercia probabilmente prima di Penda (ca. 626-655), che pose a capo di questi il figlio Peada, facendo della Middle Anglia un sub-regno della Mercia. Il Cristianesimo, secondo Beda, giunse con dei missionari nel 653, dopo il matrimonio tra Peada e la figlia del re cristiano della Northumbria Oswiu. Tra i quattro missionari c'era San Cedda. Dopo la disfatta e la morte di Penda nel 655] e l'assassinio di Peada nel 656 su istigazione della moglie northumbriana, Oswiu prese il controllo della Mercia, nominando il missionario irlandese Diuma vescovo della Middle Anglia e della Mercia. Il successore di Diuma, che sembra essere morto tra gli Angli Centrali, Ceollach, un altro missionario irlandese, torn\u00f2 in patria poco dopo la sua nomina per ragioni che Beda non specifica. A lui successero di seguito Trumhere e Jaruman.\nWulfhere, un altro figlio di Penda, mantenne il centro del suo regno a Tamworth, nella Middle Anglia. Nel 669, dopo la morte di Jaruman, egli chiese all'arcivescovo di Canterbury di mandare un vescovo, che fu Chad, fratello di Cedd. Secondo Beda fu nominato \"vescovo di Mercia e Lindsey\", cosa che indicherebbe come gli Angli Centrali fossero compresi tra i Merciani. Il territorio della Middle Anglia rimase il centro politico ed ecclesiastico della Mercia, raggiungendo l'apice di questa posizione con re Offa (757-796), che regn\u00f2 su gran parte dell'Inghilterra da Tamworth. "}
{"id": "1449048", "revid": "1718925", "url": "https://it.wikipedia.org/wiki?curid=1449048", "title": "Tommaso Stigliani", "text": "Vita e principali opere.\nForse di nobili origini, da giovane si rec\u00f2 a Napoli dove conobbe\u00a0Giambattista Marino; dopo un breve soggiorno alla corte di\u00a0Carlo Emanuele I\u00a0di Savoia a\u00a0Torino, nel 1603 divenne segretario di\u00a0Ranuccio I Farnese, duca di\u00a0Parma. La sua prima creazione fu un breve poema a sfondo pastorale,\u00a0Il Polifemo\u00a0(1600). Segu\u00ec il\u00a0Canzoniere, pubblicato nel 1605 e messo all\u2019Indice dei libri proibiti\u00a0a causa di alcuni indovinelli di contenuto osceno: \n\u00abFemina, e maschio un sopra l'altro stava,\nquesto moveasi, e quella era fermata.\nIl maschio, in seno a lei, credo, appuntava\nun cotal duro con cima arrossata.\nEd essa gemea s\u00ec, che ben mostrava\nd'esserne fortemente martellata.\nIn somma il gioco si condusse a tale,\nche fu lavato il capo a quel cotale.\u00bb \n(Dal\u00a0Canzoniere\u00a0del\u00a01605, la soluzione dell'indovinello osceno \u00e8 \"l'incudine e il martello\") \nStigliani ritenne colpevole\u00a0Arrigo Caterino Davila\u00a0e lo sfid\u00f2 a duello. Rimasto ferito si rifugi\u00f2 a Napoli. Pot\u00e9 ritornare a Parma, grazie all'intercessione del cardinale\u00a0Cinzio Aldobrandini, gi\u00e0 protettore di\u00a0Torquato Tasso. \nNominato Principe dell'Accademia degli Innominati, pubblic\u00f2 nel 1617 i primi venti canti del poema\u00a0Il mondo nuovo, sull'epopea di\u00a0Cristoforo Colombo. Le allusioni a\u00a0Giambattista Marino\u00a0contenute nell'opera suscitarono aspre polemiche. Costretto a lasciare\u00a0Parma\u00a0nel 1621 si stabil\u00ec a\u00a0Roma\u00a0dove cur\u00f2 l'edizione de\u00a0Il Saggiatore\u00a0di\u00a0Galileo Galilei\u00a0(Roma, Mascardi, 1623). Sempre a Roma pubblic\u00f2 una nuova edizione del suo\u00a0Canzoniere\u00a0(Roma, Zannetti, 1623) emendata delle poesie oscene. Nel 1627 pubblic\u00f2\u00a0Dell'Occhiale\u00a0(Venezia, Carampello, 1627), stroncatura dell'Adone\u00a0di\u00a0Giambattista Marino, cui segu\u00ec l'anno successivo un'edizione definitiva in 34 canti de\u00a0Il Mondo nuovo\u00a0(Roma, Mascardi, 1628) e nel 1629 l'irriverente\u00a0Merdeide[1]. Nel 1651 usc\u00ec l'edizione delle\u00a0Lettere\u00a0(Roma, Manelfi, 1651). Postumo fu pubblicato il\u00a0rimario\u00a0Arte del verso italiano\u00a0(Roma, Del Verme, 1658).\nL'antimarinismo.\nTommaso Stigliani \u00e8 considerato il poeta antimarinista per eccellenza: sin dalla prima edizione del \"Mondo Nuovo\" e pi\u00f9 ancora in \"Dell'Occhiale\" accus\u00f2 il Marino di mancanza di coerenza e fedelt\u00e0 ai canoni classici della misura e della propriet\u00e0 linguistica; altre accuse mosse in particolare all\u2019\"Adone\" furono bassezza di stile, barbarismi e ladroneccio, cio\u00e8 di furto di parole e concetti di altri scrittori. Sui limiti dello \u00abstile metaforuto\u00bb di Marino e dei marinisti Stigliani ritorner\u00e0 \u00abin un'importante lettera del 1636, individuandone le cause nella \"svogliatezza\" del secolo e in una sorta di \"matto appetito\", simile a quello delle donne gravide.\u00bb Queste posizioni causarono molti nemici allo Stigliani, ed alcuni suoi testi furono pubblicamente incendiati. Girolamo Aleandro, Scipione Errico, Paganino Gaudenzi e soprattutto Angelico Aprosio, si scagliarono con furore contro di lui, dando inizio a una polemica che si trascin\u00f2 per tutto il secolo ed ebbe eco anche oltralpe.\nNon \u00e8 peraltro mancato, tra gli studiosi, chi ha fatto notare come l'antimarinismo dello Stigliani sia in fondo intriso e commisto di marinismo."}
{"id": "1449054", "revid": "4175", "url": "https://it.wikipedia.org/wiki?curid=1449054", "title": "Lindsey (Lincolnshire)", "text": "Lindsey, nell'Inghilterra nord-occidentale \u00e8 stata una delle contee storiche del paese, parte del Lincolnshire che ricalcava i confini del regno anglosassone omonimo. \u00c8 stata una contea amministrativa dal 1889 al 1974, quando \u00e8 entrata a far parte del Lincolnshire. Il suo capoluogo era Lincoln."}
{"id": "1449055", "revid": "599013", "url": "https://it.wikipedia.org/wiki?curid=1449055", "title": "Alexander Voigt", "text": "Carriera.\nGioca quasi tutte le giovanili nel Colonia fino a quando nel 1998 approda in prima squadra. Nel 2005 segue l'allenatore Huub Stevens al Roda JC, ma nel dicembre 2006 viene ceduto al Carl Zeiss Jena in cui rimane fino al termine della stagione. Nell'estate 2007 firma un contratto valido fino a giugno 2010 con il Borussia M\u00f6nchengladbach, nobile del calcio tedesco retrocessa in Zweite Bundesliga.\nDopo aver contribuito alla promozione in Bundesliga del M\u00f6nchengladbach, nel 2008 torna in Zweite Bundesliga nel Greuther Furth. Nel 2009 si trasferisce al FSV Francoforte."}
{"id": "1449056", "revid": "1573940", "url": "https://it.wikipedia.org/wiki?curid=1449056", "title": "Lev Chadash", "text": "Lev Chadash (in ebraico \u05dc\u05d1 \u05d7\u05d3\"\u05e9, \"Un cuore nuovo\") \u00e8 una sinagoga riformata operante in varie citt\u00e0 del mondo, in Italia opera a Milano, dal 2001, a Roma e Firenze, si definisce come \"la prima sinagoga liberale in Italia\". \nLa congregazione \u00e8 affiliata alla \"Unione Mondiale per l'Ebraismo Progressivo\" (WUPJ), che rappresenta le istanze dell'ebraismo riformato, che accoglie princ\u00ecpi e valori propri della sensibilit\u00e0 e coscienza contemporanea all'interno della tradizione ebraica.\nLa congregazione \u00e8 stata presieduta dal professor Ugo Volli fino al 2012 ed \u00e8 guidata da Rav Haim Fabrizio Cipriani. Per la sua fondazione un ruolo determinante \u00e8 stato svolto da Becky Behar, che con forza ne ha caldeggiato l'istituzione seguendone da vicino i primi passi."}
{"id": "1449058", "revid": "24443", "url": "https://it.wikipedia.org/wiki?curid=1449058", "title": "Catena di Belledonne", "text": "La Catena di Belledonne (o \"massiccio di Belledonne\") \u00e8 un gruppo montuoso francese nelle Alpi del Delfinato. Si trova principalmente nel dipartimento dell'Is\u00e8re e secondariamente in quello della Savoia. Le vette innevate di Belledonne costituiscono il decoro naturale delle due pi\u00f9 grandi citt\u00e0 delle Alpi francesi: Grenoble e Chamb\u00e9ry.\nGeografia.\nIl massiccio si sviluppa in 60\u00a0km di lunghezza e 10\u00a0km di larghezza.\nConfina:\nRuotando in senso orario i limiti geografici sono: Colle del Glandon, torrente Eau d'Olle, fiume Romanche, fiume Drac, Grenoble, fiume Is\u00e8re, fiume Arc, torrente Glandon, Colle del Glandon.\nClassificazione della SOIUSA.\nSecondo la SOIUSA la Catena di Belledonne \u00e8 una sottosezione alpina con la seguente classificazione:\nSuddivisione.\nLa SOIUSA suddivide la Catena di Belledonne in due supergruppi, sei gruppi e 10 sottogruppi:\nAltre suddivisioni ne individuano tre catene principali. Da sud verso nord:"}
{"id": "1449060", "revid": "2136864", "url": "https://it.wikipedia.org/wiki?curid=1449060", "title": "Funzione gamma incompleta", "text": "Le funzioni gamma incomplete sono funzioni speciali definite da integrali.\nCon le notazione di Abramowitz e Stegun:\nformula_1\nformula_2\nformula_3\ndove formula_4 \u00e8 la funzione gamma di Eulero.\nCon le notazione di Nielsen:\nformula_5\nformula_6\nPropriet\u00e0.\nformula_7\nformula_8\nRelazione con altre funzioni speciali.\nLa funzione degli errori \u00e8 una funzione gamma incompleta:\nLa funzione integrale esponenziale \u00e8 una funzione gamma incompleta:\n\u00c8 possibile esprimere la funzione formula_11 con la funzione ipergeometrica confluente o la funzione di Whittaker:\n\u00c8 possibile ricondurre la somma dei reciproci dei fattoriali da 0 a formula_13 all'espressione\nLe derivate.\nLa derivate della funzione formula_15 superiore e incompleta rispetto alla variabile \"x\" \u00e8 ben nota. Essa \u00e8 semplicemente data dall'integranda della funzione integrale presente nella sua definizione, ovvero:\nLa derivata rispetto alla prima variabile invece \u00e8 data da\nmentre la derivate seconda \u00e8 data da\ndove la funzione formula_19 \u00e8 un caso speciale della G-funzione di Meijer:\nQuesto particolare caso speciale ha la propriet\u00e0 di essere chiuso internamente ovvero pu\u00f2 essere usato per esprimere tutte le derivate successive. In generale si ha che\ndove formula_22 \u00e8 la permutazione definita attraverso il simbolo di Pochhammer, ovvero\nTutte le derivate possono essere ottenute in successione partendo da\ne\nLa funzione \"T(m,a,x)\" pu\u00f2 essere calcolata usando la sua rappresentazione in serie che risulta essere valida quando formula_26, ovvero\nNell'espressione sopra si assume che s sia un intero non negativo o zero e il suo valore richiede il calcolo di un limite. Il caso formula_28 pu\u00f2 essere analizzato usando l'estensione analitica della funzione. Alcuni casi speciali di questa funzione sono\ne\ndove formula_31 \u00e8 la funzione integrale esponenziale. Queste derivate e la funzione \"T(m,a,x)\" possono essere utilizzate per fornire soluzioni esatte ad un certo numero di integrali attraverso la derivazione ripetuta della definizione integrale della funzione gamma superiore e incompleta. Per esempio,\nQuesta formula pu\u00f2 essere ulteriormente estesa o generalizzata per una ampia classe di trasformate di Laplace e di Mellin. Quando combinata con un sistema algebrico computerizzato, lo studio delle funzioni speciali fornisce un potente strumento per la soluzione di integrali definiti, in particolare quelli utilizzati nelle applicazioni ingegneristiche (vedere anche integrazione simbolica per maggiori dettagli)."}
{"id": "1449062", "revid": "1543377", "url": "https://it.wikipedia.org/wiki?curid=1449062", "title": "Wenshengquan", "text": "Il wenshengquan (\u6587\u5723\u62f3, \"il pugno delle scritture sacre/ del saggio/ di Confucio\") \u00e8 uno stile di arti marziali cinesi che viene classificato come Changquan e come Neijia.\nQuesto \u00e8 uno stile poco praticato dello Shandong che trarrebbe origine dal vecchio Hongquan (Laohongquan\u8001\u7ea2\u62f3), di cui Liu Fengtian (\u5218\u5949\u5929), durante l'epoca alla fine della dinastia Ming, avrebbe ricavato la quintessenza, unendovi anche un lavoro culturale (Wengong), che \u00e8 anche una caratteristica tipica del Meihuaquan.\nLo stile \u00e8 stato chiamato in svariati modi: Wubujia (\u4e94\u6b65\u67b6, struttura dei 5 passi); Dujiaquan (\u675c\u5bb6\u62f3, pugilato della famiglia Du); Shenquan (\u795e\u62f3, pugilato spirituale); Changshouquan (\u957f\u5bff\u62f3, Pugilato della lunga vita).\nLa Storia.\nL'organico degli allenamenti militari che hanno generato la versione moderna (fine Ming) del Wenshengquan sono fra i pi\u00f9 antichi e tradizionali cinesi. Lo stile dei Cinque-Passi \u00e8 comparso nella dinastia Jin poi durante la dinastia Song \u00e8 stato conosciuto anche con il nome di stile della Tigre-Nera e con questo nome \u00e8 stato molto popolare sia al nord che al sud della Cina.\nDurante la met\u00e0 della dinastia Ming, Liu Fentian (\u5949\u5929), anche detto Liu Zuochen (\u5218\u4f50\u81e3), alchimista e erudito discepolo dell'eunuco Wei Ziyi (\u9b4f\u5b50) capo della setta Hongyang, divent\u00f2 il Capo Supremo della setta Bagua (\u516b\u5366\u6559) che aveva come caratteristica il rapportare tutti gli aspetti religiosi e sociali alla teoria dello Yi jing (Libro dei Mutamenti). Liu Fentian cre\u00f2 in seguito la Wuhundaoshouyuan (\u4e94\u8364\u9053\u6536\u5143\u6559) una setta devota allo studio dei classici taoisti, confuciani e delle sacre scritture buddiste. Con lo scoppiare delle rivolte contro l'impero Qing, Liu Fentian e i suoi discepoli vennero a far parte della setta del Loto Bianco. Il suo leader Wang Lun (\u738b\u4f26) aveva una grandissima ammirazione per le doti straordinarie di Liu Fentian dovute alla sua pratica alchemica e ne rispettava anche le capacit\u00e0 organizzative. In questo \nmomento storico molte scuole si unirono, provenendo sia dalla tradizione buddista che da quella taoista, per l'esigenza di contrastare e preservare culturalmente i Qing. Cos\u00ec si formarono numerosi metodi tendenti all'accorpare pratiche provenienti dal sapere tradizionale folcloristico e i dai testi classici cinesi. L'intento delle Sette Segrete quindi in quel periodo non era solo quello di rovesciare il governo Qing mancese e ripristinare l'originaria monarchia cinese ma anche salvagiardare il corpus delle sapienze \"propriamente cinesi\". Alcuni membri delle Sette erano esperte guardie del corpo, soldati scelti con un addestramento professionale, come ad esempio Gao Yunlong (\u90dc\u4e91\u9f99) che era discepolo della setta di Liu Fentian ma anche istruttore al combattimento e a sua volta capo della setta Ligua. Gao Yunlong era esperto di Taizuchang quan e Laohong quan (discendente di Zhao Kuangyin). Insieme al suo maestro Liu Fentian combinarono le tecniche di respirazione taoista con la pratica marziale creando un sistema chiamato Wenshenggong.\nIl termine \u2018'Gong'\u2019 (\u529f), che da solo significa \u2018'merito'\u2019 o \"abilit\u00e0\", \u00e8 associato alle qualit\u00e0 acquisite dopo uno sforzo/lavoro, qualcosa che con un dato \"lavoro\" ha dato un risultato finale. Quindi Wensheng-gong significherebbe: \"il lavoro sul Wensheng\": Wen\u6587 significa letteratura o cultura e Sheng\u5723 sacro o santo, quindi il nome pu\u00f2 essere tradotto sinteticamente come il \"Metodo della Saggezza. \"\nConfucio e Mencio, i due grandi filosofi cinesi, sono entrambi originari dello Shandong per cui il nome Wensheng potrebbe anche essere stato dato in loro onore. Il nome dello stile fu cambiato molte volte da Du jiaquan (il pugilato della famiglia Du) o Wubujia (pugilato dei cinque passi), ma anche Changshou Quan (pugilato della lunga vita). Lo stile fu praticato nelle province dello Hebei, Henan, Zhili, Shanxi e Shandong. Ci sono anche documenti che riportano durante la dinastia Qing un candidato agli esami imperiali sia militari che civili, Yang Shihai (\u6768\u58eb\u6d77) di Guanxian (\u51a0\u53bf), che praticava Wenshengquan (in alcuni testi si trova Yang Sihai, \u6768\u56db\u6d77, ma sotto questo nome e della stessa contea, c'\u00e8 anche un maestro di Meihuaquan del lignaggio di Yang Bing). In quest'epoca c'erano molti praticanti istruiti da Du Hongxin (\u675c\u6d2a\u4fe1 o\u675c\u5b8f\u4fe1), nelle zone di Jiaxiangxian (\u5609\u7965\u53bf), Wenshangxian (\u6c76\u4e0a\u53bf), Yunchengxian (\u90d3\u57ce\u53bf), Guanxian (\u51a0\u53bf), ecc.\nUn allievo di Du Hongxin, tale Hou Xianzhang (\u4faf\u5baa\u7ae0), port\u00f2 dei significativi cambiamenti ai Taolu, aggiungendo movimenti diversi; la forma Toutangjia (\u5934\u8d9f\u67b6), prende anche il nome di Wubujia (\u4e94\u6b65\u67b6).\nAltri importanti praticanti durante la dinastia Qing furono: Gao Huang (\u9ad8\u7687), Gao Jianbang (\u9ad8\u5efa\u90a6) e Song Chuangpin (\u5b8b\u4f20\u5e73).\nSong Chuangpin eredit\u00f2 lo stile marziale dal nonno Song Longkang, che era allievo di Du Wangxin a sua volta allievo di Yang Shihai, figlio di una discendente diretta di Gao Yunlong. Song Chuangpin insegn\u00f2 lo stile al figlio Song Ruyi e insieme mantennero intatta la tradizione chiamandola col nome di Wenshengquan. Song Chuangpin fece una vita umile lavorando i campi e allenandosi tutti i giorni lontano dalle tentazioni della vita moderna. Fu un assiduo promotore della pratica marziale come metodo per la salute del corpo e della mente e disprezzava le inutili superstizioni prive di fondamento. Visse una vita pacifica e serena fino a 104 anni. A 98 venne onorato con il Leone D'Oro e sempre quell'anno partecip\u00f2 in piena salute al Campionato Nazionale di Wushu del 1986. Il Maestro Song Chuangpin, esempio della longevit\u00e0 a cui porta la pratica del Wenshengquan, lo rese famoso anche con il nome di \"stile della lunga vita\".\nSong Quanping \u5b8b\u4f20\u5e73 (1892-1996) nell'area di Jining (Shandong) chiamava lo stile con il nome Wenshengquan. Insieme a suo figlio Song Ruyi (1916-1991) lo stile venne trasmesso a Wang Anlin. Il maestro Wang Anlin (terza generazione) ha vinto innumerevoli premi, gare e riconoscimenti nazionali e internazionali. Da sempre promotore del Wenshengquan nel mondo \u00e8 \"Standing Director of The Chinese Wushu Association\", \"Counselor of the Column of Chinese Wushu of Shandong TV Station\", e \"Secretary General\" of Jining Wushu Association in Shandong. Ha vinto 5 volte \"International Wushu Championship\" ed \u00e8 stato riconosciuto dal Governo cinese in quella sede con il titolo di Maestro tradizionale internazionale. Ora vive e insegna a Boston (USA) e tiene seminari e workshop in tutto il mondo. Il contributo del maestro Wanganlin al Wenshengquan \u00e8 immenso. \nIl maestro Wang Anlin \u00e8 da sempre il maggiore promotore del Wenshengquan nel mondo in Italia la scuola del M.Wang \u00e8 rappresentata dal maestro Mattia Baldi allievo diretto del M.Zhaobaozhu suo discepolo.\nTecnica del Wenshengquan.\nLo stile Wenshengquan ha mantenuto intatto il suo curriculum (dalla fine dell'Ottocento) essendo pervenuto al maestro Wang Anlin direttamente dalla fonte (prima generazione) GM Song Quanping. Le caratteristiche peculiari dello stile sono molteplici, ha nei suoi fondamentali (Jibengong) una forte base di Neigong (lavoro interno sul respiro) e sulle posizioni statiche Zhuangbu. Il lavoro esterno viene insegnato quasi in parallelo a quello interno (Waigong, lavoro esterno) e comprende sequenze di ginnastica articolare e muscolare.\nLa prima forma Toutang Mujia \u00e8 una serie di movimenti di ginnastica preparatoria al movimento marziale, sono eseguiti lentamente con una forte concentrazione nel movimento del Qi (respiro). La seconda forma Ertangjia introduce il vero movimento marziale dello stile Wenshengquan: ha 6 sequenze veloci caratterizzate da balzi continui e pone l'enfasi nel movimento aerobico. Dopo lo studio della prima e seconda forma, si introducono i 4 esercizi di \"spingere le mani\" chiamati Kamo-shou, in coppia a due. Contemporaneamente si insegna il combattimento a due prestabilito Ertang Tuoda. Le forme con le armi chiudono il programma dello stile, Wensheng liuhe daqiang (\u6587\u5723\u516d\u5408\u5927\u67aa); Jiulu meihua dadao (\u4e5d\u8def\u6885\u82b1\u5927\u5200); Wensheng jian (\u6587\u5723\u5251);. Durante tutto lo studio si implementano le qualit\u00e0 corporee del praticante con esercizi di Neigong e Waigong di vario genere provenienti da pi\u00f9 tradizioni diverse durante la dinastia Ming e integrati nell'organico del Wenshengquan.\nLa scuola del maestro Wang Anlin insegna anche una forma di combattimento/auto-difesa a mano nuda (Quanfa) basato sulle meccaniche e le qualit\u00e0 del Wenshengquan. Questo allenamento moderno tende a rendere efficaci le tecniche apprese precedentemente in un panorama di difesa stradale contemporanea.\nLa scuola del maestro Mattia Baldi include nel programma anche la scherma di spada e lancia e lo studio dell'arco tradizionale cinese. Le armi vengono studiate sia a vuoto, in esercizi a solo che in modalit\u00e0 di competizione sportiva.\nBibliografia"}
{"id": "1449063", "revid": "167951", "url": "https://it.wikipedia.org/wiki?curid=1449063", "title": "Lola Braccini", "text": "Biografia.\nDopo gli studi presso la Regia scuola di recitazione di Firenze, diretta da Luigi Rasi, nel 1912 inizia la sua carriera teatrale nella Compagnia stabile romana diretta da Cesare Dondini jr., per poi passare nella Falconi-Zoncada (1913-14), nella Gramatica-Carini-Gandusio-Piperno (1914-15), nella Borelli-Piperno (1915-17). Nel 1917 Antonio Gandusio la scrittura nella propria Compagnia, nella quale dal 1924 diviene prima attrice. Nel 1930-31 \u00e8 con la compagnia Galli-Gandusio.\nSuccessivamente, nel 1931-32, viene scritturata dalla Gandusio-Almirante, con Anna Magnani; nella Compagnia degli spettacoli gialli con Giulio Donadio, Marcello Giorda e Rina Morelli (1933-34); nella Ricci-Carini con Rina Morelli e Paolo Stoppa (1934-35); nella compagnia di Giulio Donadio (1936-37). Nelle produzioni estive del 1937 il regista Guido Salvini le affida il ruolo di Donna Montecchi nel \"Romeo e Giulietta\" e di una delle Corifee ne \"I sette contro Tebe\"; nella stagione 1937-38 \u00e8 di nuovo nella compagnia di Dina Galli; nel 1939 nella Compagnia del Teatro Eliseo con Gino Cervi e Andreina Pagnani; nella Compagnia Ferrari-Carini (1940-41).\nNel 1941 al Teatro delle Arti prende parte alla prima italiana de \"Il lutto si addice ad Elettra\" nel ruolo di Cristina. Nella successiva stagione 1941-42 Anton Giulio Bragaglia la conferma nella Compagnia del Teatro delle Arti. Nella stagione 1942-43 \u00e8 nella compagnia di Renzo Ricci (\"Tutto per bene\" di Luigi Pirandello, \"Amarsi cos\u00ec\" di Vincenzo Tieri, \"Amleto\" di William Shakespeare, \"Lorenzaccio\", di Alfred de Musset).\nDopo la liberazione di Roma entra nella Compagnia del Teatro Eliseo, accanto a Andreina Pagnani, Antonio Pierfederici, Gino Cervi e Rina Morelli, per le regie di Guido Salvini (\"La guerra di Troia non si far\u00e0\" di Jean Giraudoux e \"La brava gente\" di Irwin Shaw) e Luchino Visconti (\"I parenti terribili\" di Jean Cocteau).\nNelle stagioni 1950-51 e 1951-52 viene scritturata dalla Compagnia del Teatro Ateneo di Roma. Nel 1955 prende parte alla commedia \"Gigi\" con la Compagnia dei Giovani (\u00abqui particolarmente magnifica\u00bb). Nel 1956 viene scritturata da Garinei e Giovannini per la commedia musicale \"Buonanotte Bettina\" accanto a Walter Chiari e Delia Scala.\nNella stagione 1957-58 viene scritturata dal Teatro Stabile di Palermo. Una delle sue ultime interpretazioni \u00e8 stata nel musical \"My Fair Lady\" (\u00ab...ottima \u00e8 la partecipazione di Lola Braccini che di Higgins impersona invece, con affettuosit\u00e0 quasi materna, l'anziana governante\u00bb) con Delia Scala e Gianrico Tedeschi (1963).\nHa partecipato come attrice a 37 film, tra i quali \"Carmela\" (1942) di Flavio Calzavara, nel quale \u00e8 doppiata da Tina Lattanzi, e \"Arrangiatevi\", nel ruolo della sora Gina, la tenutaria di una casa di tolleranza.\nIn televisione inizia a lavorare dall'inizio delle trasmissioni della Rai, nel gennaio 1954, prendendo parte a vari sceneggiati e commedie tra i quali \"Madre allegria\" (1954) di Anton Giulio Majano, \"Romeo e Giulietta\" (1954) di Franco Enriquez, \"Il terzo marito\" (1955) di Silverio Blasi e \"La pisana\" (1960) di Giacomo Vaccari."}
{"id": "1449066", "revid": "161374", "url": "https://it.wikipedia.org/wiki?curid=1449066", "title": "Massiccio di Belledonne", "text": ""}
{"id": "1449069", "revid": "824097", "url": "https://it.wikipedia.org/wiki?curid=1449069", "title": "Minimundus", "text": "Minimundus \u00e8 un parco in miniatura che si trova nei dintorni di Klagenfurt, citt\u00e0 sul W\u00f6rthersee in Carinzia (Austria).\nIl parco ospita una mostra di famosi edifici in miniatura, non solo austriaci ma anche di tutto il mondo. Tra gli edifici riprodotti ci sono il Stephansdom, l'Atomium e anche la CN Tower di Toronto.\nStoria.\nIl parco fu inaugurato, con il nome di \"Mini-Europe\", nel luglio 1957 da alcuni cittadini olandesi. Tuttavia, a causa della poca attrativit\u00e0 dei pochi modelli in legno, il parco fall\u00ec dopo appena 8 settimane soffocato dai debiti. Nel 1958 Peter Zojer, presidente dell'organizzazione \"Rettet das kind\" (letteralmente \"Salva il bambino\"), credette nel progetto ed acquist\u00f2 i 15.000 m\u00b2 del parco, impegnandosi inoltre ad ampliarlo. Il parco venne quindi riaperto al pubblico nel 1959, con molto successo (48.182 visitatori). Nel 1962 ci furono 106.000 visitatori, mentre il visitatore numero 1.000.000 entr\u00f2 nel 1967.\nNel 1977 il parco fu ampliato fino agli attuali 26.000 m\u00b2, consentendo 'esposizioni di molte altre miniature, tra cui la cattedrale di Santo Stefano. Nel 1982-1983 fu realizzato un ufficio di direzione ed un laboratorio, nel quale sono state realizzate molto miniature fino agli anni 1990, grazie anche all'aiuto di studenti e decoratori professionisti.\nNegli ultimi anni, \u00e8 stato realizzato un parco giochi per bambini e un Kindererlebnisweg per i visitatori pi\u00f9 giovani. Le aperture serali del mercoled\u00ec sera nei mesi di luglio e agosto ospitano eventi e concerti.\nL'organizzazione umanitaria \"Rettet das kind\" \u00e8 tuttora proprietaria del parco e i cui proventi sono destinate ai bambini bisognosi della Carinzia e alle loro famiglie.\nIn passato il Minimundus di Klagenfurt ha collaborato con un altro parco di miniature sul lago Bodensee, il quale ha poi cessato l'attivit\u00e0 nel 2013.\nMiniature.\nNel parco sono presenti 156 miniature in scala 1:25 di edifici, di cui circa un terzo \u00e8 costituito da riproduzioni dei palazzi pi\u00f9 famosi dell'Austria. I restanti edifici, esposti nei 26.000 m\u00b2 del parco, sono edifici di tutti il mondo. Sono altres\u00ec presenti miniature di navi e treni.\nPer la costruzione delle miniature, vengono utilizzati materiali originali (come arenaria, tufo, marmo, acciaio, ecc), che vengono applicati al nucleo di costruzione in cemento armato dai decoratori. La maggior parte dei modelli sono costruiti su strutture trasportabili e, durante la chiusura invernale, possono essere esposti in vari luoghi. Il costo medio di ogni miniatura \u00e8 di circa 500.000 euro.\nLa miniatura pi\u00f9 importante \u00e8 quella della basilica di San Pietro, realizzata in marmo travertino originale: l'opera, costata oltre 700.000 euro, fu presentata al pubblico nel 1990 dopo sei anni di lavori. Un'altra miniatura notevole \u00e8 quella del castello di Miramare, composta da oltre 28.000 pezzi.\nLa miniatura pi\u00f9 grande \u00e8 la CN di Toronto, realizzata in cemento armato e alta 23 metri, con peso complessivo di 20 tonnellate."}
{"id": "1449073", "revid": "170715", "url": "https://it.wikipedia.org/wiki?curid=1449073", "title": "Santiago de la Vega", "text": ""}
{"id": "1449083", "revid": "7", "url": "https://it.wikipedia.org/wiki?curid=1449083", "title": "Henry Methvin", "text": ""}
{"id": "1449092", "revid": "72396", "url": "https://it.wikipedia.org/wiki?curid=1449092", "title": "Gregorio Leti", "text": "Biografia.\nEra figlio di un nobile di origine bolognese al servizio dei Medici e di una nobildonna milanese. Trascorse i primi anni della giovinezza a Cosenza studiando presso i gesuiti. Mortogli il padre nel 1639, uno zio ecclesiastico lo ospit\u00f2 a Roma nel 1644. Andato a Milano (dove viveva la sorella, moglie del segretario del senato), dopo la morte della sorella nel 1645 e della madre nel 1646 si rec\u00f2 a Orvieto, dove lo zio Agostino era divenuto vicario del vescovo, e vi rimase sino al 1654 (nonostante lunghi soggiorni a Milano). Nel 1655 lo zio venne nominato vescovo di Acquapendente e l'ormai venticinquenne Gregorio lo raggiunse. Lasciata per\u00f2 definitivamente la casa dello zio l'anno successivo, Gregorio si port\u00f2 a Venezia dove entr\u00f2 in contatto con l'ambiente degli Incogniti e strinse una duratura amicizia col Brusoni. And\u00f2 a Bologna e poi a Torino. \u00c8 in questi anni che probabilmente inizi\u00f2 la sua carriera di pubblicista. Lasci\u00f2 poi l'Italia per trasferirsi a Ginevra dove, nel 1660, spos\u00f2 la figlia di un medico ginevrino, Antoine Gu\u00e9rin, e ader\u00ec al calvinismo. Seguendo un consiglio del pastore Fran\u00e7ois Turrettini scrisse \"Strage dei riformati innocenti\". Tra il 1664 e il 1678 uscirono una trentina di sue opere sulle corti italiane, insieme a scritti antipapali e pseudo-politici. Salariato dei Medici, il Leti ricoprir\u00e0 anche incarichi diplomatici per la Repubblica di Venezia e per la corte di Torino. Nel luglio del 1679 \u00e8 costretto a fuggire da Ginevra, accusato di immoralit\u00e0 per la licenziosit\u00e0 dei suoi scritti. Recatosi in Francia, Colbert gli propose di ricoprire la carica di \u00abHistorico nella Lingua italiana\u00bb di Luigi XIV. Leti, pur considerando la proposta allettante, rifiut\u00f2 per\u00f2 di convertirsi al cattolicesimo. Prese perci\u00f2 la decisione di andare in Inghilterra, dove giunger\u00e0 nell'ottobre del 1680. Alla fine del dicembre 1682 pubblic\u00f2 presso Roberto Scott i due volumi del \"Teatro Britannico\". A causa della sua spregiudicatezza nell'esaminare la politica interna inglese ebbe l'ordine di uscire dalla Gran Bretagna. Lasciata l'Inghilterra nel gennaio del 1683 si rec\u00f2 allora in Olanda, dove entrer\u00e0 in rapporti amichevoli con Pierre Bayle e dove la maggiore delle sue figlie (Maria, nata nel 1661) si spos\u00f2 con Jean Le Clerc. \nFiorita in un'epoca, la tardo-barocca, caratterizzata, presso il ceto intellettuale europeo sulla via del cosmopolitismo, dall'accrescersi della curiosit\u00e0 per tutto ci\u00f2 che si evolve al di fuori dei proprii confini statali, l'opera storica e scandalistica di Leti offr\u00ec per decenni, dinanzi alla scarsit\u00e0 di fogli periodici nel suo tempo sino all'avvento dell'Illuminismo, il precipuo documento di informazione sull'attualit\u00e0 ad uso e consumo della societ\u00e0 colta d'Europa nella seconda met\u00e0 del diciassettesimo secolo."}
{"id": "1449095", "revid": "438678", "url": "https://it.wikipedia.org/wiki?curid=1449095", "title": "Pietro Vittorelli", "text": "Biografia.\nPietro Vittorelli \u00e8 nato a Roma il 30 giugno 1962, da una famiglia originaria di San Vittore del Lazio, in provincia di Frosinone.\nDopo gli studi presso il liceo scientifico Tullio Levi Civita di Roma e quelli universitari presso l'Universit\u00e0 La Sapienza, il 19 luglio 1989 consegu\u00ec la laurea in medicina e chirurgia.\nIl 24 settembre 1989 fece il suo ingresso come postulante nell'abbazia di Montecassino. Emise la professione monastica il 13 gennaio 1991 e ricevette l'ordinazione presbiterale il 26 giugno 1994. Nel 1994 consegu\u00ec il baccellierato in teologia cattolica presso il Pontificio Ateneo Sant'Anselmo in Roma. Durante gli studi teologici divenne anche membro del senato accademico del Pontificio Ateneo Sant'Anselmo.\nNel 1994 sostenne l'esame di Stato per l'abilitazione alla professione medica e si iscrisse all'albo dei medici chirurghi della provincia di Frosinone. Nel 1997 venne nominato maestro dei novizi della Congregazione Cassinese e animatore vocazionale della medesima congregazione. Nel 2003 venne nominato dalla Regione Lazio membro del comitato provinciale di bioetica dell'azienda sanitaria locale di Frosinone.\nDal 1994 al 2004 partecip\u00f2 alla realizzazione delle mostre per il \"bimillenario di Ges\u00f9 Cristo\" e per il Giubileo del 2000, in collaborazione con la Biblioteca Apostolica Vaticana e il Ministero per i Beni Culturali. \u00c8 stato autore di articoli sulla dottrina sociale della Chiesa e di altri .\nIl 25 ottobre 2007 il capitolo dell'arciabbazia di Montecassino lo elesse 191\u00ba abate. L'elezione venne confermata e ratificata il 17 novembre dello stesso anno da papa Benedetto XVI. Dopo aver ricevuto la benedizione abbaziale dal cardinale Giovanni Battista Re, allora prefetto della Congregazione per i vescovi, il 31 dicembre prese possesso del palazzo abbaziale e della chiesa madre, nonch\u00e9 della diocesi facente capo all'abbazia territoriale di Montecassino. Il 24 maggio 2009 ricevette la visita di Benedetto XVI.\nNel mese di maggio 2012 venne colpito da una grave crisi respiratoria (fonti giornalistiche in seguito hanno dichiarato che l'episodio sarebbe avvenuto a causa di abuso di droga in un suo viaggio a Berlino), per il quale risult\u00f2 paralizzato in una parte importante del corpo (la versione ufficiale dell'abbazia dichiar\u00f2 invece che si sarebbe trattato di un ictus, conseguenza di una crisi cardiaca).\nDopo lunga degenza e terapia riabilitativa (le medesime fonti giornalistiche affermano che si sarebbe trattato di una importante clinica svizzera), nella primavera del 2013 Vittorelli fece rientro tra le mura dell'abbazia. Partecip\u00f2 alla visita \"ad limina\" del 9 febbraio 2013.\nIl 12 giugno 2013 papa Francesco ha accettato la sua rinuncia per motivi di salute al governo pastorale dell'abbazia di Montecassino.\nTrasferitosi in un appartamento di sua propriet\u00e0 a Roma, Vittorelli, secondo fonti giornalistiche, avrebbe continuato a organizzare feste a base di droga e a intrattenere numerosi rapporti omosessuali, iniziati gi\u00e0 quando ancora risiedeva a Montecassino, anche grazie all'uso di un \"social network\" diffuso nella comunit\u00e0 omosessuale, Grindr, sotto falsa identit\u00e0.\nL'11 novembre 2015 la Guardia di Finanza gli ha sequestrato 500.000 euro \u00absomma della quale [...] si sarebbe impossessato prelevandola, durante il suo mandato, dai conti dell'abbazia\u00bb. Avrebbe usato il denaro per cene di lusso, profumi, vestiti, per pagare ragazzi escort, organizzare orge ed acquistare ecstasy, poppers e GHB (una potente droga da stupro).\nLe somme sottratte dall'ex abate sarebbero state riciclate in varie \"tranche\", dopo essere transitate su conti correnti gestiti dal fratello Massimo, intermediario finanziario, prima di tornare nella disponibilit\u00e0 dell'ex abate, che aveva accesso illimitato ai conti di Montecassino. Il fratello \u00e8 ora indagato per riciclaggio di denaro."}
{"id": "1449096", "revid": "277947", "url": "https://it.wikipedia.org/wiki?curid=1449096", "title": "Bindo Bonichi", "text": "Biografia.\nDi famiglia nobile, sostenne a Siena la carica di Governatore. Da anziano divenne frate Oblato di Maria Vergine, collabor\u00f2 alla stesura degli \"Statuti\" dell'Ordine di Santa Maria della Misericordia e si dedic\u00f2 all'assistenza ai poveri e degli infermi.\nScrisse le \"Rime\", dove traspare la sua morale filosofica. Il realismo del Bonichi ha come fine l'indirizzare i suoi concittadini al corretto comportamento e all'osservanza dei doveri verso lo stato e la moralit\u00e0: ricercare le virt\u00f9, considerare la felicit\u00e0 come il frutto delle ricchezze, far prevalere la ragione sugli istinti.\nPer questo Bindo Bonichi si allinea ai comici pi\u00f9 per lo stile che per i contenuti. \nLa vena satirica di Bonichi verr\u00e0 evidenziata soprattutto nei sonetti pi\u00f9 che nelle canzoni. Nei sonetti, infatti, con energia e tono aspro, critic\u00f2 l'ignoranza dei ricchi, l'alterigia dei nobili, la prepotenza dei furbi, dando vita spesso a icastiche macchiette.\nBonichi risult\u00f2 l'anticipatore di un altro illustre senese: Cecco Angiolieri."}
{"id": "1449097", "revid": "7", "url": "https://it.wikipedia.org/wiki?curid=1449097", "title": "Clyde Barrow", "text": ""}
{"id": "1449100", "revid": "7", "url": "https://it.wikipedia.org/wiki?curid=1449100", "title": "Bonnie Parker", "text": ""}
{"id": "1449101", "revid": "111429306", "url": "https://it.wikipedia.org/wiki?curid=1449101", "title": "Catena Aiguilles d'Arves-Mas de la Grave", "text": "La Catena Aiguilles d'Arves-Mas de la Grave (detto anche \"Massiccio d'Arvan-Villards\" oppure \"Massiccio des Arves\") \u00e8 un gruppo montuoso francese nelle Alpi del Delfinato.\nSi trova nei dipartimenti dell'Is\u00e8re, della Savoia e delle Alte Alpi.\nToponimo.\nPrende il nome dalle Aiguilles d'Arves e dal Pic du Mas de la Grave, le due montagne pi\u00f9 significative. In alternativa prende anche il nome dal torrente Arvan, affluente dell'Arc.\nClassificazione.\nSecondo la SOIUSA il gruppo montuoso \u00e8 un supergruppo con la seguente classificazione:\nDelimitazioni.\nRuotando in senso orario i limiti geografici sono: Colle del Galibier, Colle del Lautaret, fiume Romanche, Col des Pr\u00e8s Nouveaux, torrente Arvan, fiume Arc, torrente Valloirette, Colle del Galibier.\nSuddivisione.\nLa Catena Aiguilles d'Arves-Mas de la Grave \u00e8 suddivisa in due gruppi e cinque sottogruppi:"}
{"id": "1449103", "revid": "798140", "url": "https://it.wikipedia.org/wiki?curid=1449103", "title": "Philippe Leclerc de Hauteclocque", "text": "Dopo aver aderito al movimento della Francia libera divenne famoso comandando un distaccamento mobile in Nord Africa contro le forze dell'Asse. A partire dall'estate 1944 guid\u00f2 con abilit\u00e0 ed energia la 2e division blind\u00e9e dimostrando notevole capacit\u00e0 nella condotta di operazioni con mezzi corazzati.\nDopo la guerra, assunse per breve tempo il comando delle forze francesi in Indocina, mor\u00ec nel 1947 in seguito ad un incidente aereo. Ricevette il titolo postumo di maresciallo di Francia nel 1952.\n\u00c8 considerato personaggio di rilievo nazionale, la sua memoria \u00e8 onorata con monumenti in varie piazze di citt\u00e0 e paesi francesi. L'esercito francese ha assegnato il nome Leclerc al suo pi\u00f9 recente modello di carro armato.\nCarriera.\nLa sua carriera militare inizi\u00f2 all'\u00c9cole sp\u00e9ciale militaire de Saint-Cyr, l'accademia militare francese, da cui usc\u00ec nel 1924 per raggiungere il grado di capitano nel 1937.\nPartecip\u00f2 alla seconda guerra mondiale e, all'atto della resa francese nel giugno 1940, raggiunse Londra; nella capitale britannica gi\u00e0 si trovava il generale Charles de Gaulle, capo della cosiddetta \"Francia libera\", organizzazione che raccoglieva tutti i francesi che non avevano accettato la resa ai tedeschi e che, pur con mezzi limitati, tentava di ripristinare l'onore militare della Francia cominciando dal controllo delle sue colonie sparse nel mondo.\nFu proprio questa la prima missione di Leclerc, promosso al grado di maggiore e inviato nell'Africa Equatoriale Francese per assumere il controllo della colonia del Camerun, incarico retto dal 29 agosto 1940 al 12 novembre 1940.\nMa la Francia Libera era pressata dalla necessit\u00e0 di aumentare il proprio credito presso gli Alleati con alcune vittorie militari, e questo port\u00f2 alla pianificazione di un attacco nel Sahara libico, allora sotto il controllo dell'esercito italiano.\nIl 16 gennaio 1941, promosso colonnello della Francia libera Leclerc guid\u00f2 un tentativo di conquista dell'oasi libica di Murzuch con una colonna proveniente dal Ciad, ma fu respinto dalle truppe italiane delle compagnie sahariane e dovette ritirarsi.\nAndr\u00e0 meglio nel successivo assedio dell'oasi di Cufra, conquistata con l'appoggio degli inglesi il 1\u00ba marzo 1941.\nSuccessivamente, con le forze italo-tedesche ormai in arretramento continuo, ebbe modo di distinguersi nelle battaglie in Tunisia fino alla capitolazione definitiva delle forze italo-tedesche in Africa (13 maggio 1943).\nSbarcato in Normandia il 1\u00ba agosto 1944 alla testa della 2e division blind\u00e9e, una unit\u00e0 corazzata composta di veterani francesi della campagna d'Africa ed equipaggiata con materiale statunitense, partecip\u00f2 alla campagna di Francia incluse la battaglia della sacca di Falaise e la liberazione di Parigi. Furono i reparti corazzati del generale Leclerc che entrarono per primi nella capitale francese come insistentemente richiesto dal generale de Gaulle. Dopo un nuovo brillante successo nella battaglia di Dompaire, Leclerc guid\u00f2 la 2e division blind\u00e9e nella liberazione di Strasburgo e successivamente partecip\u00f2 all'invasione della Germania nazista sempre alla testa delle sue unit\u00e0 meccanizzate. In questo contesto, fu la sua colonna ad issare la bandiera francese sul Berghof, il \"nido d'aquila\" del F\u00fchrer sulle Alpi bavaresi il 4 maggio 1945.\nComandante abile, coraggioso e deciso, Leclerc venne coinvolto in alcune polemiche in seguito al suo operato in un fatto avvenuto al termine della guerra, nella piccola citt\u00e0 termale bavarese di Bad Reichenhall. Il 7 maggio 1945 le sue forze catturarono una dozzina di volontari francesi della Divisione SS \"Charlemagne\" che tentavano il rientro in patria, ed egli diede ordine di fucilarli l'indomani perch\u00e9 ritenne \"arrogante\" la risposta data alla sua domanda sul perch\u00e9 dei francesi indossassero uniformi tedesche. Gli fu risposto che anche lui non indossava un'uniforme francese, bens\u00ec americana, dato che i Francesi Liberi erano equipaggiati con armi, mezzi ed uniformi americane. Egli avrebbe ordinato di fucilarli \u00abquattro per volta, affinch\u00e9 gli ultimi vedessero morire i precedenti\u00bb; sembra inoltre che essi provenissero da un ospedale militare, essendo convalescenti da ferite riportate sul Fronte Orientale. Formalmente la fucilazione avvenne senza un processo o una corte marziale che avrebbe potuto accusarli di collaborazionismo.\nTerminate le operazioni contro la Germania, Leclerc fu inviato in Estremo Oriente dove firm\u00f2 per conto della Francia il documento di resa del Giappone (2 settembre 1945) e successivamente fu impegnato nella riconquista dell'Indocina Francese, in cui erano nati forti fermenti indipendentisti sostenuti dal movimento paramilitare comunista dei Viet Minh.\nSostituito in questo incarico dal generale Jean-\u00c9tienne Valluy, in quanto ritenuto troppo incline al negoziato piuttosto che alla lotta contro il pericolo comunista, torn\u00f2 in Francia.\nPhilippe Fran\u00e7ois Marie Leclerc de Hauteclocque mor\u00ec il 28 novembre 1947 in seguito ad un incidente aereo avvenuto a Colomb-B\u00e9char, nel deserto dell'Algeria, durante un volo di trasferimento."}
{"id": "1449107", "revid": "921573", "url": "https://it.wikipedia.org/wiki?curid=1449107", "title": "James Wong", "text": " Ha raggiunto la notoriet\u00e0 girando film come \"Final Destination\", \"The One\" e serie televisive quali \"X-Files\" e \"Millennium\".\nBiografia.\nNato ad Hong Kong nel 1959, all'et\u00e0 di dieci anni si trasferisce a San Diego (California) coi genitori.\nDurante l'et\u00e0 adolescenziale, frequenta l'istituto comprensivo \"Cajon Valley High School\", dove fa la conoscenza del futuro partner lavorativo Glen Morgan.\nUna volta diplomato, si iscrive all'universit\u00e0 comprensiva cristiana romana \"Loyola Marymount University\"; dove entra a far parte di un gruppo comico.\nTerminati gli studi, Wong inizia a scrivere varie sceneggiature per il produttore Sandy Howard, che per\u00f2 non riesce a piazzarle nell'industria cinematografica. Riscuote inoltre numerosi insuccessi, specialmente il film \"Dragonball Evolution\" che nonostante gli incassi viene giudicato \"uno spreco di tempo\" da critica e pubblico.\nVita privata.\nVive in California insieme alla moglie Teena Wong, dalla quale ha avuto tre figli."}
{"id": "1449113", "revid": "287204", "url": "https://it.wikipedia.org/wiki?curid=1449113", "title": "Aqua Iulia", "text": "LAqua Iulia \u00e8 stato il quinto acquedotto della citt\u00e0 di Roma, costruito nel 33 a.C. dall'edile Marco Vipsanio Agrippa, amico, leale collaboratore e in seguito generale e genero di Ottaviano, il futuro imperatore Augusto, alla cui famiglia, la \"gens Iulia\", fu appunto dedicato.\nPercorso e costruzione.\nCaptava l'acqua da sorgenti nel territorio tuscolano, al XII miglio della via Latina, identificate presso l'attuale ponte degli \"Squarciarelli\", nel comune di Grottaferrata. Le sorgenti erano a poca distanza da quelle che alimentavano l'acquedotto dell\"Aqua Tepula\".\nL'intero percorso misurava 15,426 miglia romane (ca. 22,5\u00a0km.), delle quali quasi la met\u00e0 (circa 11\u00a0km.) in superficie. La portata giornaliera era di 1.206 quinarie, 50.043 m3, corrispondenti a 579 litri d'acqua al secondo. Il dislivello passava dai 350 m di altitudine in corrispondenza della fonte ai 64 m circa di Roma.\nData la vicinanza con le sorgenti della \"Tepula\", i due condotti viaggiavano insieme, in sotterranea, da un punto a tutt'oggi non individuato, fino alla \"piscina limaria\" (il bacino di decantazione) che si trovava nell'attuale zona delle Capannelle. Da l\u00ec in poi i condotti si separavano nuovamente, proseguendo in superficie ed utilizzando, per circa 9,6\u00a0km, le arcuazioni gi\u00e0 edificate per l'acquedotto dell\"Aqua Marcia\", opportunamente ristrutturate per sostenere il maggiore sforzo. Il triplice condotto \u00e8 ancora visibile nei tratti di arcate rimasti in piedi. I due condotti continuavano comunque a viaggiare insieme, bench\u00e9 separati. La portata definitiva comune venne accresciuta in seguito da 92 quinarie prelevate dall\"Acqua Marcia\" e di altre 163, molto pi\u00f9 tardi, derivate dall'acquedotto del\"Anio Novus\".\nL'acquedotto arrivava a Roma nella localit\u00e0 \"ad spem veterem\", nei pressi di Porta Maggiore. Da qui in avanti le arcate del condotto proseguivano fino a scavalcare la via Tiburtina su un arco che fu poi trasformato nella Porta Tiburtina. Il percorso tornava poi sotterraneo, superava la Porta Viminale, dove oggi sorge la Stazione Termini, e concludeva il suo tragitto in prossimit\u00e0 della Porta Collina, dove si trovava il \u201ccastello\u201d principale di distribuzione, nelle vicinanze dell'attuale via XX Settembre.\nGrazie ad una serie di ben 17 punti di distribuzione, l\"Aqua Iulia\", insieme alla \"Tepula\", approvvigionava i colli Celio, Esquilino, Viminale, Quirinale, Campidoglio, Palatino e Piccolo Aventino, oltre ai Fori.\nDopo una prima serie di restauri effettuata gi\u00e0 da Augusto tra l'11 e il 4 a.C., altri interventi furono effettuati da Caracalla e poi da Alessandro Severo, che utilizz\u00f2 queste acque per rifornire una fontana monumentale tuttora visibile nell'attuale Piazza Vittorio, conosciuta come i \"Trofei di Mario\" o \"nymphaeum Alexandri\".\nL'arrivo a Roma dell'acqua (che poi si disperde) avviene ora con un canale noto come \"Marrana Mariana\" e costruito da papa Callisto II nel 1122, che veniva all'epoca usato principalmente per i mulini e per l'irrigazione dei campi."}
{"id": "1449115", "revid": "103608748", "url": "https://it.wikipedia.org/wiki?curid=1449115", "title": "Cromio di Etna", "text": "Fu uno dei pi\u00f9 importanti personaggi alla corte di Gerone I.\nBiografia.\nGiovanissimo, nel 493 a.C., partecip\u00f2 sotto il comando di Ippocrate, tiranno di Gela, alla battaglia contro i siracusani presso il fiume Eloro, dove si distinse per eroismo. Nel 480 a.C., partecip\u00f2 con Gelone alla battaglia di Himera contro i cartaginesi e, nel 474 a.C., con Gerone I alla battaglia di Cuma contro gli Etruschi. Spos\u00f2 una loro sorella e si stabil\u00ec a Siracusa.\nDopo l'assunzione del regno di Siracusa da parte di Gerone, ebbe importanti incarichi fra cui il governorato di Etna (Etna-Katane o Etna-Inessa), la citt\u00e0 fondata da Gerone nel 476 a.C. alle pendici del monte Etna, oppure la citt\u00e0 dove si rifugiarono gli esuli di Etna quando furono cacciati dagli originari abitanti di Katane. Di questa citt\u00e0 (presso la quale esisteva un antico culto di Zeus etneo) Cromio fu verosimilmente al governo durante la minore et\u00e0 di Dinomene, il figlio di Gerone, che aveva il titolo di re di Etna.\nIn data imprecisata vinse a Nemea una gara con la quadriga, carro trainato da cavalli.\nQuando il tiranno di Rhegion cerc\u00f2 di conquistare la citt\u00e0 di Locri Epizefiri, che era sotto la protezione dello stato siracusano, e ivi invi\u00f2 Leofrone, figlio di Anassilao, i Locresi chiesero aiuto a Ierone, che prontamente invi\u00f2 a Rhegion suo cognato Cromio, il cui intervento valse a far desistere l'esercito rhegino da un attacco a Locri."}
{"id": "1449121", "revid": "773636", "url": "https://it.wikipedia.org/wiki?curid=1449121", "title": "Chiesa di Santa Lucia vergine e martire", "text": "La chiesa di Santa Lucia vergine e martire \u00e8 un luogo di culto cattolico di Montecastello, frazione del comune di Pontedera.\nStoria e descrizione.\nFu edificata sulle strutture della preesistente rocca. Nel 1260 risulta suffraganea della pieve di San Gervasio e nel 1431 venne elevata a pieve. Il 13 luglio 1944 militari tedeschi minarono e abbatterono il campanile della chiesa e con questo la chiesa stessa. Rimase in piedi il muro perimetrale a nord e quello dell'abside.\nLa nuova chiesa fu ricostruita nel dopoguerra e inaugurata il 14 luglio 1948. L'interno \u00e8 diviso in tre navate e concluso da un'abside semicircolare al centro della quale \u00e8 conservata una statua con le reliquie di \"Santa Lucia\". Tra le opere d'arte, un artistico frontale di tabernacolo in marmo scolpito del XV sec. con lo stemma della famiglia Galletti, una pila per l'acqua santa, una statua in legno raffigurante \"San Rocco\"."}
{"id": "1449123", "revid": "1543377", "url": "https://it.wikipedia.org/wiki?curid=1449123", "title": "Rodney Stark", "text": "Biografia.\nCresciuto a Jamestown, in North Dakota (USA), da una famiglia luterana, si laure\u00f2 in giornalismo all'Universit\u00e0 di Denver nel 1959, e in sociologia all'Universit\u00e0 della California, Berkeley nel 1965. Dopo aver insegnato per 32 anni all'Universit\u00e0 di Washington, si trasfer\u00ec nel 2004 alla Baylor University, dove \u00e8 condirettore dell'istituto di studi religiosi. \n\u00c8 specializzato in sociologia della religione ed \u00e8 uno dei maggiori esponenti della teoria della scelta razionale."}
{"id": "1449127", "revid": "767487", "url": "https://it.wikipedia.org/wiki?curid=1449127", "title": "Passo della Greina", "text": "Il passo della Greina, in sursilvano Pass Crap, \u00e8 un valico alpino situato a 2359\u00a0m s.l.m. che collega la valle di valle di Campo nel Canton Ticino con la Val Lumnezia nei Grigioni.\nDescrizione.\nIl sentiero che sale dal lato ticinese parte al termine di una strada carrozzabile a circa 2000\u00a0m s.l.m. Un servizio di auto postali porta gli escursionisti fino a questa quota. Il sentiero da questo versante \u00e8 molto scosceso nella sua parte iniziale; superata a nord la capanna Scaletta, diventa meno ripido e penetra, superato il colle, nella valle che a 2200\u00a0m s.l.m. forma un altopiano.\nQuesto si estende per 6\u00a0km in un paesaggio unico sulle Alpi, una vera e propria tundra con delle formazioni rocciose bizzarre e un torrente che pigramente scende formando meandri e spiagge colorate. La flora nel breve periodo estivo \u00e8 molto varia e coloratissima. Questo altopiano \u00e8 iscritto nell'Inventario federale dei paesaggi, siti e monumenti d'importanza nazionale (IFP).\nCuriosit\u00e0.\nLa roccia calcarea presente nella regione ha assunto per effetto dell'erosione forme bizzarre: molto ammirato nei pressi del passo un arco naturale con una lunghezza di circa quaranta metri.\nCollegamenti esterni.\nIl Passo della Greina su geofinder.ch"}
{"id": "1449128", "revid": "22475", "url": "https://it.wikipedia.org/wiki?curid=1449128", "title": "Otto racconti contro la paura", "text": "Otto racconti contro la paura (\"Alfred Hitchcock's Haunted Houseful\") \u00e8 un'antologia di racconti di genere thriller e giallo.\nCome molti altri titoli di genere, il nome di Alfred Hitchcock viene usato esclusivamente per meri scopi promozionali: l'antologia, infatti, \u00e8 curata da Robert Arthur Jr.\nL'edizione italiana vede l'assenza di un racconto: \"The Treasure in the Cave\" di Mark Twain, che risulta del tutto inedito in Italia."}
{"id": "1449131", "revid": "712828", "url": "https://it.wikipedia.org/wiki?curid=1449131", "title": "Matsuri Hino", "text": "Carriera.\nHa cominciato a disegnare da adolescente, dedicandosi alla creazione di piccole storie; ha debuttato nel settembre del 1995 sulla rivista \"LaLa DX\" con l'opera \"Kono Yume Ga Mimetara\" (\"Quando questo sogno finisce\").\nNegli anni seguenti pubblica diverse storie brevi di un solo capitolo (tutte sulla rivista \"LaLa\") e poi, nel 1999, inizia la sua prima opera a pi\u00f9 ampio respiro e che le regaler\u00e0 una certa notoriet\u00e0: \"Toraware No Minoue\" pubblicata in Italia dalla J-Pop con il titolo \"Captive Heart\".\nSuccessivamente comincia la serializzazione di \"Meru Puri\" (del 2002), storia del giovane principe Alam costretto a fuggire dal suo mondo per via di un incantesimo, che soggiorna dalla romantica e sognatrice Airi. Particolarit\u00e0 di Alam \u00e8 che le tenebre lo fanno crescere d'et\u00e0 e solo il \"bacio della vergine\" pu\u00f2 riportarlo ai suoi anni originali. I capitoli sono stati raccolti poi in 4 tank\u014dbon e pubblicati anche in Italia ad opera della Planet Manga.\nNel 2005 l'autrice d\u00e0 alle stampe \"Wanted\", una storia romantica molto breve (solo 3 corposi capitoli) ambientata nel mondo dei pirati. In Italia \u00e8 stato pubblicato dalla J-Pop in un volume unico insieme alla storia breve \"In primavera, fiori di ciliegio\", pubblicata in Giappone alla fine degli anni novanta.\nL'opera pi\u00f9 famosa dell'autrice \u00e8, per\u00f2, \"Vampire Knight\" che arriva solo dopo l'uscita di \"Wanted\". Attualmente \"Vampire Knight\" \u00e8 ancora in corso di pubblicazione sulla rivista \"LaLa\" e viene distribuita anche in Italia sempre dalla Planet Manga. A causa, per\u00f2, dei ritardi in patria e del raggiungimento della pubblicazione giapponese, la serializzazione \u00e8 progressivamente diventata aperiodica.\nVita privata.\nMatsuri Hino \u00e8 uno pseudonimo che l'autrice utilizza quando disegna manga: non ha ancora rivelato il suo vero nome. Prima di diventare mangaka, ha lavorato per alcuni anni in una libreria."}
{"id": "1449133", "revid": "78273", "url": "https://it.wikipedia.org/wiki?curid=1449133", "title": "Ferrovia Siena-Buonconvento-Monte Antico-Grosseto", "text": ""}
{"id": "1449136", "revid": "773636", "url": "https://it.wikipedia.org/wiki?curid=1449136", "title": "Chiesa di San Lorenzo e San Bartolomeo", "text": "La chiesa di San Lorenzo e San Bartolomeo si trova a Treggiaia, una frazione di Pontedera in (provincia di Pisa).\nStoria e descrizione.\nL'interno, si presenta a croce latina ed \u00e8 ad unica navata absidale mentre nei bracci del transetto si aprono due cappelle. All'esterno si erge il massiccio campanile. \nL'originale stile romanico venne alterato in seguito ad alcuni interventi degli inizi del Settecento che, seguendo l'imperante gusto barocco, videro l'applicazione di sovrastrutture su molte parti dell'edificio. Tra questi spiccano il portone in arenaria ed il campanile. \nNel 1957 la facciata \u00e8 stata riportata all'iniziale stile romanico con la tamponatura delle due finestre laterali e la scoperta del rosone centrale.\nAll'interno vi sono due sculture lignee policromate; la prima, raffigurante \"\"San Bartolomeo\", \u00e8 stata attribuita a Francesco di Valdambrino mentre l'altra, una \"Madonna con Bambino\"\", risale agli ultimi decenni del XVI secolo."}
{"id": "1449143", "revid": "599013", "url": "https://it.wikipedia.org/wiki?curid=1449143", "title": "Jorge Cadete", "text": "Carriera.\nClub.\nGli inizi.\nInizia la sua carriera calcistica con l'Associa\u00e7\u00e3o Academica di Santar\u00e9m nella stagione 1983-84, a quindici anni, segnando 43 reti in appena 18 partite. Il suo exploit non passa inosservato: viene tesserato dallo Sporting Lisbona nel cui settore giovanile giocher\u00e0 dalla stagione 1984-1985 fino a quella 1986-1987.\nAffermazione.\nEsordisce nella prima squadra dello Sporting Lisbona nel 1987-1988 giocando 6 partite. Viene poi mandato in prestito al Vit\u00f3ria Set\u00fabal dove nella stagione successiva mette a segno 10 gol. La sua abilit\u00e0 lo riporta rapidamente a Lisbona nella stagione 1989-1990, dove resta fino al 1995-1996 diventando uno dei giocatori pi\u00f9 emblematici. Con la squadra conquista il suo unico titolo nel 1995, quando vince la Coppa nazionale contro il Mar\u00edtimo. Ha segnato 70 reti per lo Sporting in poco pi\u00f9 di 180 presenze.\nBrescia e Celtic Glasgow.\nChiude con lo Sporting Lisbona all'inizio della stagione 1994-1995. Dopo aver fatto solo due apparizioni, passa a settembre in prestito al Brescia. Rimane in Serie A solo una stagione, dopo aver segnato un unico gol in 13 apparizioni. Ritorna allo Sporting nella stagione successiva, ma gioca solo due partite e nell'aprile del 1996 rescinde il contratto, firmando per il Celtic Glasgow. Il suo debutto contro l'Aberdeen avviene al Celtic Park, dove segna il quinto gol del Celtic nella vittoria 5-0. In questo scorcio di stagione realizza 5 gol in 6 apparizioni.\nNella stagione seguente, 1996-1997, \u00e8 ancora in Scozia e disputa la pi\u00f9 grande annata della sua carriera. A fine anno registra 25 reti in 31 apparizioni, senza l'ausilio di calci di rigore. Nonostante ci\u00f2, la sua squadra perde il titolo di lega a vantaggio degli storici rivali dei Rangers Glasgow.\nQuando l'allenatore del Celtic Tommy Burns viene sostituito da Wim Jansen, citando problemi di salute mentale e di un mancato adeguamento alla vita in Scozia senza la sua famiglia, chiede il trasferimento. Passa dunque al Celta Vigo per circa 3.500.000 sterline.\nSpagna ed Inghilterra.\nGioca nel Celta Vigo la stagione 1997-1998 e parte della stagione 1998-1999. Nel gennaio del 1999 torna in Portogallo al Benfica dove ritrova il suo ex compagno al Celtic Pierre Van Hooijdonk. Dopo una stagione e mezza in Portogallo, si trasferisce in Premier League al Bradford City, in prestito per il resto della stagione 1999-2000. Fa il suo debutto per il club come sostituto in un 1-1 con l'Aston Villa. Gioca altre sei gare, di cui solo due da titolare, senza segnare gol. Viene quindi restituito al Benfica ed alla fine della stagione ottiene lo svincolo e firma per la Estrela da Amadora per la stagione 2000-2001.\nViene poi contattato dal neopromosso St. Mirren, che sta cercando un attaccante, tuttavia la proposta di gennaio cade e rimane con l'Estrela de Amadora fino alla fine della stagione 2001-2002.\nRitorno in Scozia.\nDopo la sua partenza all'Estrela da Amadora si ritrova senza squadra a 33 anni. Decide quindi di fare una comparsata nel reality televisivo del Grande Fratello.\nAll'inizio del 2003-2004 inizia la ricerca di un nuovo club. Torna in Scozia, sperando di trovare ingaggio al Celtic Glasgow ma trova solo un contratto a breve termine con il Partick Thistle alla fine di gennaio 2004, ponendo fine ai 18 mesi di lontananza dal gioco. Cadete era per\u00f2 ormai l'ombra di s\u00e9 stesso, e dopo otto apparizioni in prima squadra non gli viene offerto il rinnovo del contratto. Cerca quindi di trovare un nuovo club, ma termina la stagione 2003-2004 senza un club.\nAll'inizio della stagione 2004-2005 firma per il club portoghese di Serie D \"Clube Desportivo Pinhalnovense\", dove rimane fino alla fine della stagione, disputando cinque gare e segnando 2 reti. Al termine della stagione si ritira definitivamente dal calcio giocato.\nNazionale.\nHa accumulato 33 presenze nella squadra nazionale portoghese (22 mentre era allo Sporting Lisbona, 9 al e 2 al Celta Vigo), segnando 5 reti. La sua prima partita in nazionale \u00e8 stata il 29 agosto 1990, uno 0-0 in amichevole contro la Germania. Venne scelto per la fase finale degli Europei del 1996 da Ant\u00f3nio Oliveira.\nLa sua ultima partita \u00e8 stata la sconfitta 0-3 in Inghilterra, il 22 aprile 1998, in un incontro amichevole.\nVita privata.\nRitiratosi dal calcio nel 2005 dopo aver giocato nella serie D portoghese con la maglia del Desportivo Pinhalnovense, cade economicamente in disgrazia, tornando a vivere a Lisbona a casa dei genitori e con un sussidio statale da 180 \u20ac a settimana."}
{"id": "1449145", "revid": "1543377", "url": "https://it.wikipedia.org/wiki?curid=1449145", "title": "Antoniano", "text": "L'Antoniano di Bologna \u00e8 un'istituzione della \"Provincia Minoritica di Cristo Re dei Frati Minori dell'Emilia Romagna\", che si occupa di solidariet\u00e0, intrattenimento e comunicazione sociale.\nStoria.\nL'Antoniano fu fondato nel 1953 dai frati minori del convento di Sant'Antonio a Bologna padre Gabriele Adani (1927-1993), padre Ernesto Caroli (1917-2009), padre Benedetto Dalmastri (1926-2009) e padre Berardo Rossi (1922-2013), soprannominati \"i quattro moschettieri\".\nLe iniziative originarie dell'istituto erano la mensa per i poveri, l'Accademia d'Arte Drammatica e il cinema-teatro. Dagli anni sessanta sono state affiancate da attivit\u00e0 relative alla produzione televisiva e discografica. Tra queste la pi\u00f9 conosciuta \u00e8 lo Zecchino d'Oro.\nSolidariet\u00e0.\nIl 20 settembre 2006 l'Antoniano \u00e8 stato riconosciuto come ONLUS per le sue attivit\u00e0 di beneficenza e di assistenza sociale e sanitaria. L'operato di Antoniano ONLUS consiste principalmente nelle seguenti iniziative:\nFormazione.\nL'Antoniano attua diverse opere relative alla formazione, la pi\u00f9 nota delle quali \u00e8 il Piccolo Coro \"Mariele Ventre\" dell'Antoniano, un coro composto da bambini dai tre agli undici anni. Nato originariamente, nel 1963 per accompagnare i piccoli cantanti dello Zecchino d'Oro, conduce oggi anche un'intensa attivit\u00e0 concertistica ed \u00e8 fra gli ambasciatori dell'Unicef.\nUn altro coro dell'Antoniano, le Verdi Note, \u00e8 costituito dagli ex componenti del Piccolo Coro che abbiano superato l'et\u00e0 limite e che desiderino continuare la loro esperienza canora.\nDal 1959 l'Antoniano gestisce una scuola di danza classica, oggi molto affermata.\nL\"'Accademia Antoniana\", nata come scuola di teatro, offre corsi di recitazione ma anche di linguaggio cinematografico e radiofonico e di altre discipline legate al mondo dello spettacolo.\nAttivit\u00e0 culturali.\nLe attivit\u00e0 culturali dell'Antoniano nascono come strumento di sostegno alle opere di carit\u00e0 dei frati minori.\nIl cinema dell'Antoniano cura ogni anno la rassegna \"Schermi e Lavagne\", durante la quale vengono proiettati film per bambini ragazzi.\nL'accademia teatrale dell'Antoniano \u00e8 ancora oggi attiva, e le si affianca l'iniziativa \"\"Teatro Ragazzi\", durante la quale vengono rappresentati adattamenti teatrali di fiabe per bambini. Gli spettacoli teatrali per bambini e ragazzi dell'Antoniano vengono trasmessi nei reparti pediatrici di molti ospedali, nell'ambito dell'iniziativa \"Teatro in corsia\".\nNel 1957 \u00e8 nato il \"Centro cattolico per la diffusione della Parola di Dio\"\", poi chiamato Societ\u00e0 del Vangelo, che ha lo scopo di diffondere la Bibbia nei luoghi pubblici, per esempio tramite una copia del Vangelo nelle stanze d'albergo.\nDal 1954 al 1972 l'Antoniano ha curato le Biennali d'Arte Sacra Contemporanea, che furono di grande impulso alla produzione artistica a soggetto religioso.\nCentro di produzione.\nIl centro di produzione Antoniano Production cura diverse trasmissioni televisive e produzioni discografiche.\nIl prodotto televisivo di maggior rilievo \u00e8 lo Zecchino d'Oro, che viene prodotto dall'Antoniano sin dalla sua terza edizione. Negli anni ottanta inizi\u00f2 ad andare in onda settimanalmente anche \"Il Sabato dello Zecchino d'oro\", su testi di Marco Di Tillo e Guerrino Gentilini. In una delle prime edizioni divenne molto famoso tra i ragazzi il personaggio di \"Cartella\", interpretato da un giovanissimo Piero Chiambretti. Nel corso degli anni si sono affiancate diverse trasmissioni \"satellite\", a cominciare dagli speciali trasmessi dalla Rai in occasione della festa della mamma, della Pasqua e del Natale, ma anche trasmissioni indipendenti, fra cui \"Terraluna\" (2002-2006, Sat 2000), \"Parol\u00e0\" (2005-2006, Sat 2000), \"La Banda dello Zecchino\" (1990-2001 Rai 1). Nel 2010 \u00e8 andato in onda lo Zecchino show, sul canale satellitare DeA Kids.\nAltre trasmissioni non sono invece legate allo Zecchino d'Oro, come \"Music Gate\" (Rai Gulp) e \"6 in cammino\" (Boing).\nAlla produzione televisiva si affianca una produzione di home entertainment, che comprende I cartoni dello Zecchino d'Oro, documentari didattici e altri prodotti home video.\nDal punto di vista discografico l'Antoniano si colloca tra i principali produttori al mondo di musica per bambini. Possiede infatti un repertorio di oltre 1000 brani, che comprendono tutte le canzoni dello Zecchino d'Oro (di cui l'Antoniano si riserva i diritti di riproduzione) e l'intero repertorio del Piccolo Coro, con numerose raccolte di questi pezzi, oltre ad incisioni di musica sacra, canzoni tradizionali, cd didattici e musicoterapia.\nL'Antoniano production gestisce una stazione radio, Radio Tau e una web radio dedicata allo Zecchino d'Oro, \"Radio Zecchino Web\".\nStudio televisivo.\nI programmi realizzati nel centro di produzione sono:"}
{"id": "1449147", "revid": "628767", "url": "https://it.wikipedia.org/wiki?curid=1449147", "title": "Distretto di Sarpang", "text": "Sarpang \u00e8 uno dei 20 distretti (dzongkhag) che costituiscono il Bhutan. Il distretto appartiene al dzongdey meridionale.\nMunicipalit\u00e0.\nIl distretto consta di dodici gewog (raggruppamenti di villaggi):"}
{"id": "1449148", "revid": "287204", "url": "https://it.wikipedia.org/wiki?curid=1449148", "title": "Jamestown", "text": "Geografia.\nSudafrica"}
{"id": "1449157", "revid": "729019", "url": "https://it.wikipedia.org/wiki?curid=1449157", "title": "El Alto (Argentina)", "text": "El Alto \u00e8 un comune di seconda categoria dell'Argentina, capoluogo del dipartimento omonimo, nella provincia di Catamarca, situato nella parte orientale della provincia."}
{"id": "1449158", "revid": "22475", "url": "https://it.wikipedia.org/wiki?curid=1449158", "title": "Polpetta", "text": "La polpetta \u00e8 una pietanza a base di carne, verdure o pesce, spezie e aromi impastati in tuorli d'uovo, farina e pangrattato e servite a tavola come seconda portata. Una volta preparato l'impasto, se ne prendono via via piccole porzioni che, schiacciate e lavorate a mano, raggiungono la caratteristica forma rotondeggiante. Le si pu\u00f2 cuocere in umido, in forno o fritte.\nStoria.\nProbabilmente il primo, vero inventore delle polpette fu Marco Gavio Apicio, cuoco romano, che tra 25 a.C. e il 35 a.C. cucinava sicuramente delle polpette sia di carne sia di pesce (come si pu\u00f2 vedere nei suoi libri di ricette, tramandati fino a oggi). Nonostante questo, non v'\u00e8 traccia della parola \"polpetta\", che appare nel secolo XV grazie al \"Libro de Arte Coquinaria\" di Maestro Martino, cuoco dell'allora camerlengo patriarca di Aquileia.\nNel capitolo I di questo libro - scritto in lingua volgare - l'autore delinea, a suo giudizio, i modi migliori per cucinare vari tagli di carne di differenti animali. Tra l'altro, scrive: \u00ab[...] carne de vitello, zio\u00e8 il pecto davanti \u00e8 bono allesso, et la lonza arrosto, et le cosse in polpette. [...] De la carne del cervo la parte denanzi \u00e8 bona in brodo lardieri, le lonze se potono far arrosto, et le cosse son bone in pastello secco o in polpette\u00bb.\nNel descrivere poi la preparazione di quella che lui definisce polpetta, Maestro Martino pare per\u00f2 alludere a una pietanza che noi, oggi, chiameremmo involtino allo spiedo. In ogni caso, nella storia della letteratura culinaria italiana, questa \u00e8 la prima ricetta in assoluto espressamente dedicata alle polpette:\n\u00abPer fare polpette di carne de vitello o de altra bona carne. In prima togli de la carne magra de la cossa et tagliala in fette longhe et sottili et battile bene sopra un tagliero o tavola con la costa del coltello, et togli sale et finocchio pesto et ponilo sopra la ditta fetta di carne. Dapoi togli de petrosimolo, maiorana et de bon lardo et batti queste cose insieme con un poche de bone spetie, et distendile bene queste cose in la dicta fetta. Dapoi involtela inseme et polla nel speto accocere. Ma non la lassare troppo seccar al focho\u00bb.\nLe polpette secondo l'Artusi.\nPellegrino Artusi, nel suo ben noto manuale \"La scienza in cucina e l'arte di mangiar bene\" (1891), cos\u00ec ci presenta le polpette: \u00abNon crediate che io abbia la pretensione d'insegnarvi a far le polpette. Questo \u00e8 un piatto che tutti lo sanno fare cominciando dal ciuco, il quale fu forse il primo a darne il modello al genere umano. Intendo soltanto dirvi come esse si preparino da qualcuno con carne lessa avanzata; se poi le voleste fare pi\u00f9 semplici o di carne cruda, non \u00e8 necessario tanto condimento. Tritate il lesso colla lunetta e tritate a parte una fetta di prosciutto grasso e magro per unirla al medesimo. Condite con parmigiano, sale, pepe, odore di spezie, uva passolina, pinoli, alcune cucchiaiate di pappa, fatta con una midolla di pane cotta nel brodo o nel latte, legando il composto con un uovo o due a seconda della quantit\u00e0. Formate tante pallottole del volume di un uovo, schiacciate ai poli come il globo terrestre, panatele e friggetele nell'olio o nel lardo. Poi con un soffritto d'aglio e prezzemolo e l'unto rimasto nella padella passatele in una teglia, ornandole con una salsa d'uova e agro di limone\u00bb.\nDi l\u00e0 dalla raffinata salsa in fricassea con cui l'Artusi ci suggerisce di condire il piatto, questo scritto ci ricorda come, almeno in determinati periodi storici, le polpette siano state anche un modo per riciclare gli avanzi di carne, specialmente del lesso. Il trito ci permette di mescolare e \"nascondere\" gli ingredienti originali, lasciandoci solo da assaporare il gusto finale. Com'\u00e8 accaduto per altri cosiddetti \"piatti poveri\", anche le polpette hanno conosciuto la loro evoluzione, divenendo un piatto a s\u00e9 stante, preparato acquistando appositamente gli ingredienti ed evitando, quasi completamente, il riciclo di eventuali avanzi. Oggigiorno, si privilegiano materie prime \"ricche\", quali: carne macinata fresca, Parmigiano grattugiato, prosciutto o mortadella (sempre triturati); oppure le si prepara col pesce (ad esempio il baccal\u00e0), o di verdure.\nEspressioni idiomatiche.\nLa parola \"polpetta\" nella lingua italiana si appresta variet\u00e0 di interpretazioni metaforiche."}
{"id": "1449160", "revid": "287204", "url": "https://it.wikipedia.org/wiki?curid=1449160", "title": "Antofagasta de la Sierra", "text": "Antofagasta de la Sierra \u00e8 un comune di terza categoria dell'Argentina, , capoluogo del dipartimento omonimo nella provincia di Catamarca, situato in piena regione andina, a 608 km dal capoluogo provinciale."}
{"id": "1449162", "revid": "547034", "url": "https://it.wikipedia.org/wiki?curid=1449162", "title": "Ba\u00f1ado de Ovanta", "text": "Ba\u00f1ado de Ovanta (ufficialmente Santa Rosa) \u00e8 un comune di seconda categoria dell'Argentina, capoluogo del dipartimento di Santa Rosa; appartenente alla provincia di Catamarca, \u00e8 situato nella parte sud-orientale della provincia."}
{"id": "1449163", "revid": "124123", "url": "https://it.wikipedia.org/wiki?curid=1449163", "title": "S\u00f6nam Choklang", "text": " Dopo la sua morte \u00e8 stato riconosciuto come secondo Panchen Lama.\nNato in una famiglia povera, era soprannominato \"Be\u02bcu\", vitello, per via della sua carnagione pallida e con questo nome si present\u00f2 al Ganden Tripa del Gelug, che allora era probabilmente Lodr\u00f6 Ch\u00f6kyong. Fu lui a dargli il nome \"S\u00f6nam Ch\u00f6kyi Langpo\", \"toro sul lato della virt\u00f9\", e ad ammetterlo alla scuola.\nAl termine della sua istruzione, torn\u00f2 nelle sue terre d'origine nell'\u00dc-Tsang, dove raccolse numerosi discepoli, fond\u00f2 il piccolo monastero di \u00dcding e commission\u00f2 la realizzazione di una grande statua del Buddha.\nAlla fine della sua vita si ritir\u00f2 nell'eremitismo."}
{"id": "1449165", "revid": "1543377", "url": "https://it.wikipedia.org/wiki?curid=1449165", "title": "Kenneth Arrow", "text": "Arrow \u00e8 considerato tra i fondatori della moderna economia neoclassica. I suoi contributi principali riguardano la teoria della scelta sociale, soprattutto con il teorema dell'impossibilit\u00e0 che porta il suo nome, e l'analisi delle situazioni di equilibrio economico generale. Inoltre, ha contribuito ad altre aree della ricerca economica, come la teoria della crescita endogena e lo studio delle asimmetrie informative.\nBiografia.\nSi diplom\u00f2 alla Townsend Harris High School e ottenne un Bachelor's degree al City College of New York nel 1940. Alla Columbia University, nel 1941, consegu\u00ec il master. La seconda guerra mondiale interruppe gli studi di Arrow, che fu ufficiale del servizio meteorologico dell'esercito degli Stati Uniti dal 1942 al 1946. Dal 1946 al 1949 fu studente alla Columbia university, ma anche ricercatore associato in seno alla Cowles Foundation alla University of Chicago. Inoltre, nello stesso periodo fu professore assistente di economia presso la stessa universit\u00e0. Nel 1947 spos\u00f2 Selma Schweitzer, dalla quale avrebbe avuto due figli, David Michael ed Andrew Seth. Nel 1951 ottenne il Ph. D. alla Columbia.\nNel 1972 gli fu assegnato il Premio Nobel, ed Arrow divenne il pi\u00f9 giovane vincitore (51 anni) del riconoscimento. \u00c8 stato \"Joan Kenney Professor\" Emerito di economia e di ricerca operativa alla Stanford University. Nel 2004 il Presidente degli Stati Uniti, George W. Bush, gli consegn\u00f2 la \"National Medal of Science\", il pi\u00f9 alto riconoscimento scientifico negli Stati Uniti, per i suoi contributi nella ricerca sulla determinazione delle decisioni in condizioni di informazione imperfetta e sulla gestione del rischio. Inoltre, Arrow \u00e8 stato un membro fondatore della Pontificia Accademia delle Scienze Sociali.\nPrincipali contributi alla teoria economica.\nTeorema dell'impossibilit\u00e0.\nIl teorema dell'impossibilit\u00e0 di Arrow dimostra l'impossibilit\u00e0 della democrazia rappresentativa basata sui principi che solitamente sono considerati alla base della democrazia stessa: uguaglianza dei voti, univocit\u00e0 della scelta, certezza del risultato.\nTeoria dell'equilibrio economico generale.\nInsieme a G\u00e9rard Debreu, che avrebbe vinto il Nobel nel 1983, Arrow forn\u00ec la prima prova rigorosa dell'esistenza di una situazione di equilibrio (v. Modello di Arrow-Debreu), dati alcuni vincoli, in grado di condurre all'equilibrio economico generale. Arrow ha, poi, continuato a estendere il modello facendo in modo che esso affrontasse anche le questioni dell'incertezza e della stabilit\u00e0 dell'equilibrio raggiunto, e analizzando la questione dell'efficienza degli equilibri competitivi.\nTeoria della crescita endogena.\nArrow contribu\u00ec alla nascita della ricerca sulla teoria della crescita endogena, riguardante lo studio dei cambiamenti tecnologici, considerati un elemento chiave della crescita economica. Fino ad allora, la teoria principale della crescita trattava il cambiamento tecnologico come generato in maniera esogena. La teoria ha cercato di studiare le ragioni economiche che spingono le imprese a innovare, portando cos\u00ec all'interno dei modelli la determinazione del cambiamento tecnologico.\nLe asimmetrie informative.\nArrow studi\u00f2 anche i problemi causati dalle asimmetrie informative nei mercati. In molte transazioni, una parte (di solito il venditore) ha maggiori informazioni riguardo al prodotto, rispetto all'altra parte. Queste asimmetrie incentivano comportamenti sleali da parte dell'operatore in possesso di informazioni pi\u00f9 precise. Il risultato \u00e8 stato la nascita di strumenti in grado di far funzionare questi mercati, pur sussistendo le asimmetrie, come le garanzie e l'autenticazione ad opera di una terza parte. Al riguardo, Arrow si dedic\u00f2 alla questione delle asimmetrie nell'assistenza medica, nello scambio di titoli nel mercato secondario, nelle aste online e nelle assicurazioni."}
{"id": "1449166", "revid": "773636", "url": "https://it.wikipedia.org/wiki?curid=1449166", "title": "Chiesa di San Martino (Pontedera)", "text": "La chiesa di San Martino era una chiesa di Pontedera (PI).\nLa chiesa \u00e8 attestata in una bolla di Celestino III del 1193. Questo documento \u00e8 anche il primo che cita il toponimo di Pontedera. Non sappiamo esattamente se fosse all'interno o all'esterno delle mura del castello. Si presume per\u00f2 che fosse appena fuori ubicata dove fino a prima della seconda guerra mondiale esisteva piazza San Martino, tra l'attuale piazza Garibaldi e via della Misericordia.\nLa chiesa era posta sotto la pieve di Calcinaia e risulta distrutta gi\u00e0 nel XVI secolo."}
{"id": "1449167", "revid": "287204", "url": "https://it.wikipedia.org/wiki?curid=1449167", "title": "Jamestown (Dakota del Nord)", "text": "Jamestown \u00e8 un comune (\"city\") degli Stati Uniti d'America e capoluogo della contea di Stutsman nello Stato del Dakota del Nord. La popolazione era di 15.427 abitanti al censimento del 2010.\nGeografia fisica.\nJamestown \u00e8 situata a (46.905641, -98.702994).\nSecondo lo United States Census Bureau, la citt\u00e0 ha una superficie totale di 33,35 km\u00b2, dei quali 33,23\u00a0km\u00b2 di territorio e 0,11\u00a0km\u00b2 di acque interne (0,34% del totale).\nStoria.\nNel 1871, un gruppo di lavoratori della Northern Pacific Railway install\u00f2 un campo in cui la ferrovia avrebbe attraversato il fiume James, aggiungendo un'altra sezione alla nuova linea nord transcontinentale. Nel 1872, l'esercito degli Stati Uniti istitu\u00ec Fort Seward, un piccolo avamposto presidiato da tre compagnie (circa 120 uomini) del Twentieth Infantry Regiment, su un promontorio che dominava la confluenza del fiume James e del Pipestem Creek. Il forte custodiva la traversata del James dalla Northern Pacific Railway. Il forte dur\u00f2 solo cinque anni, essendo stato dismesso nel 1877, ma la ferrovia rimase, costruendo un cantiere di riparazioni che fu tra le principali industrie della citt\u00e0 fino agli anni 1960.\nJamestown fu fondata nel 1872 e il generale Thomas Rosser della Northern Pacific le diede il nome dell'omonima localit\u00e0 nella Virginia. La citt\u00e0 fu incorporata nel 1883. Nel 1873, la contea di Stutsman divenne la prima contea ufficiale nel Territorio del Dakota con Jamestown come capoluogo della contea.\nIl 10 novembre 1889 fu fondata la diocesi cattolica di Jamestown. Il 6 aprile 1897 fu cambiato il nome in diocesi di Fargo, con il cambio del seggio vescovile. Dal 1995, la diocesi di Jamestown \u00e8 elencata come una sede titolare della Chiesa cattolica.\nSociet\u00e0.\nEvoluzione demografica.\nSecondo il censimento del 2010, la popolazione era di 15.427 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 94,63% di bianchi, lo 0,84% di afroamericani, l'1,78% di nativi americani, lo 0,59% di asiatici, lo 0,06% di oceanici, lo 0,69% di altre razze, e l'1,41% di due o pi\u00f9 etnie. Ispanici o latinos di qualunque razza erano il 2,09% della popolazione."}
{"id": "1449168", "revid": "287204", "url": "https://it.wikipedia.org/wiki?curid=1449168", "title": "Bel\u00e9n (Argentina)", "text": "Bel\u00e9n \u00e8 un comune di seconda categoria dell'Argentina, appartenente alla provincia di Catamarca, situato nella parte occidentale della provincia.\nSecondo il censimento del 2010 ha una popolazione di circa 13524 abitanti. Bel\u00e9n \u00e8 anche la citt\u00e0-natale dello scrittore argentino Luis Franco.\nAmministrazione.\nGemellaggi.\nBel\u00e9n \u00e8 gemellata con le seguenti citt\u00e0:"}
{"id": "1449170", "revid": "90227", "url": "https://it.wikipedia.org/wiki?curid=1449170", "title": "Jamestown (North Dakota)", "text": ""}
{"id": "1449172", "revid": "108107", "url": "https://it.wikipedia.org/wiki?curid=1449172", "title": "Kenneth Joseph Arrow", "text": ""}
{"id": "1449173", "revid": "767487", "url": "https://it.wikipedia.org/wiki?curid=1449173", "title": "Ensapa Lobsang D\u00f6ndrup", "text": "Ensapa Lobsang Dondrup \u00e8 famoso per aver trascorso pi\u00f9 di vent'anni della sua vita a meditare in una caverna isolata sull'Himalaya."}
{"id": "1449184", "revid": "6923", "url": "https://it.wikipedia.org/wiki?curid=1449184", "title": "Viadotto Salinello", "text": "Il viadotto Salinello dell'autostrada A14 supera la valle del fiume omonimo, in Abruzzo, tra i caselli di Teramo-Giulianova-Mosciano Sant'Angelo e Val Vibrata. Ricade nei territori comunali di Tortoreto e Mosciano Sant'Angelo.\nL'alto viadotto \u00e8 stato spesso scenario di suicidi, anche dopo l'installazione nel 2011 di un'apposita rete di protezione."}
{"id": "1449185", "revid": "161273", "url": "https://it.wikipedia.org/wiki?curid=1449185", "title": "Arawn", "text": "Arawn \u00e8 una divinit\u00e0 della mitologia celtica, signore dell'Annwn, l'oltretomba nella mitologia gallese.\nLa connotazione classica lo pone come guardiano dei luoghi pericolosi e delle anime dei defunti. Non possiede un aspetto proprio, ma si aggira in molteplici forme ed aspetti per circuire ed accaparrare le anime dei vivi. Per tale ragione viene associato anche alla figura dell'inganno e della malvagit\u00e0.\nNei \"Mabinogi di Pwyll\", uno dei quattro racconti mitologici del Mabinogion, Arawn si scambia di posto per un anno e un giorno con Pwyll, un sovrano leggendario del Dyfed, in modo che quest'ultimo possa sconfiggere Hafgan, un re dell'Annwn rivale di Arawn, che pu\u00f2 essere ucciso solo da un essere umano. \nSi batt\u00e9 contro il mago Gwydion. \nNel folklore gallese Arawn guida la caccia selvaggia in cielo assieme alla moglie e quattro segugi a partire dall'autunno fino all'inizio della primavera. \nI levrieri (o veltri) di Arawn sono spiriti dell'Annwn, i C\u0175n Annwn, grossi segugi dal pelo bianco e le orecchie fulve. \nLa divinit\u00e0 viene ricordata nel nome di \"15810 Arawn\", un asteroide della fascia di Kuiper scoperto nel 1994"}
{"id": "1449186", "revid": "122551567", "url": "https://it.wikipedia.org/wiki?curid=1449186", "title": "Heihuquan", "text": "L'Heihuquan (\u9ed1\u864e\u62f3, Pugilato della Tigre Nera) \u00e8 uno stile di arti marziali cinesi che pu\u00f2 essere classificato tra gli stili Xiangxingquan o imitativi. Lo stile ha avuto origine nella provincia di Shandong. Oggi \u00e8 praticato sicuramente nell'area di Dongming e ne esistono diverse versioni praticate in altrettante province Cinesi.\nRamificazioni del Heihuquan.\nSecondo l'enciclopedia telematica dell'Istituto Confucio, \u00e8 possibile riscontrare tre differenti tipologie di Pugilato della Tigre Nera collocate in tre diverse aree geografiche: una nella provincia di Zhejiang; una in quella del Sichuan; una in quella del Gansu. Ma al di l\u00e0 di queste aree vi sono evidenze di altre zone in cui sono praticati differenti Heihuquan.\nShandong Heihuquan.\nIl libro \"Shantung Black Tiger\" collega gi\u00e0 nel suo titolo questo stile allo Shandong. Nell'articolo \"Yuncheng Wushu\", cio\u00e8 Arti Marziali di Yuncheng, lo si inserisce tra gli stili praticati in questa area, provenienti in epoca della dinastia Qing da Henan ed Hebei.\nZhejiang Heihuquan.\nIn questa provincia \u00e8 praticato un tipo di Heihuquan che per le sue caratteristiche tecniche pu\u00f2 essere considerato un Nanquan.\nTra i suoi Taolu troviamo: Shaolin Heihu (\u5c11\u6797\u9ed1\u864e); Xiao Heihu (\u5c0f\u9ed1\u864e); Heihujia (\u9ed1\u864e\u67b6); Wuhuquan (\u4e94\u864e\u62f3); ecc.\nSecondo Chen Xiangjin e Ji Jiancheng esso \u00e8 diffuso nelle aree di Taizhou \u53f0\u5dde, Shaoxing \u7ecd\u5174, Jinhua \u91d1\u534e, Wenzhou \u6e29\u5dde, Qingtian \u9752\u7530 e Longquan \u9f99\u6cc9.\nChuanxi Heihuquan (\u5ddd\u897f\u9ed1\u864e\u62f3).\nChuanxi Heihuquan, cio\u00e8 il Pugilato della Tigre Nera dell'ovest del Sichuan.\nGansu Heihuquan (\u7518\u8083\u9ed1\u864e\u62f3).\nQuesto tipo, proviene dal Simenquan (\u56db\u95e8\u62f3).\nHunan Heihuquan.\nSecondo un sito ufficiale dello sport dell'Hunan questo stile \u00e8 diffuso nelle aree amministrative di Shaoyang \u90b5\u9633 e Lingling \u96f6\u9675.\nL'Heihuaquan dell'Hunan conta oggi la 15\u00aa generazione. Ha 9 Taolu tra i quali citiamo: Yuezhong Pangui (\u6708\u4e2d\u6500\u6842) e Heihu Taoxin (\u9ed1\u864e\u638f\u5fc3).\nJilin Heihuquan.\nNel 2011 \u00e8 stato pubblicato un libro dal titolo \"Heihuquan\", scritto da Qu Jiangchun, in cui si mostra una forma che si compone di 45 figure e che appartiene al Pugilato della Tigre Nera del Jilin. Questo stile \u00e8 stato tramandato da Zhou Mingde \u5468\u660e\u5fb7 ed oggi \u00e8 rappresentato da Qu Jiangchun \u66f2\u6c5f\u6625, Song Hengde \u5b8b\u6052\u5fb7, Sun Liangji \u5b59\u826f\u5409. Zhou Mingde era originario di Shouguang \u5bff\u5149 in Shandong.\nPeixian Heihuquan.\nL'Heihuquan compare in un elenco di Stili praticati nella citt\u00e0 di Peixian.\nShaolin Heihumen ovvero Guangdong Heihumen.\nUno stile chiamato Sh\u01ceol\u00edn h\u0113ih\u01d4m\u00e9n \u5c11\u6797\u9ed1\u864e\u95e8 (scuola della Tigre Nera di Sh\u01ceol\u00edn) che oggi \u00e8 praticata ad Hong Kong, proverrebbe dal Guangdong.\nSecondo la \"Black Tiger Association\" nel 1830 lo stile \u00e8 stato trasmesso da Zh\u00e0od\u00e9 \u5146\u5fb7, abate del tempio X\u012bch\u00e1ns\u00ec \u897f\u79aa\u5bfa in Guangdong, ad un giovane che di cognome S\u016b \u82cf del distretto Sh\u00f9nd\u00e9q\u016b \u9806\u5fb7\u5340. Quel giovane assunse il nome di H\u0113ih\u01d4 \u9ed1\u864e (Tigre Nera) con cui fu famoso come una delle \"Dieci Tigri del Guangdong\" (Gu\u01cengd\u014dng sh\u00ed h\u01d4 \u5e7f\u4e1c\u5341\u864e).\nQuesta scuola \u00e8 stata insegnata in Hong Kong da un maestro che si chiamava Hu\u00e1ng Xi\u00e1ng \u9ec4\u7965 (1902 - 1989).\nEsercizi di Acquisizione della Forza.\nS\u016b H\u0113ih\u01d4 \u82cf\u9ed1\u864e inizialmente apprese da Zh\u00e0od\u00e9 \u5146\u5fb7 alcuni metodi fondamentali di acquisizione di forza:\nSequenze.\nLa Scuola della Tigre Nera di Sh\u01ceol\u00edn \u00e8 uno stile composito, che deriva da varie esperienze. Questo un elenco di sequenze praticate al suo interno:\nLe Dieci Forme.\nLa \"sequenza di pugilato delle 10 forme della Tigre Nera\" contiene l'imitazione di 10 animali:\nForme in altri stili dal nome Heihuquan.\nIl B\u0101j\u00edqu\u00e1n, lo Zhaomen dell'Emei e il Liuhequan hanno una forma (Taolu) di Heihuquan."}
{"id": "1449187", "revid": "287204", "url": "https://it.wikipedia.org/wiki?curid=1449187", "title": "Lobsang Ch\u00f6kyi Gyalsten", "text": "Biografia.\nLobsang Chokyi Gyaltsen fu maestro e successivamente amico del 5\u00ba Dalai Lama, Lozang Gyatso ricordato nella storia come \"il grande\". Il 5\u00ba Dalai Lama concesse come abitazione a Lobsang il monastero di Tashilhunpo, e lo dichiar\u00f2, in vita, come la reincarnazione di Amitabha Buddha. Inoltre Lobsang riserv\u00f2 per s\u00e9 l'appellativo di Panchen (che tradotto significa \"grande studioso\") e decise di trasmetterlo non solo ai suoi successori, ma anche ai suoi predecessori partendo da Khedrup Je, il primo Panchen Lama."}
{"id": "1449188", "revid": "2173351", "url": "https://it.wikipedia.org/wiki?curid=1449188", "title": "Galaxy (album)", "text": "Galaxy \u00e8 il quarto album studio e unico \"concept album\" dei Rockets, pubblicato nel 1980. L'edizione francese contiene il brano Galactica cantato in francese e con arrangiamenti un po' diversi, ed \u00e8 intitolato \"Galactica, La Femme Du Metal\". Nello stesso anno i Rockets ricevono un disco di platino per il milione di copie di dischi venduti dalla pubblicazione del singolo Future Woman (1975) fino a Galaxy."}
{"id": "1449191", "revid": "124831366", "url": "https://it.wikipedia.org/wiki?curid=1449191", "title": "Arrigo Levi", "text": " \nFu il primo giornalista a condurre un telegiornale in Italia.\nBiografia.\nL'esilio in Argentina.\nAppartenente a una famiglia della comunit\u00e0 ebraica di Modena, il padre Enzo era un noto avvocato, ricordato negli annali dell'automobilismo per aver redatto l'accordo fondativo che sanc\u00ec la nascita della Scuderia Ferrari. La madre, Ida Donati, discendeva da Donato Donati, mercante arrivato a Modena nel XVII secolo da Finale Emilia, che aveva introdotto il grano saraceno nel Ducato estense. Lo zio materno Pio Donati, avvocato antifascista, era deputato del Partito Socialista Italiano e a causa della sua ostilit\u00e0 al regime era stato costretto all'esilio in Belgio, morendovi nel 1927.\nArrigo fu raggiunto dalle leggi razziali mentre era allievo del ginnasio presso il Liceo classico Muratori: l\u00ec sostenne privatamente l'esame di fine anno. Dall'anno successivo, come allievo della \"Scuola media ebraica paterna\", continu\u00f2 a sostenere gli esami privatamente presso il Liceo scientifico Tassoni, fino alla maturit\u00e0. Nel 1942 riusc\u00ec finalmente a trasferirsi con i genitori in Argentina. A Buenos Aires inizi\u00f2 gli studi universitari e nel 1943 intraprese la carriera giornalistica, come collaboratore de \"L'Italia libera\", giornale del Partito d'Azione.\nLa carriera giornalistica.\nDopo la guerra torn\u00f2 con la famiglia a Modena, appena in tempo perch\u00e9 suo padre potesse partecipare, il 2 giugno 1946, al referendum istituzionale. A Modena complet\u00f2 gli studi universitari, laureandosi in filosofia, e continu\u00f2 la sua carriera giornalistica presso il giornale \"L'Unit\u00e0 Democratica\" diretto dal conterraneo Guglielmo Zucconi. \nTrasferitosi in Israele si arruol\u00f2 volontario nelle brigate del Negev e partecip\u00f2 alla prima guerra arabo-israeliana, scrivendo corrispondenze dal conflitto per i quotidiani \"Libert\u00e0\" e \"Gazzetta di Modena\" (con direttore ancora Guglielmo Zucconi), nonch\u00e9 per la rivista socialista \"Critica Sociale\" diretta da Ugo Guido Mondolfo.\nSi trasfer\u00ec successivamente a Londra, dove lavor\u00f2 al programma \"Radio Londra\" presso la BBC. Successivamente fu corrispondente del quotidiano torinese \"Gazzetta del Popolo\". Dal 1953 al 1959 invi\u00f2 le sue corrispondenze da Roma al quotidiano \"Corriere d'Informazione\", edizione pomeridiana del \"Corriere della Sera\".\nGli incarichi pi\u00f9 importanti.\nNel 1960 si spost\u00f2 a Mosca. Qui, fino al 1962, fu corrispondente del \"Corriere della Sera\" e poi, fino al 1966, corrispondente del \"Giorno\". Nel 1966 pass\u00f2 alla Rai, dove condusse il telegiornale fino al 1968 (e fu questa un'innovazione, in quanto fino ad allora apparivano sul video annunciatori professionisti e non giornalisti). Torn\u00f2 alla carta stampata nel 1969, come inviato del quotidiano torinese \"La Stampa\", incarico che ricopr\u00ec fino al 1973, quando divenne direttore dello stesso. Rimase a Torino fino al 1978. Dal 1979 al 1983 collabor\u00f2 con il \"Times\", curando la rubrica di problemi internazionali. Nel 1988 divenne capo editorialista del \"Corriere della Sera\" e dal 1998 al 15 maggio 2013 fu Consigliere per le relazioni esterne del Quirinale, prima con Carlo Azeglio Ciampi e poi con Giorgio Napolitano.\nLa televisione.\nOltre al telegiornale, al quale si dedic\u00f2 nella met\u00e0 degli anni sessanta, Levi leg\u00f2 il suo nome a molte trasmissioni televisive, in gran parte realizzate per la RAI. Tra queste: \"Tam Tam\" (1981), \"Punto sette\" e \"Punto sette, una vita\". In seguito lavor\u00f2 per Canale 5, guidando il programma \"Tiv\u00f9 Tiv\u00f9\" con Angelo Campanella (dal 1987 al 1988). Lavor\u00f2 di nuovo per la RAI con le trasmissioni \"I giorni dell'infanzia\" (1993), \"Emozioni Tv\" (1995) e \"Gli archivi del Cremlino\" (1997), della quale fu anche autore. Nel 1999, su Raiuno, condusse \"C'era una volta la Russia\".\nVita privata.\nSpos\u00f2 Carmela Lenci e da lei ebbe una figlia, Donatella.\nMorte.\nArrigo Levi \u00e8 morto a Roma il 24 agosto 2020, all'et\u00e0 di 94 anni a causa di un tumore."}
{"id": "1449192", "revid": "729019", "url": "https://it.wikipedia.org/wiki?curid=1449192", "title": "Plagiocefalia", "text": "La plagiocefalia \u00e8 la deformazione della testa del neonato durante i primi mesi di vita; il peso e la posizione della testa influiscono sulle ossa craniche ancora elastiche.\nEziopatogenesi.\nLe ossa del neonato sono morbide e solo con lo sviluppo diventeranno rigide; nel primo periodo di vita \u00e8 facile quindi che assumano forme non consone in relazione alla postura che il bambino assume, cosa che si verifica in particolare per la testa.\nNon \u00e8 raro vedere bimbi con la testa asimmetrica gi\u00e0 alla nascita, soprattutto in caso di parto gemellare.\nComunque sia negli ultimi vent'anni, sulla scorta delle indicazioni pediatriche di non far dormire il bimbo prono o di fianco per contrastare il fenomeno della SIDS, la cosiddetta plagiocefalia posturale \u00e8 di fatto diventata un passaggio fondamentale nella vita di ogni bambino.\nClinica.\nLa plagiocefalia \u00e8 estremamente comune: uno studio recente calcola una incidenza del 46,6%; in altri termini quasi la met\u00e0 dei neonati ha una qualche forma di plagiocefalia. Di conseguenza, la plagiocefalia non dovrebbe essere considerata una forma patologica.\nTra le manifestazioni pi\u00f9 ricorrenti, dovute a una compressione ossea o muscolare, possono esserci frequenti e abbondanti rigurgiti. Da notare che la plagiocefalia pu\u00f2 essere causata da un torcicollo congenito (il bambino ha la tendenza a ruotare la testa sempre da un lato).\nTrattamento.\nIn genere basta un po' di attenzione da parte dei genitori nel ruotare la testa del bimbo il pi\u00f9 spesso possibile, in maniera che il peso non sia esercitato sempre sullo stesso lato della testa.\nInoltre in caso di alterazioni non troppo gravi, col passar dei mesi \u00e8 proprio lo stesso bambino a muoversi di pi\u00f9 e a risistemare la situazione, in quanto le ossa sono ancora abbastanza elastiche da poter riprendere una forma pi\u00f9 o meno sferica; \u00e8 possibile inoltre ricorrere a soluzioni ortopediche come i caschi.\nPlagiocefalia, trattamento con un casco.\nIl trattamento con ortesi cranica \u00e8 consigliabile nei casi pi\u00f9 severi di plagiocefalia e qualora non siano stati riscontrati miglioramenti apprezzabili con il riposizionamento.\nPrincipio di funzionamento.\nIl principio di funzionamento dell'ortesi cranica \u00e8 semplice: il casco fa s\u00ec che la crescita del cranio avvenga principalmente in direzione delle zone piatte, cos\u00ec che esse possano espandersi fino al raggiungimento delle zone protruse.\nIl casco direziona la crescita cranica verso le parti piatte lasciando delle camere di espansione (ossia, dei vuoti) e creando, invece, contatto in corrispondenza delle zone protruse della testa.\nEt\u00e0 di trattamento.\n\u00c8 possibile ricorrere al trattamento con ortesi modellante a partire dal quinto mese di vita e comunque secondo indicazione medica.\n\u00c8 consigliabile iniziare il trattamento entro l'anno di et\u00e0: infatti, l'et\u00e0 di inizio trattamento \u00e8 un fattore determinante per la durata e l'efficacia della terapia ortesica.\nLa durata del trattamento dipende dall'et\u00e0 del neonato e della gravit\u00e0 della plagiocefalia.\nEfficacia.\nLa terapia con casco consente di ottenere risultati pi\u00f9 apprezzabili e in tempi decisamente pi\u00f9 rapidi rispetto al tradizionale riposizionamento, il quale risulta inefficace dopo il quarto mese, dal momento che il neonato inizia a muoversi di pi\u00f9 in maniera autonoma.\nLa testa riacquista una forma consona senza alcuna complicazione per la crescita cerebrale.\nControindicazioni.\nI caschi per plagiocefalia posizionale sono ausili ortopedici pensati appositamente per i neonati, pertanto non ci sono particolari controindicazioni e possono essere utilizzati senza limitare i movimenti e lo sviluppo dei bambini.\nUn fattore da non trascurare \u00e8, tuttavia, il peso dell'ortesi, che varia a seconda della tecnica di costruzione del dispositivo.\nIn Italia, sono state sviluppate tecniche di realizzazione attraverso stampante 3D, che consentono di ottenere un ortesi particolarmente leggera."}
{"id": "1449198", "revid": "767487", "url": "https://it.wikipedia.org/wiki?curid=1449198", "title": "\u03a0 3,14", "text": "\u03c0 3,14 \u00e8 il quinto album studio dei Rockets, pubblicato nel 1981."}
{"id": "1449199", "revid": "287204", "url": "https://it.wikipedia.org/wiki?curid=1449199", "title": "Chris Cohan", "text": "Acquist\u00f2 il 25% della societ\u00e0 nel 1991 e ne divenne unico proprietario nel 1995, per poi vendere il 20% della franchigia a quattro investitori della Silicon Valley nel 2005.\nBiografia.\nLa carriera di Cohan come proprietario dei Warriors \u00e8 tutt'altro che soddisfacente. Nelle stagioni 1991-1992 e 1993-1994 i Warriors parteciparono ai playoffs (Cohan era comproprietario). Con le All-Star Tim Hardaway e Latrell Sprewell, e il rookie dell'anno Chris Webber, la squadra sembrava destinata a migliore gloria. Comunque, Cohan acquis\u00ec il team in ancora non chiare circostanze quando la nuova stagione era solo al suo inizio, subentrando ai vecchi proprietari Dan Finnane e Jim Fitzgerald.\nNel giro di un mese, Webber fu scambiato e, nel febbraio successivo, il popolare coach Don Nelson fu confermato.\nDal 1994 al 2006 i Warriors non hanno partecipato alla post-season, dodici anni che segnano la pi\u00f9 lunga mancanza dai playoff per una squadra NBA. Sotto Cohan, il team ha cambiato nove capi allenatori e non ha concluso nemmeno una stagione con almeno met\u00e0 delle partite vinte. Quando i Warriors ospitarono l'All-Star Game del 2000 a Oakland, i tifosi contestarono Cohan.\nNel 2007 finalmente i Warriors hanno partecipato alla post-season, sconfiggendo al primo turno i Dallas Mavericks, superfavoriti per la vittoria del campionato, per 4 gare a 2. Saranno per\u00f2 sconfitti nel secondo turno dagli Utah Jazz per 4 gare a 1.\nCohan si \u00e8 laureato ad Arizona State University nel 1973. "}
{"id": "1449200", "revid": "648716", "url": "https://it.wikipedia.org/wiki?curid=1449200", "title": "Costante di von Klitzing", "text": "La costante di von Klitzing, indicata con \"formula_1\" \u00e8 una costante fisica definita come il rapporto tra la costante di Planck e il quadrato della carica elettrica fondamentale e ha le dimensioni di una resistenza:\nCome nel caso della velocit\u00e0 della luce il valore della costante di von Klitzing \u00e8 fissato convenzionalmente: a partire dal , il suo valore \u00e8 per definizione pari a . Tale valore \u00e8 stato in precedenza misurato con grande precisione per mezzo di misure dell'effetto Hall quantistico in eterostrutture. Tali misure sono state ripetute pi\u00f9 volte in diversi laboratori metrologici e i risultati sono stati successivamente confrontati al fine di determinare l'entit\u00e0 massima dell'errore sperimentale. Poich\u00e9 tali misure costituiscono fino a ora le pi\u00f9 precise misure di resistenza disponibili, il valore della costante di von Klitzing \u00e8 stato assunto come standard fondamentale di resistenza. Occorre per\u00f2 fare attenzione in quanto essa non definisce operativamente l'ohm (gi\u00e0 definito a partire dall'ampere e dalle altre grandezze fondamentali del sistema internazionale) bens\u00ec costituisce un riferimento per costruire degli opportuni standard di resistenza.\nSi pu\u00f2 mostrare che la Costante di Klitzing rappresenta una resistenza elettrica a partire dall'espressione\ndove \"h\" \u00e8 la costante di Planck (che vale Js), \"m\" \u00e8 la massa dell'elettrone (che vale ) e \"c\" \u00e8 la velocit\u00e0 della luce (che vale ) per cui\nL'elettrone ha una carica elettrica \"e\" = che alla distanza \"R\" del raggio elettromagnetico dell'elettrone (che vale ) determina il potenziale elettrico\nIl prodotto della frequenza \u03bd dell'elettrone per 2\u03c0R vale la velocit\u00e0 ovvero \u03b1c con \u03b1 costante di struttura fine dell'elettrone (che \u00e8 uguale a 1/137,0359895).\nIl prodotto della carica elettrica e la frequenza vale la corrente elettrica\nil rapporto\ncon i valori riportati su \u00e8\nda cui l'identit\u00e0 (quantitativa) tra formula_9 e formula_10.\nEguagliando la formula_9 e la formula_10, tenuto conto che V/i = 1/2\u03b5\u03b1c e, come mostrato in precedenza, \u03b1c = 2\u03c0R\u03bd si ha:\nche consente di ottenere l'identit\u00e0 \"qualitativa\" tra formula_9 e la formula_10 perch\u00e9 l'energia emessa o assorbita dall'elettrone (h\u03bd) \u00e8 pari all'energia del suo potenziale elettrico.\nDall'ultima equazione si pu\u00f2 ottenere che la dimensione della Costante di Josephson \u00e8 una frequenza/volt.\nLa Costante di Josephson \u00e8 data da \ne vale C/Js. Il rapporto 2\u03bd/V vale GHz/V\nEguagliando le ultime due equazioni si ottiene"}
{"id": "1449203", "revid": "773636", "url": "https://it.wikipedia.org/wiki?curid=1449203", "title": "Chiesa della Madonna dei Braccini", "text": "La chiesa della Madonna dei Braccini \u00e8 una chiesa di Pontedera, nella frazione de La Borra.\nA poca distanza dalla scomparsa chiesa di San Michele di Travalda (XI secolo), fra il 1651 e il 1652 fu eretta l'attuale chiesa in un podere della famiglia Braccini, col titolo di Santa Maria della Tosse, "}
{"id": "1449204", "revid": "729019", "url": "https://it.wikipedia.org/wiki?curid=1449204", "title": "Huillapima", "text": "Huillapima \u00e8 una citt\u00e0 dell'Argentina, appartenente alla provincia di Catamarca, situata a 1600 km da Buenos Aires."}
{"id": "1449205", "revid": "1448629", "url": "https://it.wikipedia.org/wiki?curid=1449205", "title": "Dunfermline", "text": "Dunfermline (in gaelico scozzese, D\u00f9n Ph\u00e0rlain) \u00e8 una citt\u00e0 del Fife, Scozia. \u00c8 situata su di un rilievo a dalle rive del Firth of Forth, 20\u00a0km a nordovest di Edimburgo. La citt\u00e0 \u00e8 l'antica capitale della Scozia e nella Abbazia di Dunfermline sono tumulate le spoglie di Robert Bruce. La citt\u00e0 \u00e8 attraversata, da nord a sud, dal pittoresco \"Pittencrieff Park\", dal quale la citt\u00e0 ha assunto il nome. La citt\u00e0 ha una popolazione di 39.229 abitanti.\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "1449206", "revid": "1543377", "url": "https://it.wikipedia.org/wiki?curid=1449206", "title": "Ceramico (Atene)", "text": "Il Ceramico (, \"Kerameikos\", in greco) \u00e8 una necropoli della citt\u00e0 di Atene, utilizzata a partire dalla fine del XII secolo a.C. e fino all'epoca romana e bizantina (VI secolo). \u00c8 oggi un importante sito archeologico e meta di turismo.\nDescrizione.\nIl nome deriva dal demo di Kerameis, che si trovava sul lato nordoccidentale dell'Acropoli, lungo il fiume Eridano e comprendeva un quartiere interno alle mura cittadine del V-IV secolo a.C. dove si trovavano le officine dei vasai, e la necropoli all'esterno delle mura. Secondo lo storico greco Erodoto il nome derivava dal termine (\"keramos\", o \"terracotta\"), mentre secondo Pausania derivava da K\u00e8ramos, figlio di Dioniso e Arianna.\nLa necropoli si era sviluppata lungo la \"via dell'Accademia\", dove sorgeva la scuola instaurata da Platone, che usciva dalle mura cittadine attraverso la porta detta \"Dipylon\" (\"doppia porta\"), e lungo la \"via Sacra\" che conduceva al santuario di Eleusi, ed usciva dalla citt\u00e0 dalla \"Porta Sacra\".\nVi furono condotti scavi a partire dal 1863, in seguito alla scoperta di iscrizioni funerarie durante i lavori per l'apertura di una nuova strada verso il Pireo. Gli scavi sistematici di tutta la zona archeologica furono condotti a partire dal 1913 da parte dell'Istituto archeologico germanico. Interrotti nel 1916 in seguito alla prima guerra mondiale, furono poi ripresi nel 1926. Gli scavi permisero di ritrovare una grande quantit\u00e0 di ceramica, consentendo di definire l'evoluzione della ceramica greca attica a partire dagli stili protogeometrico e geometrico.\nLe prime tombe submicenee ad inumazione furono in seguito sostituite da tombe ad incinerazione, i cui segnacoli erano spesso grandi anfore o crateri (VIII secolo a.C. Alla fine del VII secolo a.C. apparvero le stele scolpite, prima in \"poros\" (calcare locale) e poi in marmo, e in seguito anche statue di figure umane (\"kuroi\").\nI ritrovamenti degli scavi sono custoditi nel Museo del Ceramico, adiacente all'area archeologica, inaugurato nel 1937 e ingrandito negli anni sessanta, o nel Museo archeologico nazionale di Atene. Tra questi si cita l'\"Oinochoe del Dipylon\", che porta la pi\u00f9 antica iscrizione conosciuta in alfabeto greco, risalente alla seconda met\u00e0 dell'VIII secolo a.C. Altri ritrovamenti sono custoditi nel Museo archeologico nazionale di Atene."}
{"id": "1449207", "revid": "757396", "url": "https://it.wikipedia.org/wiki?curid=1449207", "title": "Athl\u012btik\u012b En\u014dsis K\u014dnstantinoupole\u014ds (pallacanestro)", "text": "LAEK (gr. \"\u0391\u03b8\u03bb\u03b7\u03c4\u03b9\u03ba\u03ae \u0388\u03bd\u03c9\u03c3\u03b9\u03c2 \u039a\u03c9\u03bd\u03c3\u03c4\u03b1\u03bd\u03c4\u03b9\u03bd\u03bf\u03c5\u03c0\u03cc\u03bb\u03b5\u03c9\u03c2\" - \"Athlitiki Enosis Konstantinoupoleos\") \u00e8 una societ\u00e0 di pallacanestro greca con sede ad Atene. \u00c8 una sezione della polisportiva .\nStoria.\nInsieme al Panathinaikos e all'Aris, l'AEK \u00e8 una delle sole tre squadre greche ad aver sempre preso parte alla massima divisione greca, sin dalla nascita della competizione, avvenuta nel 1963.\nRetrocessa in A2 per l'unica volta al termine della stagione 2010/2011 dopo aver vinto solo 8 partite su 26 in stagione.\n\u00c8 stata inoltre la prima squadra greca a qualificarsi per una Final Four della Coppa dei Campioni (ora Eurolega). Accadde nel 1966: la Final Four si tenne a Bologna. Due anni dopo, nel 1968, l'AEK divenne anche il primo team ellenico a vincere un titolo europeo. Il 4 aprile di quell'anno i giallo-neri sconfissero i cecoslovacchi dell'USK Praga per 89-82, davanti a ben 80.000 spettatori, e si portarono a casa la Coppa delle Coppe.\nNegli anni sessanta l'AEK domin\u00f2 anche in patria, vincendo il campionato greco nel 1963, nel 1964, nel 1965, nel 1966 (quattro vittorie consecutive), nel 1968 e nel 1970. Nei tre decenni dopo, per\u00f2, il club conquist\u00f2 soltanto un trofeo, la Coppa di Grecia del 1981.\nIl ritorno alle vittorie \u00e8 avvenuto nel XXI secolo, con le vittorie nella Coppa di Grecia del 2000 e in quella del 2001. Nel 2002 la squadra \u00e8 tornata a vincere, dopo ben 32 anni, il campionato nazionale, non senza sofferenza: sotto per 2-0 nella serie contro l'Olympiakos, sono riusciti a rimontare e a vincere per 3-2.\nSolo sul finire degli anni novanta si \u00e8 avuto un grande ritorno della squadra ateniese sulla scena europea. Nel 1998 l'AEK ha raggiunto le Final Four di Eurolega, battendo in semifinale la Benetton Treviso per 67-66, ma perdendo in finale per 44-58 contro la Virtus Bologna.\nNel 2000 \u00e8 arrivato il secondo trofeo internazionale, un'altra Coppa Saporta, conquistata con una rivincita sulla Virtus Bologna, per 83-76. Nel 2001 l'AEK ha raggiunto nuovamente le semifinali di Eurolega, perdendo per\u00f2 per 3-0 nelle serie di semifinale contro il TAU Cer\u00e1mica per 0-3.\nStemma.\nLo stemma dell'AEK raffigura un'aquila bicipite (gr. \u0394\u03b9\u03ba\u03ad\u03c6\u03b1\u03bb\u03bf\u03c2 \u0391\u03b5\u03c4\u03cc\u03c2 - \"Dikefalos Aetos\") nera su sfondo giallo, con la sigla \"A.E.K\" e, in piccolo, la dicitura \"B.C.\". L'aquila con due teste era il simbolo di Costantinopoli (attuale Istanbul), la citt\u00e0 ottomana dalla quale provenivano molti dei fondatori del club, che si erano dovuti rifugiare in Grecia in seguito alla guerra greco-turca del 1919-1922.\nRoster 2021-2022.\n\"Aggiornato al 20 dicembre 2021.\"\nPalmar\u00e8s.\nCompetizioni nazionali\nCompetizioni internazionali\nFinali disputate.\nCompetizioni nazionali\nCompetizioni europee"}
{"id": "1449208", "revid": "4711", "url": "https://it.wikipedia.org/wiki?curid=1449208", "title": "AEK BC", "text": ""}
{"id": "1449209", "revid": "4711", "url": "https://it.wikipedia.org/wiki?curid=1449209", "title": "AEK Atene B.C.", "text": ""}
{"id": "1449211", "revid": "125893452", "url": "https://it.wikipedia.org/wiki?curid=1449211", "title": "Nocturne (videogioco)", "text": "Nocturne \u00e8 un videogioco survival horror del 1999 prodotto da Terminal Reality.\nTrama.\nNel gioco si vestiranno i panni di un cacciamostri della Spookhouse che si fa chiamare col soprannome di \"Straniero\".\nIl gioco presenta 4 avventure ambientate tra gli anni venti e gli anni trenta del Novecento che potranno essere giocate in qualsiasi ordine.\nIl Regno del Male del Re Vampiro.\nLa prima avventura \u00e8 ambientata in una sperduta area della Germania, nel 1927, nei pressi del Castello di Gaustadt.\nQuest'area \u00e8 infestata sia dai lupi mannari che dai vampiri creati dal Conte Voicu, signore del Castello di Gaustadt, reso quasi invincibile dai poteri attribuitigli dalla pietra Yatfoe Ghuole.\nLa Tomba del Dio Sotterraneo.\nLa seconda avventura \u00e8 ambientata nella cittadina di Redeye, in Texas, nel 1931, dove i morti hanno cominciato a resuscitare dalle tombe.\nIl Massacro della Citt\u00e0 battuta dal Vento.\nLa terza parte del gioco \u00e8 ambientata in una Chicago, nel 1933, sotto la morsa di ferro dei gangster di Al Capone, che, grazie a una tecnologia messa a punto dal medico tedesco Loathring, ha creato un esercito di mafiosi resuscitati che dominano letteralmente la citt\u00e0.\nLa Casa al Limite dell'Inferno.\nInfine, la quarta parte del gioco ha luogo in Francia, nel 1935, nella casa di un ex membro della Spookhouse, tale Hamilton Killian, che abbandon\u00f2 l'associazione in seguito alla trasformazione della moglie in vampiro.\nSequel e spin-off.\nI tre videogiochi basati sul film \"The Blair Witch Project\" fungono da semi-seguito/spin-off di Nocturne: nel primo videogioco la protagonista \u00e8 difatti l'agente Ellspeth \"Doc\" Holliday, uno dei personaggi secondari di Nocturne. Inoltre, lo Straniero fa un'apparizione nel tutorial del gioco."}
{"id": "1449213", "revid": "124123", "url": "https://it.wikipedia.org/wiki?curid=1449213", "title": "Jean-Pierre Escalettes", "text": "Carriera.\n\u00c8 stato per cinque anni Presidente della FFF, dopo l'elezione avvenuta il 12 febbraio 2005, che gli ha portato il 92,56% delle preferenze. In precedenza ha fatto parte del \"Bordeaux \u00c9tudiants Club\" dal 1952 al 1959 e durante i suoi studi \u00e8 diventato professore d'inglese a Rib\u00e9rac, in Dordogna. Lavor\u00f2 per la squadra locale, prima come calciatore, poi come allenatore e dirigente. Lavora per il distretto della Dordogna dal 1967 e ne divenne presidente nel 1972. Viene poi eletto presidente della Lega di Aquitania nel giugno 1984. Entra a far parte del consiglio federale della FFF nel gennaio 1985. Ne diventa segretario generale nel 1990, viene eletto presidente della lega calcio amatoriale il 24 marzo 1995. Coprir\u00e0 questo ruolo fino all'8 gennaio 2005. Dopo essere diventato presidente della FFF, si prefissa come primo obiettivo il risanamento economico della Federazione. Manterr\u00e0 questo incarico per circa cinque anni, si dimetter\u00e0 difatti il 28 giugno 2010 a seguito dell'eliminazione avvenuta gi\u00e0 nella fase a gironi della Nazionale francese al Mondiale 2010 sudafricano."}
{"id": "1449217", "revid": "15756", "url": "https://it.wikipedia.org/wiki?curid=1449217", "title": "Polpettone", "text": "Il polpettone \u00e8 una pietanza solitamente a base di carne tritata, spezie, aromi e ingredienti leganti (ad esempio l'uovo e il \"pangrattato\" o la farina), servita a tavola di norma come seconda portata o piatto unico.\nIl termine \"polpettone\".\nLa parola \"polpettone\" \u00e8 l'accrescitivo di polpetta e, in effetti, \u00e8 la sua variante \"tutta d'un pezzo\". Al di l\u00e0 degli ingredienti, che sono grossomodo gli stessi - macinati, tagliuzzati o spezzettati - ci\u00f2 che cambia \u00e8 la forma finale della pietanza portata a tavola. Se le polpette sono molte e piccole, il polpettone \u00e8 costituito da un unico grande pezzo, dalla forma pi\u00f9 o meno cilindrica, il quale viene servito ai commensali affettandolo al momento. Per la sua cottura si privilegia la lessatura, l'umido o il forno. Meno usata, anche a causa delle dimensioni, la frittura. In alcune ricette, il polpettone pu\u00f2 essere farcito, ad esempio, di verdure (specialmente spinaci) e formaggio.\nIn alcune regioni d'Italia, il termine \"polpettone\" viene usato anche per indicare un tipo di torta di verdure ricoperta non dalla pasta sfoglia ma dal pan grattato, come - ad esempio - il \"Polpettone di fagiolini\", tipico della Liguria.\nIl polpettone nel mondo.\nArgentina.\nIn Argentina il polpettone viene chiamato \"Pan de Carne\" ed \u00e8 solitamente riempito di formaggio, carote e prosciutto.\nAustria.\nIn Austria il polpettone si chiama \"Faschierter Braten\" e non \u00e8 ripieno, bens\u00ec ricoperto di formaggio prima di essere cotto in forno. Come contorno, gli austriaci utilizzano solitamente le patate (quando la pietanza \u00e8 calda) o cosparso di salsa Cumberland (quando la pietanza \u00e8 fredda).\nBelgio.\nLa versione belga del polpettone \u00e8 chiamata Vl\"eesbrood\" in olandese e \"Pain de Viande\" in francese. Viene mangiato ancora caldo ed \u00e8 solitamente condito con delle salse.\nBulgaria.\nIl polpettone bulgaro si chiama \"Ruto Stefani\" (\u0420\u0443\u043b\u043e \u0421\u0442\u0435\u0444\u0430\u043d\u0438) ed \u00e8 tipicamente cotto al forno con un ripieno di uova sode.\nCile.\nIl polpettone cileno, conosciuto col nome di \"Asado Aleman\" (letteralmente \"carne tedesca arrostita\"), \u00e8 un piatto tipico del sud del Cile. Questa ricetta prevede di riempire il polpettone con uova, carote e pangrattato, e di accompagnare il piatto con patate o riso.\nCuba.\nIl polpettone cubano si chiama \"Pulpeta\". \u00c8 realizzato con carne macinata di manzo e prosciutto cotto, riempito con uova sode e cotto sul piano di cottura.\nDanimarca.\nIl nome del polpettone danese \u00e8 \"farsbr\u00f8d\" ed \u00e8 un mix di macinato di suino e manzo. Sulla cima del polpettone vengono poi riposte delle strisce di pancetta. Viene servito assieme alle patate, al forno o bollite, ed accompagnato da una gelatina rossa di ribes.\nFinlandia.\nIn Finlandia il polpettone si chiama \"lihamureke\" ed \u00e8 realizzato come un'unica, grande polpetta. Come condimento si utilizzano solo pepe e sale. Solitamente non viene accompagnato con nulla, e viene solo guarnito da una salsa al fine di rendere la pietanza meno stopposa al palato.\nGrecia.\nIn Grecia il polpettone \u00e8 molto simile a quello italiano, e si chiama rolo (\u03a1\u03bf\u03bb\u03cc). Viene fatto con carne macinata di manzo e riempito con uova sode, prosciutto cotto e formaggio.\nLibano.\nCon \"Kafta\" o \"Kofta\" (in arabo \u0643\u0641\u062a\u0629) ci si riferisce alla versione medio orientale del polpettone. Viene realizzato con carne macinata di manzo o di agnello e riempito con cipolle e prezzemolo. Viene poi ricoperto da una salsa al pomodoro condita con spezie locati e cotto al forno, accompagnato da un contorno di patate. Non \u00e8 inusuale (soprattutto nei mesi estivi) poter ordinare nei locali libanesi del Kebab di polpettone o un polpettone cucinato sulla griglia.\nMongolia.\nIl piatto si chiama \u0445\u0443\u0447\u043c\u0430\u043b (khoochmal) ed \u00e8 servito assieme a dei funghi cotti al forno assieme al polpettone.\nOlanda.\nLa versione olandese del polpettone si chiama \"gehaktbrood\" e pu\u00f2 essere mangiato caldo o freddo.\nPolonia.\nIl piatto si chiama \"piecze\u0144 rzymska\" (\"Arrosto Romano\") ed \u00e8 servito assieme a cipolle ed aglio. Viene rigorosamente riempito con uova sode.\nRomania.\nNella cucina rumena il polpettone \u00e8 chiamato \"drop\", ed \u00e8 molto simile alla preparazione dei rispettivi piatti in Bulgaria ed Ungheria. Tuttavia, a differenza di questi ultimi, il drop rumeno \u00e8 solitamente fatto con carne ed interiora di agnello (al massimo mescolate con carne di maiale), ed il ripieno a base di uova sode \u00e8 opzionale.\nRegno Unito.\nNel Regno Unito esiste una versione di polpettone a base di carne di maiale ed erbe aromatiche originario del Lincolnshire. Il suo nome \u00e8 \"Haslet\". Il piatto viene solitamente mangiato freddo, a volte come ripieno per i sandwich. La versione gallese del piatto prevede un ripieno di patate, interiora e cipolla.\nPiatti simili si rinvenivano anche nel sud degli Stati Uniti d'America, ma l'utilizzo delle interiora \u00e8 stato abbandonato nel corso degli anni, sostituito da uova e prosciutto.\nStati Uniti d'America.\nDurante la Grande Depressione degli anni '30, cucinare il polpettone era un modo semplice ed economico per sfamare la famiglia, utilizzando spesso gli avanzi della macellazione. All'epoca, era anche molto comune allungare la carne con grano e pangrattato.\nIl tipico polpettone americano dei giorni nostri \u00e8 un macinato di carne condito con erbe aromatiche. Quasi sempre, si tende ad utilizzare una salsa di pomodoro con cui viene spennellata la parte superiore del polpettone, al fine di creare una crosta gustosa e croccante durante la cottura nel forno. In alternativa, tale operazione di doratura si pu\u00f2 realizzare con un sugo di cipolle. In alcune ricette si utilizza la salsa Barbecue o un misto di Ketchup e mostarda.\nContorno classico di questo piatto americano sono le patate al forno, condite con un pizzico di burro durante la cottura.\nViene considerato come piatto da portata principale e pu\u00f2 essere mangiato sia caldo che freddo. \u00c8 facilmente reperibile nei \"diner\" americani e nei ristoranti.\nNegli USA ha guadagnato una certa notoriet\u00e0 anche il \"bacon explosion\", un rotolo di carne di salsiccia e bacon ricoperto di salsa barbecue.\nTurchia.\nNella cucina turca non esiste un polpettone totalmente a base di carne. Esiste tuttavia un piatto molto simile per forma ed aspetto, oltre che per metodo di cottura in forno, totalmente vegetariano. Il suo nome \u00e8 \"dalyan k\u00f6fte.\"\nAltri significati di \"polpettone\".\nLa parola \"polpettone\" viene usata, con disprezzo, per indicare qualcosa di particolarmente noioso, pesante e farraginoso; ad esempio un libro, un film, un oratore ecc., in quanto si vuole alludere ad una vera (o presunta) difficolt\u00e0 nel \"digerire\" la pietanza."}
{"id": "1449222", "revid": "767487", "url": "https://it.wikipedia.org/wiki?curid=1449222", "title": "Crimson Glory", "text": "I Crimson Glory sono una band heavy metal formata nel 1979 con il nome di Pierced Arrow prima e Beowolf poi, e dal e tuttora attiva, dopo un lungo silenzio di 8 anni (tra il 1991 e il 1999).\nBiografia.\nOrigini.\nL'attivit\u00e0 della band ha inizio nella citt\u00e0 di Sarasota, in Florida, nel 1979, quando i chitarristi Ben Jackson e Bernardo Hernandez e il cantante Tony Wise fondarono un gruppo, che chiamarono \"Pierced Arrow\". Alla band si aggiunse il bassista Glenn Barnhardt, sostituito poco dopo da Jeff Lords e, dopo una serie di cambi di batterista, arriv\u00f2 anche Dana Burnell. Nel 1981 Hernandez fu sostituito da Chris Campbell e l'anno successivo anche Lords decise di abbandonare la band, venendo sostituito da John Colemorgan. Nello stesso anno la band cambi\u00f2 nome in \"Beowulf\". Nel 1983 la band sub\u00ec un periodo di forti tensioni, che portarono all'allontanamento di Wise, Colemorgan e Campbell. Poco dopo Lords ritorn\u00f2 nel gruppo, e Wise e Campbell furono sostituiti rispettivamente da Mark Orves e Jon Drenning. Poco dopo Orves lasci\u00f2 il gruppo, e fu trovato un cantante definitivo in John Patrick McDonald, detto \"Midnight\", un ex compagno di classe di Lords. In seguito la band fu costretta a cambiare nome, a causa di omonimia, in \"Crimson Glory\".\nI Crimson Glory volevano essere subito identificabili dal resto delle band metal, infatti indossavano delle maschere argentate da scena sia durante i concerti che nelle foto e nelle apparizioni pubbliche. Solo il cantante Midnight aveva una maschera che lasciava scoperta la bocca, per permettergli di cantare.\nIl debutto.\nNel 1986 quindi furono pronti per il loro debutto discografico, l'omonimo \"Crimson Glory\" pubblicato da Roadrunner Records. Eccelse armonizzazioni, potenti ballate e vocalizzi molto acuti e aggraziati sono i tratti principali di questa pubblicazione, che venne accolta bene dal panorama Heavy contemporaneo. Quindi la band suon\u00f2 anche in Olanda e in Germania riscuotendo grande successo e seguito.\nTranscendence e gli anni d'oro.\nCos\u00ec nel 1988 pubblicarono il lungamente atteso secondo album, \"Transcendence\", il loro capolavoro e marchio di fabbrica, definito come una delle migliori uscite Heavy metal dell'epoca, caratterizzato da evidenti influenze progressive. Contiene la grande hit \"Lonely\", che fu in testa alle classifiche delle radio americane per oltre 24 settimane. \"Transcendence\" permise alla band di ottenere l'attenzione e il successo meritati sia negli Stati Uniti che in Europa.\nDopo questo trionfale album, i \"Crimson Glory\" si lanciarono nel loro pi\u00f9 grande tour, il \"Transcendence Tour\", che tocc\u00f2 Nord America, Europa e Giappone, in compagnia di band come Metallica, Ozzy Osbourne, Queensr\u00ffche, Anthrax, U.D.O. e Doro. Il pi\u00f9 grande show fu al Metal Hammer Festival di Dortmund, nella primavera del 1990, davanti a una folla di oltre 20.000 persone.\nNel 1989 parteciparono inoltre al Tampa Bay Music Awards, e sbancarono molti concorrenti (tra i quali i Savatage) vincendo ben tre premi: Most Outstanding Male Vocalist, Most Outstanding Local Release and Most Outstanding Metal Band (Miglior cantante maschio, miglior album Floridiano e miglior gruppo metal).\nI primi segni di divisione, Strange and Beautiful e la rottura definitiva.\nFu comunque al termine del tour che il batterista Dana Burnell e il chitarrista cofondatore Ben Jackson lasciarono il gruppo per dedicarsi ad altri progetti musicali (insieme formarono i Parish, gruppo di breve vita con un solo album all'attivo, \"Envision\" del 1995).\nDana fu rimpiazzato da Ravi Jahkotia, mentre non furono reclutati altri chitarristi e quindi Jon Drenning si fece carico di tutto il lavoro chitarristico del gruppo.\nDopo un periodo di riposo dal lungo tour, la band rientr\u00f2 in studio e nel 1991 diede alle stampe \"Strange and Beautiful\", disco controverso e discusso. I fan si dividono in due schiere: chi gradisce il nuovo stile \"pesante\" della band e chi invece preferiva le sonorit\u00e0 melodiche e progressive dei primi album.\nSubito dopo l'uscita dell'album e prima ancora dell'inizio del nuovo tour, Midnight lasci\u00f2 il gruppo e si dedic\u00f2 ad altri interessi, ritirandosi dal mondo della musica e non dando notizie di s\u00e9 per quasi un decennio. Solo nel 2001 infatti sul suo sito \"Midnight's Attic\" dar\u00e0 segni di vita e pubblicher\u00e0 un suo EP acustico.\nL'abbandono di Midnight comport\u00f2 vari screzi all'interno del gruppo, cos\u00ec fu deciso che il gruppo dovesse andare in pausa.\nLa ripresa.\nSolamente dopo 5 anni Jon Drenning diede nuova linfa vitale al gruppo riformandolo ufficialmente, accogliendo Ben Jackson alla chitarra e scrivendo nuovo materiale. Quando ci fu materiale pronto sufficiente per pubblicare un album, fu trovato un sostituto per Midnight in Wade Black e il nuovo batterista Steve Wacholz, ex-Savatage.\nCon questa nuova formazione fu pubblicato \"Astronomica\", ma dopo un breve tour l'attivit\u00e0 della band fu sospesa nuovamente.\nLa reunion definitiva.\nDopo una gigantesca richiesta dei fan, Drenning organizz\u00f2 una riunione con i membri originali dei primi due album, e di conseguenza organizzarono un tour durante il 2006. Ma dopo l'arresto di Midnight per guida in stato di ebbrezza con patente scaduta, Midnight lasci\u00f2 il gruppo e Wade Black fu richiamato. Midnight \u00e8 morto l'8 luglio 2009, per gravi problemi a fegato e reni.\nIl gruppo inizi\u00f2 a comporre un album dal titolo \"Metatron, Lucifer and the Divine Chaos\", programmato per il dicembre 2009. Le registrazioni per l'album, tuttavia, non sono mai iniziate a causa dell'abbandono di Black.\nErano stati anche annunciati delle versioni rimasterizzate dei primi due album con delle tracce inedite, insieme a un cofanetto antologico intitolato \"Valley of Shadows, Kingdoms of Light\". Inoltre dovrebbe uscire a breve un DVD contenente un concerto del 1989 filmato al Manatee Civic Center, durante il \"Transcendence Tour\". Purtroppo ad oggi, 2011, questo materiale non \u00e8 stato ancora pubblicato.\nNel 2010 la band annuncia l'entrata del nuovo cantante Todd La Torre. La band inizia a lavorare ad un nuovo album, alternando ci\u00f2 ad un'intensa attivit\u00e0 live. Nel giugno del 2012 La Torre diventa il nuovo cantante dei Queensr\u00ffche, da poco separatisti dal frontman storico Geoff Tate. A settembre del 2012 la band pubblica un nuovo singolo, \"Garden of Shadows\". A gennaio del 2013 viene reso noto che La Torre ha abbandonato la band."}
{"id": "1449224", "revid": "1884099", "url": "https://it.wikipedia.org/wiki?curid=1449224", "title": "Rex sacrorum", "text": "Il rex sacrorum (in latino: Re delle cose sacre: chiamato anche Rex sacrificulus o Rex sacrificus) era una figura della magistratura romana durante il periodo della repubblica .\nEra un sacerdote al quale erano affidate le funzioni religiose compiute un tempo dai re durante l'et\u00e0 regia di Roma.\nStoria.\nQuando fu deposto l'ultimo Re di Roma (nel 509 a.C., secondo la datazione tradizionale), si manifest\u00f2 l'esigenza di una persona che officiasse i rituali a cui tradizionalmente presiedeva il re di Roma. Pertanto fu istituita la figura del Rex Sacrorum, letteralmente \"re dei riti sacri\", che ricoprisse i doveri religiosi del re deposto.\nCon il termine \"Rex Sacrorum\" si indica sia una figura magistratuale, sia una figura sacerdotale. Tale ambiguit\u00e0 indica l'importanza nella cultura romana di chi ricopriva questo ufficio sia in senso civile sia in senso religioso. Pare che la magistratura sia stata creata per sopperire a parte dei compiti spettanti in campo spirituale al Re di Roma. .\nCaratteristiche.\nIl \"Rex Sacrorum\" era un patrizio nato da matrimonio solenne per confarreatio, nominato a vita dal Pontifex Maximus. In teoria e nella gerarchia sociale era la magistratura religiosa pi\u00f9 alta del culto romano, in pratica la sua influenza era di gran lunga inferiore a quella del Pontefice Massimo, ma superiore a quella dei flamini.\nA differenza di quest'ultimo o degli \"Auguri\" al \"Rex Sacrorum\" era proibito di ricoprire qualsiasi altra magistratura, cosicch\u00e9 non potesse esercitare alcuna influenza in ambito militare e civile. A causa di queste restrizioni, questa magistratura non fu mai pretesa dalla plebe e rimase un monopolio dell'aristocrazia fino a quando non fu abolita, durante il regno di Teodosio I nel 390 d.C.\nLa moglie del \"Rex Sacrorum\" era anch'essa una sacerdotessa, chiamata \"Regina sacrorum\", \"regina dei sacri riti\" la quale aveva a sua volta precisi compiti sacrali.\nFunzioni e poteri.\nIl Rex Sacrorum abitava nella \"Domus Publica\" nella Via Sacra vicino al tempio delle Vestali e al Tempio di Romolo.\nIl \"Rex Sacrorum\" e la \"Regina Sacrorum\" presiedevano un sacrificio che era officiato diverse volte al mese, in occasione delle Idi, delle Nonae e delle Calendae del calendario romano; il \"Rex Sacrorum\" a Giano (tramite il rito degli Agonalia eseguito all'inizio dal rex), la Regina a Giunone (\"Covella\": che significa lunare). Rivestiva un importante ruolo nei rituali religiosi del Regifugium, che secondo alcuni commemorava la cacciata dell'ultimo Re di Roma, secondo altri affondava invece le proprie radici in un rito antico il cui significato, pur dimenticato, era presente a Roma gi\u00e0 prima della repubblica e quindi contemporaneo alla reggenza monarchica dell'Urbe. Il \"Rex Sacrorum\" assolveva al compito di placare gli dei a nome della \"res publica\" romana qualora presagi negativi fossero stati ravvisati dagli Auguri o dagli Aruspici. Celebra i \"sacra nonalia in Arce\" (o \"sacra publica\") con cui stabilisce le ricorrenze e le date delle celebrazioni del mese. Oltre a ci\u00f2 nei Saturnalia Macrobio ci dice inoltre:\ncio\u00e8 stabiliva le attivit\u00e0 di tutti, sia pubbliche che private, o per meglio dire quando queste si potevano svolgere e in questo caso riguardo all'attivit\u00e0 agricola. Celebrava inoltre riti assieme alle Vestali."}
{"id": "1449225", "revid": "767487", "url": "https://it.wikipedia.org/wiki?curid=1449225", "title": "Atomic (Rockets)", "text": "Atomic \u00e8 il sesto album studio dei Rockets, pubblicato nel 1982. \u00c8 l'ultimo con Christian Le Bartz e Alain Groetzinger, e anche l'ultimo del cosiddetto \"periodo argentato\", nel quale i componenti del gruppo si presentavano come alieni rasati e argentati."}
{"id": "1449226", "revid": "36426", "url": "https://it.wikipedia.org/wiki?curid=1449226", "title": "Chiesa di Santa Maria Immacolata (Belpasso)", "text": "La chiesa madre di Belpasso \u00e8 dedicata a Maria Santissima Immacolata ed \u00e8 situata nella piazza Duomo.\nRealizzato nel 1700 su progetto dell'architetto Bellia, \u00e8 dedicata all'Immacolata, anche se nella tradizione religiosa il culto pi\u00f9 vivo \u00e8 quello di Santa Lucia patrona della citt\u00e0, le cui reliquie e il simulacro sono conservati all'interno di una cappella dedicata alla Martire, chiamata \u201cCammaredda\u201d, dentro una nicchia ricca di damasco rosso e di stucchi dorati. Viene velata dalla porta detta degli angeli e dalla porta in cui troviamo a rilievo formelle con la vita della santa ed il suo martirio. \nL'edificio religioso presenta la tipica facciata che si ritrova anche nelle altre chiese sei-settecentesche della zona, con un prospetto rettangolare diviso in tre campate da un ordine gigante di quattro paraste che sorreggono la trabeazione, il tutto ornato da un tipico campanile barocco, il quale ospita sette campane, tra cui il \"Campanone di Santa Lucia\" tra le campane pi\u00f9 grandi d'Italia.\nL'interno, realizzato con un impianto basilicale a tre navate scandito da archi su possenti pilastri, custodisce buona parte delle opere d'arte della precedente citt\u00e0.\nDescrizione.\nProveniente dall'armadio vestibolare della Collegiata di Catania e donato alla chiesa di Fenicia Moncada \u00e8 il dipinto seicentesco raffigurante il Cristo crocifisso. Tale dipinto, di buona fattura, raffigura il Cristo in croce con il capo reclinato verso destra, il piede sinistro accavallato sul destro ed il perizoma panneggiato ed annodato sul fianco. Di particolare bellezza \u00e8 l'armonioso sviluppo della figura del Cristo, soprattutto nel profondo realismo del torace e nello approfondito studio dei muscoli delle braccia. \nDalla cappella della Confraternita dei Flagellanti dell'Antica Malpasso proviene il grande Crocifisso ligneo, notevole opera del primo \u2018600.\nUn'altra tela di ottima fattura \u00e8 la Pala d'altare con la Madonna del Rosario, della met\u00e0 del XVII secolo, proveniente dalla Chiesa Matrice di Malpasso, raffigurante la Madonna assisa tra nuvole e incoronata da due angioletti. Il soggetto \u00e8 rappresentato nell'atto di consegnare il rosario a San Domenico, mentre Ges\u00f9 Bambino dona una corona a Santa Caterina da Siena; in basso un angelo regge un fascio di rose. La scena \u00e8 completata da cherubini ed angeli oranti. \n\u00c8 invece del 1868 la grande tela raffigurante l\"Immacolata\" opera di Francesco Vaccaro, dipinto in cui la Vergine \u00e8 ritratta in posizione stante, con le mani incrociate al petto, poggiante su una nuvola circondata da angioletti e irradiata da un fascio di luce proveniente dall'alto. Indossa un manto azzurro ed i piedi schiacciano un serpente arrotolato e una mezza luna crescente. Sul capo \u00e8 presente una corona di 12 stelle. \nTra i vari dipinti citiamo anche l\"Incoronazione della Vergine\" del XVIII secolo, un delicatissimo \"Bambino Ges\u00f9\" della seconda met\u00e0 del XVIII secolo, un dipinto raffigurante la \"Strage degli Innocenti\" della fine del XVIII secolo, la \"Conversione di San Paolo\" della prima met\u00e0 del XIX secolo e una tela del primo '800 con le \"Anime Purganti\", il \"Martirio di Santa Lucia\" (1944), opera di Giuseppe Barone - pittore nato a Militello in Val di Catania - il quale nel 1948 ha affrescato la volta.\nLa Chiesa Madre contiene pure alcune statue di un certo pregio: l\"Immacolata Concezione\" tardo settecentesca, in legno intagliato e dipinto, in cui la Madonna, avvolta da un manto dorato, \u00e8 ritratta secondo l'iconografia tradizionale che la vuole su una nuvola, con ai piedi una mezza luna e il \"San Mauro abate\" del primo '800, in cui il santo \u00e8 raffigurato secondo l'iconografia tradizionale, in posizione stante, con la mano destra alzata in atto benedicente, mentre il pastorale e il libro sono tenuti nella mano sinistra. Indossa abiti vescovili ed il capo \u00e8 coperto dalla mitra ornata da una croce. Fanno parte dell'arredo della chiesa un bel coro ligneo tardo settecentesco, in legno intarsiato, scolpito e verniciato, un pulpito ligneo del XIX secolo con baldacchino a tettoia e alcuni altari a blocco sette e ottocenteschi.\nStatua di Santa Lucia.\nIl simulacro di \"Santa Lucia\" risale probabilmente all'inizio del XVII secolo. \nLe reliquie della santa sono custodite in un reliquiario a braccio e in un reliquiario ad ostensorio; il secondo, ottocentesco, contiene reliquie della falangetta della mano arrivate a Malpasso nel 1657. I due reliquiari sono custoditi a loro volta in uno reliquiario a urna del 1729/1744. \nCompleta il corredo della santa il fercolo processionale, appartenente al XVIII secolo, il quale presenta un baldacchino sostenuto da sei colonne corinzie con festoni di fiori e foglie e vasi negli intercolumni, ed una cupola poggiante su una ricca trabeazione.\nLa \"tila\" di Zenone Lavagna.\nAll'interno della chiesa \u00e8 esposta la \"tila del Lavagna\", quadro rappresentante la Crocifissione.\nZenone Lavagna (1863-1900), originario di Biancavilla, \u00e8 l'autore del Telone della crocifissione, opera incompiuta appartenente al 1886 che si espone in tempo di quaresima nel presbiterio della Matrice di Belpasso.\nIl campanone.\nLa campana \u00e8 formata da una lega omogenea di diversi metalli tra i quali bronzo, rame, argento e oro. Pesa circa 10000 KG per un'altezza di 2,50 metri, con un diametro massimo di 2,04 metri. Su di essa sono riportate le effigi in rilievo dell'Immacolata Concezione, visibile guardando dal lato ad est del campanile, e della martire cristiana Santa Lucia, visibile guardando da ovest. Attualmente sul campanile vi sono altre sei campane, certamente pi\u00f9 piccole rispetto al campanone.\nLa sua campana \u00e8 la sesta per grandezza in Italia. C'\u00e8 un proverbio belpassese che pronuncia queste parole riguardante il campanone:Ju pisu centu cantara e na pisa cu non mi cridi mi scinni e mi pisa che tradotto significa: io peso cento quintali e una pesa (Una pesa \u00e8 100\u00a0kg)chi non mi crede mi scende gi\u00f9 dal campanile e mi pesa. (totale: 10100 KG)\nL'organo.\nL'organo a canne della Chiesa Madre Collegiata \u00e8 stato fortemente voluto da Padre Giuseppe Vasta (1911-2005) parroco della Chiesa Madre che nel 1969 incaric\u00f2 una ditta di Padova (Ruffatti) per la costruzione e l'installazione dello stesso. Nel 1970 inaugur\u00f2 personalmente l'organo a due manuali e pedaliera. Con oltre 2200 canne \u00e8 considerato uno dei migliori organi a canne della provincia di Catania. A causa di un guasto \u00e8 rimasto fuori uso per quasi due anni, dopo 45 anni di incessante attivit\u00e0. Verso la fine del 2017 per\u00f2 ritorna in piena funzione grazie ad un restauro, una buona accordatura e l\u2019aspirazione delle polveri accumulate negli anni che ha consentito allo strumento di tornare alla sua magnificenza sonora originale. Per questi indispensabili lavori di manutenzione, necessari dopo l\u2019usura del tempo che ha causato il guasto, sono stati commissionati degli organari professionisti provenienti dalla provincia di Agrigento."}
{"id": "1449228", "revid": "253269", "url": "https://it.wikipedia.org/wiki?curid=1449228", "title": "Tracy Pollan", "text": "Biografia.\nHa studiato recitazione al Lee Strasberg Institute ed ha esordito poi come attrice in teatro.\nNegli anni ottanta ha iniziato a lavorare in televisione.\nVita privata.\n\u00c8 la sorella del giornalista americano statunitense Michael Pollan.\nMoglie dell'attore Michael J. Fox dal 1988, conosciuto sul set di \"Casa Keaton\", ha avuto 4 figli: Sam Michael (1989), le gemelle Aquinnah Kathleen e Schuyler Frances (1995) ed Esm\u00e9 Annabelle (2001)."}
{"id": "1449232", "revid": "125847051", "url": "https://it.wikipedia.org/wiki?curid=1449232", "title": "Reason to Live", "text": "Reason to Live \u00e8 una canzone dei Kiss, pubblicata il 18 settembre 1987 all'interno dell'album \"Crazy Nights\".\nIl brano.\nComposto da Paul Stanley con la collaborazione del paroliere Desmond Child, \"Reason to Live\" \u00e8 una power ballad, caratterizzata da un utilizzo massiccio di tastiere, ma con alcune sonorit\u00e0 vicine al genere hard rock, proprio del gruppo. Il brano \u00e8 stato pubblicato come singolo il 1\u00ba novembre del 1987 assieme alla canzone \"Thief in the Night\", ultimo brano della lista delle tracce dell'album \"Crazy Nights\" composto ed interpretato da Gene Simmons.\nIl singolo raggiunger\u00e0 la sessantaquattresima posizione nella Billboard Hot 100 statunitense mentre nel Regno Unito arriver\u00e0 fino alla trentatreesima posizione.\nPer il brano \u00e8 stato realizzato un videoclip (diretto da Marty Callner), in cui si pu\u00f2 vedere il gruppo suonare il brano sul palco. Le immagini del gruppo sono interrotte da alcuni spezzoni di filmati che hanno come protagonista una donna disperata per la fine di una relazione amorosa con Paul Stanley (nel corso del video si pu\u00f2 vedere la donna prima rompere una bottiglia su una foto ritraente il cantante, ed in seguito dare fuoco all'automobile di Stanley).\nEloise Broady (nata il 13 maggio del 1957) \u00e8 la modella americana protagonista del video. Modella e attrice, \u00e8 stata playmate per la famosa rivista, posando per il mese di aprile nel 1988.\nIl videoclip \u00e8 stato successivamente incluso nella raccolta dei video dei brani dell'album \"Crazy Nights\" (da cui prende il nome), pubblicata nel 1989."}
{"id": "1449237", "revid": "599013", "url": "https://it.wikipedia.org/wiki?curid=1449237", "title": "Mladen Petri\u0107", "text": "Carriera.\nClub.\nNato a Br\u010dko, in Bosnia ed Erzegovina, fu costretto ad andar via, a causa della guerra, dapprima a Vinkovci, in Croazia, poi a Neuenhof, in Svizzera. Qui entra nella squadra locale (1996); all'et\u00e0 di 15 anni, invece, entra nelle giovanili del Baden, prima di passare in prima squadra nella stagione seguente, dove colleziona 22 presenze e 4 reti.\nGrasshoppers.\nViene acquistato dal Grasshoppers, dove gioca per ben 5 stagioni, prima di passare al nell'estate del 2004, trasferimento da 3 milioni di euro accompagnato da molte critiche nei confronti di Petri\u0107, che giusto una stagione prima del passaggio ai rossoblu aveva partecipato ai festeggiamenti per la vittoria del campionato, bruciando una sciarpa del Basilea. L'esperienza a Zurigo si chiude con 30 gol in 114 presenze in campionato.\nBasilea.\nPetri\u0107 raggiunge il quarto posto nella classifica marcatori della stagione 2005-2006, grazie alle 15 gol in 31 presenze. Nella stessa stagione, gioca tutte e 12 le partite di Coppa UEFA, segnando 3 gol finch\u00e9 ai quarti di finale il Middlesbrough non elimina dalla competizione la squadra svizzera. Continua ad offrire buone prestazioni anche nella stagione 2006-2007, sia in campionato, sia in UEFA, partecipando alla goleada ai danni del Rabotnicki (6-2), al primo turno.\nNella fase a gironi della stessa edizione della UEFA, nel match del 23 novembre 2006 contro il Nancy, Petri\u0107 viene messo tra i pali, in seguito all'espulsione del portiere del Basilea Franco Costanzo, avvenuta dopo un fallo da rigore di quest'ultimo su Issiar Dia, quando erano gi\u00e0 state effettuate le tre sostituzioni concesse. In quest'occasione Petri\u0107 compie una gran parata sul rigore calciato da Micka\u00ebl Chr\u00e9tien, permettendo alla sua squadra di terminare la partita sul 2-2.\nTerminata la stagione 2006-2007 da capocannoniere del campionato svizzero in virt\u00f9 di 19 reti, l'11 giugno 2007 firma per il insieme al connazionale Robert Kova\u010d.\nGermania: Borussia Dortmund e Amburgo.\nArrivato al Dortmund, l'inizio della stagione in Germania \u00e8 positivo: Petri\u0107 segna anche una doppietta nel 3-0 del Borussia sul . Nel corso della stagione si rivela uno degli attaccanti pi\u00f9 prolifici del campionato.\nIl 16 agosto 2008 viene ceduto all' in cambio di Mohamed Zidan pi\u00f9 soldi. Nella compagine tedesca milita per quattro stagioni, giocando in totale 136 partite, nelle quali va in gol in 61 occasioni.\nInghilterra: Fulham e West Ham.\nIl 28 luglio 2012, viene ufficializzato il suo passaggio al Fulham a parametro zero. A fine stagione il suo contratto non viene rinnovato ed il giocatore resta quindi svincolato.\nIl 10 settembre 2013 si lega al West Ham, firmando un contratto di un anno. Il 28 dicembre dello stesso anno, dopo appena tre mesi di permanenza nel club, il West Ham comunica attraverso il suo sito ufficiale di aver rescisso consensualmente il contratto di Petri\u0107. L'attaccante croato termina cos\u00ec la sua breve esperienza con gli \"Hammers\" con all'attivo solo 3 presenze e zero gol.\nPanathinaikos.\nL'8 gennaio 2014 \u00e8 stato ingaggiato dal Panathinaikos, in Grecia, firmando un contratto di un anno e mezzo. Al termine del contratto nel giugno 2016 decise di ritirarsi.\nNazionale.\nDopo aver militato nelle nazionali giovanili elvetiche, nel 2001 viene convocato dall'allora ct della Nazionale croata Mirko Jozi\u0107; debutta cos\u00ec a novembre contro la , giocando due gare contro la compagine asiatica e subentrando a partita in corso in ambedue le occasioni. Non viene per\u00f2 chiamato per il , disputato in Corea del Sud e Giappone. Segna il primo gol in nazionale contro il nell'amichevole giocata a Vara\u017edin, in Croazia, il 21 agosto 2002; gioca la sua prima partita in una competizione UEFA in occasione del match contro l', valido per le qualificazioni ad Euro 2004: da questo momento in poi, non verr\u00e0 pi\u00f9 convocato per tre anni e mezzo.\nAgli inizi del 2006, fa il suo ritorno in nazionale, contro la Corea del Sud a Hong Kong. Viene omesso dall'elenco dei 23 partecipanti al , pur essendo stato tra i pre-convocati. Viene riconvocato ad agosto dal nuovo commissario tecnico Slaven Bili\u0107 per giocare l'amichevole di Livorno contro l'. \u00c8 parte integrante della squadra croata durante la campagna di qualificazione al , nel corso della quale, esattamente alla seconda gara, contro l', diviene il primo calciatore nella storia della Nazionale croata a segnare quattro gol in una partita. Petri\u0107 li realizza in soltanto un'ora di gioco: la partita termina 7-0, il miglior risultato di sempre per la Croazia. L'Andorra \u00e8 il suo avversario preferito: infatti, segna altri due gol agli iberici nella gara di ritorno il 12 settembre 2007.\nIl 21 novembre 2007, ultima gara di qualificazione, subentra nella ripresa nel corso della partita contro l'; sul punteggio di 2-2, Mladen realizza un gol da circa 23 metri, fissando il punteggio sul 3-2 e impedendo alla nazionale inglese di qualificarsi all'europeo, a favore della Croazia - qualificata gi\u00e0 prima della partita - e della . Alla fine del match, afferma di non voler scambiare con nessuno la propria maglia, dicendo: \u00abQuesto \u00e8 il momento della mia carriera di cui sono pi\u00f9 orgoglioso. Non ho voluto scambiare questa maglia con nulla\u00bb. Grazie alle sue ottime partite di qualificazione, viene inserito nella lista dei 23 partecipanti per il , durante il quale la Croazia vince il suo girone, uscendo per\u00f2 dalla competizione ai quarti di finale, battuta ai rigori dalla .\nStatistiche.\nPresenze e reti nei club.\n\"Statistiche aggiornate al 31 maggio 2016.\""}
{"id": "1449238", "revid": "15756", "url": "https://it.wikipedia.org/wiki?curid=1449238", "title": "Maestro del Dipylon", "text": "Attivit\u00e0.\nNella sua bottega furono prodotti alcuni dei pi\u00f9 grandi vasi funerari, utilizzati come segnacolo per le sepolture nella necropoli del Dipylon, dal quale ha ripreso il suo nome convenzionale. Alla sua bottega sono state attribuite circa 50 opere e sette sono state ricondotte alla sua mano.\nIl processo astraente che aveva portato la figura umana e le narrazioni ad essa connesse ad essere totalmente inglobate nella decorazione geometrica, pur mantenendo le proprie funzioni nobilitanti e rappresentative, era stato condotto da questo grande ceramografo e dalla sua bottega al limite delle possibilit\u00e0 espressive; lo \"stile del Dipylon\" era in se stesso destinato a dominare la scena per breve tempo. L'ultimo dei suoi pi\u00f9 stretti collaboratori smise di dipingere intorno al 735 a.C., solo venticinque anni dopo che la carriera del Maestro del Dipylon era iniziata.\nStile.\nI personaggi sono rappresentati con braccia e busto frontali e gambe di profilo, mentre nella rappresentazione delle bighe dei cortei funebri sono mostrate entrambe le ruote e tutte le otto zampe dei due cavalli. A differenza che in altre scene, nessun personaggio si sovrappone a un altro per riempire gli spazi vuoti, ma le parti della scena immaginate pi\u00f9 lontane sono inserite in un registro sovrapposto."}
{"id": "1449239", "revid": "149587", "url": "https://it.wikipedia.org/wiki?curid=1449239", "title": "Chiesa dell'Immacolata (Modugno)", "text": ""}
{"id": "1449240", "revid": "2173351", "url": "https://it.wikipedia.org/wiki?curid=1449240", "title": "Imperception", "text": "Imperception \u00e8 il settimo album studio dei Rockets, pubblicato nel 1984, e segna una svolta radicale nella carriera del gruppo, in quanto \u00e8 il primo LP registrato senza Christian LeBartz - sostituito dall'inglese Sal Solo. Per la prima volta il gruppo si presenta non pi\u00f9 argentato e come quartetto, pur mantenendo la classica \"rasata\". \u00c8 anche l'ultimo disco al quale ha partecipato Alain Groetzinger, G\u00e9rard L'Her, che fino a quel momento ebbe un ruolo fondamentale come bassista, cantante, autore di quasi tutti i testi e principale compositore insieme ad Alain Maratrat."}
{"id": "1449244", "revid": "729019", "url": "https://it.wikipedia.org/wiki?curid=1449244", "title": "Castello di Berwick", "text": "Il castello di Berwick \u00e8 un castello in rovina sito a Berwick-upon-Tweed, nella contea del Northumberland ai confini fra Scozia e Inghilterra.\nStoria.\nFu fondato nel XII secolo dal re scozzese Davide I. Fra il 1296 ed il 1298, il castello venne ricostruito dal re inglese Edoardo I che provvedette a fortificare anche la citt\u00e0. Nel corso dei secoli, proprio per il fatto di trovarsi sulla linea di confine, il castello pass\u00f2 a pi\u00f9 riprese dagli scozzesi agli inglesi e viceversa a seguito delle guerre fra questi due popoli.\nNel XVI secolo, sotto il regno di Elisabetta I, il castello venne fortificato e vennero costruite due batterie di artiglieria semicircolari alla base delle due torri."}
{"id": "1449245", "revid": "1745361", "url": "https://it.wikipedia.org/wiki?curid=1449245", "title": "Liburnia", "text": "La Liburnia era un'antica regione della costa nord-orientale dell'Adriatico, nell'odierna Croazia, ed era abitata dal popolo illirico dei Liburni. In et\u00e0 ellenistica e romana i limiti della Liburnia si estendevano dal fiume Arsa in Istria, inglobando quindi la riviera orientale istriana, fino all'odierno fiume Cherca (l'antico \"Tizio\") a sud di Zara, che fungeva da confine tra la Liburnia e la Dalmazia. Ad est, verso l'interno, la Liburnia era delimitata dalle Alpi Bebie (\"Velebit\"). Nella Liburnia classica erano comprese le vicine isole dell'Adriatico settentrionale come Veglia, Arbe, Cherso, Lussino, Pago, l'Isola Lunga, Sestrugno, Scarda e molte altre. Quando i Romani conquistarono la regione, questa fu inglobata nella provincia della Dalmazia.\nDa qui sarebbe giunto Lucio Artorio Casto, che secondo alcuni studiosi sarebbe alla base della figura di Re Art\u00f9.\nNel Medioevo la Liburnia faceva parte della costa occidentale del primo Stato croato nel IX secolo, tant'\u00e8 che i primi sovrani croati presero il titolo ufficiale di \"dux Croatiae et Liburniae\". Nelle fasi pi\u00f9 tarde del Medio Evo il nome Liburnia fu usato periodicamente per la costa orientale dell'Istria e anche per quella dalmata del nord, attorno alla pianura di Zara. In tempi recenti questo nome fu rimpiazzato dall'italiano \"Quarnaro\" e dal croato \"Kvarner\", nomi con cui si indicano le isole dell'Adriatico settentrionale e l'adiacente costa tra Istria e Dalmazia. Il nome Liburnia persiste solo nell'uso letterario e in alcune indicazioni turistiche nell'alto Adriatico."}
{"id": "1449249", "revid": "5695", "url": "https://it.wikipedia.org/wiki?curid=1449249", "title": "Chiesa dell'Immacolata", "text": ""}
{"id": "1449250", "revid": "49022", "url": "https://it.wikipedia.org/wiki?curid=1449250", "title": "Storicit\u00e0 di Re Art\u00f9", "text": ""}
{"id": "1449252", "revid": "767487", "url": "https://it.wikipedia.org/wiki?curid=1449252", "title": "Will-Erich Peuckert", "text": "Studioso di riti religiosi, si \u00e8 occupato, tra l'altro, di stregoneria e di sabba delle streghe. Ha dato una spiegazione complessiva originale della stregoneria popolare, scorgendo nelle orge del sabba la deformazione di ancestrali riti di fertilit\u00e0. \u00c8 una fonte notevole per Carlo Ginzburg, che nel suo \"I Benandanti. Stregoneria e culti agrari tra Cinquecento e Seicento\" vi fa continuo riferimento.\nI suoi libri pi\u00f9 importanti sono difficilmente reperibili in edizioni diverse da quelle originali in lingua tedesca."}
{"id": "1449253", "revid": "49022", "url": "https://it.wikipedia.org/wiki?curid=1449253", "title": "Krka (Croazia)", "text": ""}
{"id": "1449258", "revid": "222451", "url": "https://it.wikipedia.org/wiki?curid=1449258", "title": "Cristoforo Sabbadino", "text": "\u00c8 stato il primo Consultore della Repubblica Serenissima in materia di sicurezza del regime lagunare, e proto (primo tecnico) al servizio della Magistratura alle Acque. Considerato il primo e illustre ingegnere idraulico dei suoi tempi deviando il percorso dei fiumi nella laguna veneta, \u00e8 rimasto noto per il suo \"Trattato delle acque\" che analizz\u00f2, storicamente ed idrograficamente con dettagliati rilevamenti tipografici, la laguna veneta.\nDisputa con Alvise Cornaro per l'espansione urbana di Venezia.\nIl suo \"Piano di sviluppo e di sistemazione idraulica di Venezia\", redatto dopo la sua morte in un documento del 1557, \u00e8 un esempio \"ante litteram\" di piano regolatore del territorio. Si tratta della risposta al progetto proposto da Alvise Cornaro di deviare il corso del Brenta per scongiurare il pericolo di interramento della laguna di Venezia, nonch\u00e9 di chiuderla in s\u00e9 stessa separandola dal mare, con una sola bocca di porto verso l'Adriatico.\nSabbadino avalla la deviazione del fiume, opponendosi per\u00f2 alla chiusura della laguna; intuendo che il reale problema fosse lo scavo della laguna e dei canali, propone di riutilizzare i fanghi estratti per l'ampliamento urbano di Venezia (le aree interessate sarebbero nel retro della Giudecca, Santa Marta, tra San Francesco della Vigna e San Giovanni e Paolo); il finanziamento necessario all'opera si ricaverebbe con la vendita dei nuovi terreni; in tal modo la citt\u00e0 si espanderebbe, anzich\u00e9 rinchiudersi in s\u00e9 stessa.\nAlvise Cornaro risponde proponendo una cinta muraria costruita nell'acqua, con dei bastioni ed un terrapieno tutto attorno creato con i fanghi scavati, su cui potrebbe sorgere un parco: egli vuole spingere l'ampliamento urbano verso la terraferma, andando contro a dei topoi tipici veneziani di citt\u00e0 unica al mondo senza mura, o meglio che ha per mura l'acqua e per tetto il cielo. Nel 1560 proporr\u00e0 un altro progetto per il bacino marciano (Piazza San Marco), costruendo su due velme, con i fanghi scavati, un teatro all'antica ed a scena fissa, una collinetta sormontata da una loggia aperta sui lati, che domini sul paesaggio (simile per concezione alla futura Villa Capra detta la Rotonda di Palladio); ed infine una fontana tra le Colonne di San Marco e San Todaro. Tale triangolo visivo sposterebbe il punto di vista dall'acqua (verso la piazza) a una visione \"verso\" l'acqua, interpretando cos\u00ec simbolicamente l'esortazione di Cornaro affinch\u00e9 la Serenissima attui una politica agricolo-imprenditoriale verso la terraferma al posto dell'attuale interesse verso quella marittimo-commerciale. Tale proposta utopistica per\u00f2 non ha seguito, mentre si realizza l'espansione urbana voluta da Sabbadino."}
{"id": "1449259", "revid": "125672034", "url": "https://it.wikipedia.org/wiki?curid=1449259", "title": "On the Road Again (Rockets)", "text": "On The Road Again \u00e8 il secondo album in studio del gruppo musicale francese Rockets, pubblicato nell'aprile 1978.\nLa title track \u00e8 una cover dell'omonimo brano dei Canned Heat del 1968, che \u00e8 per\u00f2 stata completamente riarrangiata ed estesa con una lunga parte strumentale. Il brano \"Electro-Voice\" si rif\u00e0 a \"The voice of energy\" dei Kraftwerk. Questo album, dalle sonorit\u00e0 molto sperimentali e ricercate, si distingue anche per il fatto di includere pi\u00f9 brani strumentali che brani cantati."}
{"id": "1449262", "revid": "729019", "url": "https://it.wikipedia.org/wiki?curid=1449262", "title": "La Puerta", "text": "La Puerta \u00e8 un comune di terza categoria dell'Argentina, capoluogo del dipartimento di Ambato nella provincia di Catamarca, situato ai piedi della Sierra de Ambato, nella parte centrale della provincia."}
{"id": "1449263", "revid": "121803935", "url": "https://it.wikipedia.org/wiki?curid=1449263", "title": "Parco nazionale di Kopaonik", "text": "Il parco nazionale di Kopaonik \u00e8 situato nella parte meridionale della Serbia.\nGrazie alle ricchezze naturali che possiede, nell'anno 1981 \u00e8 stato proclamato parco nazionale. Esso si estende su una superficie di 11.810 ettari e a causa del numero delle specie endemiche rappresenta uno dei centri pi\u00f9 significativi della biodiversit\u00e0 endemica della flora della Serbia.\nLa montagna di Kopaonik.\nKopaonik \u00e8 il massiccio pi\u00f9 grande della Serbia; si estende dalla parte nord-occidentale verso quella sud-orientale per circa 75 chilometri, raggiungendo nella parte media la lunghezza di circa 40\u00a0km.\nLa parte pi\u00f9 elevata \u00e8 l'estesa superficie di Ravni kopaonik, attorno alla quale si innalzano Suvo Rudiste con la cima di Pancic (Milan) (2.017\u00a0m) sulla quale si trova il mausoleo di Pancic, Karaman (1.934\u00a0m), Gobelja (1.834\u00a0m).\nSul massiccio di Kopaonik si trova la zona di pascoli e foreste pi\u00f9 estesa e spezzettata della Serbia centrale.\nRiserve naturali.\nSotto la speciale protezione del parco nazionale si trovano 698 ettari - divisi in 11 riserve naturali e 26 monumenti naturali, 12 geomorfologici, 7 geologici, 8 idrologici e 15 oggetti classificati in beni culturali immobili.\nLe riserve naturali del parco nazionale sono le seguenti:\nBiodiversit\u00e0.\nFlora e fauna.\nKopaonik \u00e8 il posto dove si possono trovare esempi di flora endemica come la \"Panciceva omorika\" (\"Sempervirum copaonicense pancic\"), \"Panciceva potocarka\" (\"Cardamine pancicii\") e la violetta (\"Viola copaonicensis\").\nDelle numerose specie animali le pi\u00f9 significative sono il Falco Pellegrino (\"Falco peregrinus\"), l'Aquila Dorata (\"Aquila curvirostra\"), il Gufo Reale (\"Bubo bubo\"), il Gatto Selvatico (\"Felis silvestris\"), il Cervo Nobile (\"Cervus elaphus\") ed il Capriolo (\"Capreolus capreolus\").\nSpecie animali.\nI seguenti animali abitano le zone di Kopaonik:\nClima.\nCon quasi 200 giorni solari all'anno, Kopaonik si merita il suo secondo nome di \"Montagna solare\". La posizione meridionale, l'altezza e l'apertura dei terreni impedisce l'accumularsi di nubi Sopra la montagna. L'aria fredda va a finire sulle circostanti pianure e valli, in modo che le temperature invernali non sono troppo basse.\nLa temperatura media annuale \u00e8 di 3,7\u00a0\u00b0C. La neve comincia ad esserci alla fine di novembre e continua fino agli inizi di maggio, in media 159 giorni all'anno. Il livello delle precipitazioni supera i 1.000\u00a0mm annuali."}
{"id": "1449265", "revid": "287204", "url": "https://it.wikipedia.org/wiki?curid=1449265", "title": "Recreo", "text": "Recro \u00e8 un comune di prima categoria dell'Argentina, capoluogo del dipartimento di La Paz nella provincia di Catamarca.\nSituato nella parte centro-settentrionale della provincia, dista 260 km dal capoluogo provinciale."}
{"id": "1449266", "revid": "919135", "url": "https://it.wikipedia.org/wiki?curid=1449266", "title": "Integrale di Fresnel", "text": "Gli integrali di Fresnel, formula_1 e formula_2, sono due funzioni speciali trascendenti introdotte in ottica dall'ingegnere francese Augustin-Jean Fresnel per studiare i fenomeni della diffrazione.\nDefinizione.\nEsse sono definite attraverso le seguenti rappresentazioni:\nanche se altri autori preferiscono definirle senza il formula_5 nell'argomento di seno e coseno.\nPropriet\u00e0.\nDimostrazione limite per \"x\" tendente all'infinito.\nPoich\u00e9 gli integrali di Fresnel non possono essere calcolati coi metodi tradizionali, una possibile dimostrazione di\nsfrutta l'analisi complessa e il risultato dell'integrale di Gauss formula_12. L'integrale di partenza pu\u00f2 essere scritto come parte reale di un numero complesso secondo quella che \u00e8 la forma polare di un numero complesso:\nPer calcolare il secondo integrale si sfrutta il teorema di Cauchy-Goursat scegliendo come cammino chiuso di integrazione la curva chiusa formula_14 suddivisibile nei tre tratti formula_15, formula_16 e formula_17 come in figura:\nQuesta operazione si pu\u00f2 fare perch\u00e9 la funzione formula_19 \u00e8 analitica in formula_20, che \u00e8 semplicemente connesso.\nNel piano complesso formula_21 ha equazione formula_22, con formula_23 variabile; per ricondursi all'integrale della gaussiana si impone che l'inclinazione di tale retta sia tale che formula_24, ovvero formula_25. Il terzo integrale diventa quindi\nche per formula_27, ovvero formula_28, vale\nLa curva formula_16 pu\u00f2 essere parametrizzata come formula_31, questa volta con formula_32 variabile. Il secondo integrale diventa\nPer formula_34, formula_35 e formula_36, e vale la disuguaglianza formula_37. Ponendo formula_38, \u00e8 possibile fare la seguente maggiorazione:\ne dal teorema del confronto, segue che per formula_28 il secondo integrale vale formula_41.\nLa curva formula_15, infine, pu\u00f2 essere parametrizzata come formula_43. Dal teorema di Cauchy-Goursat\nL'integrale di Fresnel cercato diventa perci\u00f2\ncome volevasi dimostrare.\nRelazione con altre funzioni speciali.\ndove formula_47 denota una funzione ipergeometrica confluente. \nLa relazione con la funzione degli errori \u00e8:"}
{"id": "1449268", "revid": "62748", "url": "https://it.wikipedia.org/wiki?curid=1449268", "title": "San Isidro (Catamarca)", "text": "San Isidro (ufficialmente Valle Viejo) \u00e8 un comune dell'Argentina, appartenente alla provincia di Catamarca, situata nella parte orientale della provincia."}
{"id": "1449269", "revid": "2173351", "url": "https://it.wikipedia.org/wiki?curid=1449269", "title": "One Way", "text": "One Way \u00e8 l'ottavo album studio dei Rockets, pubblicato nel 1986. Da questo album in poi gli unici membri fondatori rimasti in formazione sono Alain Maratrat e Fabrice Quagliotti.\nSe \"Imperception \"aveva introdotto molti cambiamenti rispetto al periodo argentato, questo LP segna un cambiamento ancora pi\u00f9 drastico, sia dal punto di vista musicale che per quanto riguarda il look: le sonorit\u00e0 sono sempre meno rock e strizzano l'occhio alla corrente New romantic di quegli anni, mentre i membri del gruppo (rimasti un trio a causa del precedente abbandono di G\u00e9rard L'Her che non approvava la nuova direzione intrapresa) si presentano con folte chiome, truccati e vestiti molto appariscenti. Addirittura il nome stesso del gruppo si trasforma in \"Rok-etz\".\nAlle registrazioni hanno preso parte anche alcuni artisti inglesi, tra cui Phil Gould dei Level 42."}
{"id": "1449275", "revid": "729019", "url": "https://it.wikipedia.org/wiki?curid=1449275", "title": "San Jos\u00e9 (Catamarca)", "text": "San Jos\u00e9 \u00e8 un comune di seconda categoria dell'Argentina, capoluogo del dipartimento di Fray Mamerto Esqui\u00fa nella provincia di Catamarca, situato nelle vicinanze del capoluogo provinciale."}
{"id": "1449277", "revid": "767487", "url": "https://it.wikipedia.org/wiki?curid=1449277", "title": "Another Future", "text": "Another Future \u00e8 il nono album studio dei Rockets, pubblicato nel 1992. Alain Groetzinger, batterista del gruppo fino al 1983, ha contribuito scrivendo la musica del brano \"Mme De Bourgeois\".\nDal punto di vista musicale, si presenta come un inedito mix di musica elettronica, funky e rap, ed \u00e8 l'ultimo disco al quale hanno partecipato il chitarrista Alain Maratrat (il membro fondatore che ha militato pi\u00f9 a lungo nella band) e Sal Solo."}
{"id": "1449286", "revid": "36426", "url": "https://it.wikipedia.org/wiki?curid=1449286", "title": "Chiesa di Sant'Antonio da Padova (Belpasso)", "text": "La chiesa di Sant'Antonio da Padova \u00e8 un edificio religioso di Belpasso, amministrato dalla parrocchia Cristo Re (quartiere Purgatorio). Per le sue particolari caratteristiche \u00e8 stato set cinematografico di diverse serie televisive, come, ad esempio, \"Squadra antimafia\".\nStoria.\nInsieme al convento adiacente, venne edificata nella nuova Belpasso con l'arrivo dei Frati Minori Osservanti di San Francesco d'Assisi.\nI lavori, iniziati intorno al 1730, vennero ultimati nel 1779, e le date sono testimoniate da un'epigrafe posta alla base di un capitello collocato nel chiostro.\nNel 1863 il Convento venne ceduto al comune e l'edificio \u00e8 sede degli uffici comunali.\nDescrizione.\nLa chiesa ad unica navata con due arcate cieche per lato e volta a botte, contiene diverse opere d'arte di un certo valore, tra le quali 5 tele, 2 statue lignee, 2 acquasantiere a muro, 1 crocifisso ligneo, 1 cassettone da sacrestia, 1 lavabo da sacrestia, 5 altari marmorei, 1 pulpito, 1 palco di cantoria e affreschi.\nSulla parete di fondo del presbiterio si pu\u00f2 ammirare l'elegante ancona architettonica lignea di ottima fattura realizzata alla fine del XVIII secolo, un telaio con colonne di ordine corinzio su piedistalli, presenta una trabeazione con fregio decorato da motivi a greca, ovoli e fogliette, sormontato da frontone interrotto e concluso da edicola architettonica decorata da fronde e motivi a ricaille.\nInserita nell'ancona lignea \u00e8 la pala d'altare che raffigura la \"\"Madonna con Bambino tra Santi nell'atto di porgere l'indulgenza plenaria a S. Francesco d'Assisi\". Il dipinto di buona fattura, \u00e8 stato eseguito dal pittore Giuseppe Zacco, nel 1805.\nDietro l'altare maggiore si accede alla sacrestia, dove si conservano tre tele di ottima fattura, raffiguranti \"Sant'Antonio da Padova\", la \"Vergine Addolorata\" e \"L'ultima cena\": le prime due sono di autore ignoto, la terza, datata 1771, \u00e8 in cattivo stato di conservazione.\nTra gli arredi sacri marmorei destano particolare interesse i quattro altari a blocco in marmi policromi scolpiti e intarsiati, di fine Settecento, mentre l'altare maggiore ligneo originale \u00e8 stato perduto ed \u00e8 stato sostituito nel 1968 da un altro in marmo, nel quale \u00e8 stato reimpiegato un paliotto della seconda met\u00e0 del Settecento. Sopra gli altari sono collocate tre statue lignee, rispettivamente \"Sant'Antonio da Padova\", \"San Pasquale Baylon\" e l'\"Immacolata\", la pi\u00f9 antica, databile tra la fine del Settecento e gli inizi dell'Ottocento.\nL'intradosso della volta \u00e8 decorato da tre affreschi, opere del pittore acese Michele Vecchio, allievo di Alessandro Vasta della seconda met\u00e0 del XVIII secolo. \nIl primo raffigura l'\"Estasi di S. Francesco d'Assisi\", il secondo raffigura \"San Giovanni evangelista a Patos\", mentre il terzo \u00e8 un'\"Incoronazione della Vergine\"\".\nInfine all'esterno la chiesa presenta un elegantissimo portale in pietra lavica settecentesco, con la torre campanaria merlata."}
{"id": "1449287", "revid": "1982", "url": "https://it.wikipedia.org/wiki?curid=1449287", "title": "Santa Mar\u00eda (Catamarca)", "text": "Santa Mar\u00eda \u00e8 un comune di prima categoria dell'Argentina, appartenente alla provincia di Catamarca, situato nella parte occidentale, a 332 km da San Fernando del Valle de Catamarca.\n\u00c8 chiamata anche Santa Mar\u00eda de Yocavil ed \u00e8 considerata il capoluogo della regione delle Valles Calchaqu\u00edes.\nAmministrazione.\nGemellaggi.\nSanta Mar\u00eda \u00e8 gemellata con le seguenti citt\u00e0:"}
{"id": "1449288", "revid": "767487", "url": "https://it.wikipedia.org/wiki?curid=1449288", "title": "Black Funeral", "text": "I Black Funeral sono un gruppo musicale black metal statunitense formato da Michael Ford nel 1993. Il gruppo, uno dei primi a suonare questo genere negli Stati Uniti, \u00e8 particolarmente conosciuto nel circuito underground e fa della sporcizia del suono e di un'iconografia esoterica le proprie bandiere. Mischiano il black metal con forti dosi di dark ambient. Nei loro testi parlano di esoterismo, misticismo, vampirismo e magia. Sono accasati presso la Behemoth Productions."}
{"id": "1449291", "revid": "111433", "url": "https://it.wikipedia.org/wiki?curid=1449291", "title": "Grande armata danese", "text": "La grande armata danese, o la grande armata vichinga, conosciuta dagli anglosassoni come la grande armata pagana (Great Heathen Army), \u00e8 stata una coalizione di guerrieri norreni, originata in Danimarca ma comprendente truppe della Norvegia e della Svezia, che si unirono per invadere i quattro regni anglosassoni che costituivano l'Inghilterra nell'anno 865.\nDal tardo VIII secolo, i vichinghi avevano partecipato perlopi\u00f9 a incursioni \"mordi e fuggi\" su centri di ricchezza come i monasteri. La grande armata danese si distingueva da queste incursioni nel senso che era molto pi\u00f9 grande e formata per occupare e conquistare grandi territori.\nIl termine Great Heathen Army viene dalla \"Cronaca anglosassone\" del 865. Secondo la leggenda l'armata era guidata da quattro dei cinque figli di Ragnar Lodbrok, ovvero Hvitserk, Ivar Senz'Ossa, Bjorn Fianco di Ferro e Ubbe. Le campagne di invasione e conquista contro i regni anglosassoni ebbero una durata complessiva di 14 anni. Le fonti che sono arrivate a noi non danno indicazioni certe sul numero dei guerrieri, ma era tra le forze pi\u00f9 grandi del suo genere.\nStoria.\nL'origine di questa armata risiederebbe nella banda di guerrieri vichinghi che attacc\u00f2 Parigi nell'845, forse guidata dal leggendario vichingo Ragnarr Lo\u00f0br\u00f3k. Rimasero poi in questa regione per alcuni anni e devastando pi\u00f9 volte Rouen e altre citt\u00e0 pi\u00f9 piccole, favoriti in questo dalla scarsezza delle loro difese.\nDopo aver terrorizzato il continente, l'armata giunse in Inghilterra nell'865, sbarcando nell'Anglia orientale. Sotto il comando di \u00cdvarr Ragnarsson, Halfdan, Ubbe e Bjorn Fianco Di Ferro, per conquistare e colonizzare l'Inghilterra. Quest'azione sarebbe stata, secondo le saghe norrene, la risposta all'uccisione del loro padre, Ragnarr Lo\u00f0br\u00f3k (omonimo del precedente che assedi\u00f2 Parigi o forse la stessa persona, la affidabilit\u00e0 delle fonti \u00e8 contestata), per mano del re Aelle II di Northumbria nell'865.\nAlla fine dell'866 l'Armata conquist\u00f2 il regno di Northumbria, e successivamente nell'870 il regno dell'Anglia orientale. Nell'871 una nuova armata (chiamata la \"Grande armata estiva\") giunse dalla Scandinavia guidata da Bagsecg. Con questi rinforzi gli invasori riuscirono a conquistare nell'874 la Mercia. Prova della loro permanenza nel Derbyshire sono una fossa per 250 persone a Repton e varie decine di tumuli di cremazioni localizzati presso la vicina Ingleby, nella localit\u00e0 di Heath Wood. Nello stesso anno un numero considerevole di essi si stabil\u00ec nei territori conquistati, seguita da un altro gruppo nell'877 (a testimonianza di questo passaggio nel 1985 il canale televisivi britannico BBC mand\u00f2 in onda un programma televisivo intitolato \"Blood of the Vikings\": per l'occasione dal teschio di un vichingo trovato sepolto a Rapton venne eseguita una ricostruzione facciale, che oggi si trova nel Derby Museum and Art Gallery vicino alla spada dello stesso guerriero).\nHalfdan mosse verso nord e attacc\u00f2 i Pitti, mentre Guthrum si impose come signore della guerra nel sud: Guthrum e i suoi uomini applicavano l'abituale strategia danese di occupare una citt\u00e0 fortificata e cercare poi di ottenere un vantaggioso trattato di pace, in genere l'offerta di denaro in cambio della promessa di abbandonare immediatamente il regno. Nell'876 i due, unite le forze, vinsero la battaglia di Wareham. Tuttavia, Alfredo il Grande combatt\u00e9 e sconfisse l'armata a Ethandun nell'878: gli uomini di Alfredo formarono una cortina di scudi, simile alla testuggine utilizzata dalle legioni romane, e questo consent\u00ec un vantaggio tattico tale da garantire la vittoria ai Sassoni, se pur con fatica. I Danesi si ritirarono verso quello che poi divenne il Danelaw, arrendendosi a Chippenham dopo un assedio di 14 giorni: allo scontro segu\u00ec il Trattato di Wedmore che prevedeva anche l'offerta di Guthrum di farsi battezzare con Alfredo come padrino. Dopo Ethandun, i danesi furono confinati nel Danelaw, mentre il Wessex, l'ultimo regno anglosassone rimasto indipendente, fu liberato dalla loro minaccia, cominciando una politica espansionistica che avrebbe portato alla riunificazione dell'Inghilterra sotto Atelstano d'Inghilterra, il nipote di Alfredo, nonch\u00e9 primo effettivo re d'Inghilterra.\nI coloni che erano giunti con l'armata diedero vita al regno di J\u00f3rv\u00edk (l'odierna York), che, con alcune interruzioni, sopravvisse fino agli anni Cinquanta del X secolo.\nComposizione.\nA differenza di molti degli altri eserciti scandinavi che effettuarono incursioni nel periodo, le fonti d'epoca sopravvissute non danno alcuna indicazione sull'entit\u00e0 dell'esercito, ma era chiaramente tra le maggiori forze del suo genere, costituita quindi da un numero di navi che raggiungeva il centinaio, e molte migliaia di uomini.\nComprendeva diverse migliaia di guerrieri, divisi in piccoli gruppi che di rado avrebbero combattuto insieme e spesso combatterono gli uni contro gli altri. Il termine di \"Grande armata danese\" fu usato per la prima volta dalla \"Cronaca anglosassone\", che riporta la maggior parte dei fatti conosciuti su questo esercito."}
{"id": "1449292", "revid": "2173351", "url": "https://it.wikipedia.org/wiki?curid=1449292", "title": "Live (Rockets)", "text": "Live, pubblicato nel 1980, \u00e8 il primo ed unico album live dei Rockets. \u00c8 stato registrato l'anno precedente durante il tour di \"Plasteroid\". Il numero di canzoni presenti nella scaletta del tour non erano sufficienti per la realizzazione di un doppio LP, quindi diversi brani sono stati esclusi dal disco. \"Prologue\" \u00e8 in realt\u00e0 un'introduzione strumentale ad \"Astral World\", anch'essa esclusa. L'album \u00e8 stato ritoccato in studio, soprattutto nelle parti vocali: la voce di Christian Le Bartz \u00e8 stata sostituita con quella di G\u00e9rard L'Her che ha reinciso in studio alcune parti in \"Future Woman\" ed \"Electric Delight\"."}
{"id": "1449295", "revid": "287204", "url": "https://it.wikipedia.org/wiki?curid=1449295", "title": "Saujil", "text": "Saujil \u00e8 una citt\u00e0 dell'Argentina, appartenente alla provincia di Catamarca, situata nella parte occidentale della provincia."}
{"id": "1449302", "revid": "729019", "url": "https://it.wikipedia.org/wiki?curid=1449302", "title": "Fiambal\u00e1", "text": "Fiambal\u00e1 \u00e8 una citt\u00e0 dell'Argentina, appartenente alla provincia di Catamarca, situata nella parte occidentale della provincia."}
{"id": "1449307", "revid": "287204", "url": "https://it.wikipedia.org/wiki?curid=1449307", "title": "Tinogasta", "text": "Tinogasta \u00e8 un comune dell'Argentina, appartenente alla provincia di Catamarca, situato nella parte occidentale della provincia, a 280 km dal capoluogo provinciale."}
{"id": "1449311", "revid": "767487", "url": "https://it.wikipedia.org/wiki?curid=1449311", "title": "Rockets (album)", "text": "Rockets \u00e8 il primo album studio dei Rockets, pubblicato nel 1976.\nL'album presenta diverse cover: Apache degli Shadows (1960), Apesanteur dei King Set (1967), e Last Space Train degli Spotnicks (1963). La versione originale francese include anche una cover dell'Ave Maria di Franz Schubert, che nell'edizione italiana \u00e8 stata sostituita dalla long version di Future Woman. Inoltre Terre Larbour \u00e8 un estratto di un brano dei Visitors del 1974, che Claude Lemoine (produttore di entrambi i gruppi) decise di includere nell'album perch\u00e9 adatto come \"intro\" dei concerti.\nTutti i testi sono in francese, tranne Future Woman che contiene frasi in francese, inglese, e tedesco."}
{"id": "1449313", "revid": "12349282", "url": "https://it.wikipedia.org/wiki?curid=1449313", "title": "Stefano bizantino", "text": ""}
{"id": "1449316", "revid": "729019", "url": "https://it.wikipedia.org/wiki?curid=1449316", "title": "Ancasti", "text": "Ancasti \u00e8 una citt\u00e0 dell'Argentina, appartenente alla provincia di Catamarca, situata nella parte centro-meridionale della provincia, a 82 km a est del capoluogo provinciale."}
{"id": "1449317", "revid": "729019", "url": "https://it.wikipedia.org/wiki?curid=1449317", "title": "Andalgal\u00e1", "text": "Andalgal\u00e1 \u00e8 un comune di prima categoria dell'Argentina, appartenente alla provincia di Catamarca, situato nella parte centro-settentrionale della provincia, a 248 km a nord del capoluogo provinciale.\nFondata come fortezza nel 12 luglio del 1658, divenne una citt\u00e0 solo nel 1952. "}
{"id": "1449319", "revid": "767487", "url": "https://it.wikipedia.org/wiki?curid=1449319", "title": "Galactica (album)", "text": "Galactica \u00e8 la seconda raccolta ufficiale dei Rockets pubblicata su CD nel 1992. Contiene una selezione di brani tratti esclusivamente dai seguenti album: Galaxy, Pigreco 3,14, Atomic e Imperception."}
{"id": "1449320", "revid": "827882", "url": "https://it.wikipedia.org/wiki?curid=1449320", "title": "Matt Parkman", "text": "Matthew \"Matt\" Parkman \u00e8 un personaggio della serie televisiva \"Heroes\", interpretato da Greg Grunberg e doppiato da Pasquale Anselmo.\nBiografia.\nPrima stagione - Volume uno: Genesi.\nMatt Parkman \u00e8 un poliziotto del Dipartimento di Polizia di Los Angeles che un giorno scopre di essere telepatico. Una mattina viene inviato nel luogo di un terribile omicidio: un'intera famiglia massacrata da un pericoloso killer di nome Sylar, che lascia un biglietto da visita inconfondibile quanto inquietante: lascia almeno una vittima con il cranio scoperchiato e il cervello asportato. Nella casa non trovano la figlia della coppia, che credono che il killer abbia rapito, ma Matt, sentendo i suoi pensieri, la ritrova rannicchiata in un armadietto e in seguito lo stesso Matt la salver\u00e0 da un tentativo di rapimento da parte di Sylar.\nTornato a casa dalla moglie, sente anche i suoi pensieri e quando scopre che questa ha intenzione di lasciarlo va a bere in un pub dove sviene per avervi sentito i pensieri di tutti i presenti, tranne quelli di uno strano ragazzo di colore (l'Haitiano). Quando si risveglia, vede lo strano ragazzo e il suo capo (Noah Bennet) che lo hanno rapito e lo stanno analizzando. Successivamente questi gli cancellano gli ultimi due giorni dalla mente e gli lasciano uno strano segno sul collo. Un giorno, uscendo per comprare del gelato, Matt sente i pensieri di un ragazzo che vuole rapinare il supermercato in cui si trovano e parlandogli riesce a farlo desistere dai suoi propositi. Il ragazzo consegna a Matt la pistola e Matt sviene quando cerca di calmare i presenti, che lo credono un rapinatore drogato. Il mattino seguente Matt cerca di parlare del suo potere alla moglie, ma desiste pensando che possa spaventarsi. Al lavoro intanto, Audrey scopre una probabile vittima di Sylar con bruciature a partire dalle ossa. Scoprono invece che si tratta di Ted Sprague, un uomo dai poteri radioattivi che ha fatto ammalare di cancro la moglie. Per aiutarlo, Matt non pu\u00f2 fare altro se non fargli da tramite con la moglie in coma, che muore subito dopo. Ted viene arrestato come terrorista dall'FBI, e in quell'occasione scopre che il suo migliore amico ha una relazione con sua moglie e se ne va dopo avergli tirato un pugno, apparentemente senza motivo. Per questo Matt avr\u00e0 un taglio mensile dello stipendio. Il giorno seguente, Matt e Audrey parlano del rapporto fra lui e la moglie mentre si recano alla \"Union Wells High School\" per indagare sull'omicidio di una \"cheerleader\" di nome Jackie Wilcox: anche stavolta il cranio \u00e8 aperto, ma il cervello \u00e8 misteriosamente ancora al suo posto. Nelle vicinanze \u00e8 stato ritrovato un ragazzo di New York, Peter Petrelli, coperto di sangue, che dalle analisi risulta essere il suo. Cercando di leggergli il pensiero, oltre che a sentire un fischio dovuto a un involontario tentativo di lettura del pensiero da parte di Peter, scopre che in realt\u00e0 l'obiettivo di Sylar era l'altra \"cheerleader\" che si \u00e8 salvata, Claire Bennet, e che Peter era andato l\u00ec proprio per impedire che Sylar la uccidesse. Durante l'interrogatorio di Claire (anche questo fallito), riconosce nel padre della ragazza l'uomo che lo ha rapito e i suoi sospetti vengono confermati quando lo vede andare al bar con l'Haitiano e, fra i fischi, l'unica parola che riesce a capire \u00e8 \"Sylar\". Quindi, dopo due settimane di appostamenti, chiama l'FBI e fa setacciare l'edificio in cui lavora l'uomo per scovare il killer, ma non trovano niente e Audrey chiede di avere un altro partner. Matt giura al signor Bennet di fargliela pagare e lui, per tutta risposta, gli augura \"buona fortuna\". Matt torna a casa e decide di rivelare il suo segreto alla moglie.\nJanice si convince dopo aver fatto dei giochi di indovinelli con Matt, ma questo ha i suoi problemi: \u00e8 stato richiamato dai suoi capi che vogliono sapere i motivi delle azioni delle ultime settimane e, in particolare, trovano che la sua storia sul \"serial killer dotato di superpoteri\" assurda. Matt si scoraggia quando sente da uno degli ufficiali che quella \u00e8, molto probabilmente, la fine della sua carriera e allora mente, dicendo essersi inventato tutto per risolvere un caso ed essere promosso: dopo aver sentito un altro pensare \"non \u00e8 un fanatico, \u00e8 un bugiardo\" viene sospeso per sei mesi. Dopo aver consegnato pistola e distintivo, Matt torna a casa e Janice lo ritrova nel bagno a fissare il lavandino mentre si lamenta della sua attuale situazione: \u00e8 sospeso e il suo matrimonio \u00e8 finito. Janice gli dice che lui non l'ha ancora persa e, mentalmente, di essere incinta. Matt allora trova lavoro come guardia del corpo. Il suo nuovo protetto \u00e8 Aron Malsky, un uomo che ha rubato 2 milioni di dollari a Linderman. Malsky usa i soldi per comprare dei diamanti, ma il passaggio viene affrettato da Matt, che scopre telepaticamente dal gioielliere che sta arrivando un killer. Jessica, la seconda personalit\u00e0 di Niki Sanders, lavora per Linderman ed \u00e8 stata ingaggiata per uccidere Malsky e il suo guardia del corpo. Dopo un duro scontro, Jessica butta Matt dalla finestra, ma questo, fortunatamente, atterra sull'insegna dell'hotel e sviene; quando si riprende, la polizia \u00e8 gi\u00e0 arrivata e lui vede Malsky tagliato in due. Racconta ai detective che c'erano due killer (grazie al suo potere, con grande sorpresa di Jessica, l'aveva sentita litigare con Niki). Ritrova i diamanti nascosti da Malsky, ma decide di non consegnarli alla polizia dopo aver sentito il detective pensare che non riesce nemmeno a lavorare in proprio.\nTempo dopo, Matt viene contattato da Ted Sprague (che \u00e8 evaso dal camion blindato uccidendo tutte le persone al suo interno) e lo invita a recarsi nel cimitero dove \u00e8 stata sepolta sua moglie. Sul posto, Matt incontra Ted e Hana Gitelman che hanno scoperto la connessione tra i segni sui loro colli e il signor Bennet. Ted vuole fargli confessare di avergli dato i loro poteri, ma ha bisogno dell'aiuto di Matt, per scoprire se mente o \u00e8 sincero. Riluttante, Matt accetta. Quindi, Matt e Ted prendono in ostaggio Bennet e tutta la sua famiglia di ritorno dall'ospedale. Qui scopre che Claire, la \"cheerleader\" sfuggita a Sylar, \u00e8 dotata del potere della rigenerazione spontanea, inorridendosi al pensiero che un padre trasformi la propria figlia in un mostro, e scopre che anche il ragazzo intervenuto per salvarla, Peter Petrelli, ha dei poteri. Per evitare che Ted uccida la signora Bennet per vendicare la moglie, Matt spara a Claire su incitamento mentale da parte della ragazza e di suo padre e la porta in camera sua prima che Ted si accorga del trucco. Allora accompagna il padre della ragazza nei suoi uffici a prendere i documenti che riguardano Ted e ritornano a casa accompagnati dall'haitiano, dove trovano Claire legata con la madre. Ted accusa Matt di tradimento, ma Bennet gli dice la verit\u00e0: per curarlo dovrebbero ucciderlo. Quando arrivano gli uomini dell'Impresa a fermarli, Ted comincia a prendere fuoco e si avvicina ad esplodere. Matt, dopo aver provato inutilmente a calmare Ted, abbandona l'edificio ma vi rientra per tirare fuori Bennet, mentre Claire riesce di sedare Ted. Ted e Matt vengono imprigionati all'interno dell'Impresa da Thompson e anche Claire avrebbe subito la stessa sorte se l'Haitiano e suo padre non avessero inscenato un rapimento per farla scappare. Bennet si \u00e8 fatto cancellare la memoria per dimenticare il piano di farla emigrare in Canada, ma d\u00e0 abbastanza informazioni per farsi incastrare a Candice Wilmer, un'agente dell'Impresa che crea illusioni ottiche, che si era finta sua moglie. Matt, con l'aiuto di Bennet, riesce a evadere con lui e Ted, e si dirigono insieme a New York per distruggere il loro nuovo sistema di localizzazione.\nQui ritrovano Claire e Peter, che assorbe il potere di Ted, e decidono di far scappare Ted con loro. Matt e Bennet si dirigono nel palazzo di Linderman, dove si trova il sistema di localizzazione che Matt scopre essere Molly Walker, la stessa bambina che ha salvato da Sylar, e le promette che nessuno le far\u00e0 del male e le chiede di trovare Sylar prima che faccia esplodere New York. Infine, cerca di fermare Sylar sparandogli, ma questi gli rimanda indietro i proiettili, ferendolo gravemente, lasciando quindi il compito agli altri \"heroes\".\nSeconda stagione - Volume due: Generazioni.\nMatt ha divorziato da Janice, ha adottato Molly Walker e adesso lavora come detective al Dipartimento di Polizia di New York. Leggendole il pensiero, scopre che Molly ha frequenti incubi su un uomo dotato di incredibili poteri mentali. Il suo primo caso riguarda l'omicidio di Kaito Nakamura e interroga Ando Masahashi e Angela Petrelli, che sa delle sue capacit\u00e0 telepatiche e lo prega di non leggerle il pensiero. Dall'interrogatorio, Matt scopre che qualcuno ha ucciso Kaito per vendicarsi e che, poco dopo, cerca di uccidere anche Angela, che si costituisce per l'omicidio di Kaito dopo il ricovero in ospedale. Matt e Nathan per\u00f2 sanno che non \u00e8 cos\u00ec e decidono di indagare per conto loro, scoprendo che sia Kaito che Angela sono soggetti avanzati e che hanno fondato la Compagnia. Matt riconosce tra i fondatori anche suo padre Maury e decide di ritrovarlo, scoprendo che \u00e8 proprio lui \"l'uomo nero\" che disturba i sogni di Molly. Questa cerca di rintracciarlo, ma cade in coma, scoprendo prima che si sta nascondendo a Philadelphia.\nMatt e Nathan ritrovano Maury, e Matt scopre che anche il padre che lo ha abbandonato a soli tredici anni \u00e8 telepatico. Maury per\u00f2 \u00e8 anche in grado di controllare i pensieri degli altri: infatti, crea a Nathan una visione di s\u00e9 stesso subito dopo l'esplosione che lo ha visto coinvolto e a Matt una visione di s\u00e9 stesso in prigione confortato da Janice e dal figlio che si \u00e8 scoperto essere dell'amante di Janice. Matt riesce a uscirne, aiuta Nathan e insieme scoprono che il prossimo bersaglio \u00e8 Bob Bishop, l'attuale presidente dell'Impresa. In seguito, Matt e Nathan avvertono Bob e organizzano una piccola resistenza, composta da loro tre pi\u00f9 Mohinder Suresh e Niki Sanders. Inoltre Bob gli dice che lui \u00e8 l'unico che pu\u00f2 fermare Maury. Matt va da Molly e si scusa con lei, confessandole le sue paure, capendo che lei pu\u00f2 ancora sentirlo. Improvvisamente si ritrova nella sua vecchia casa e incontra Molly, imprigionata nella casa, e sfida suo padre nella mente della bambina. Maury e Matt si sfidano e, dopo qualche difficolt\u00e0, Matt sconfigge suo padre richiudendolo nella casa e libera Molly che si risveglia, riabbracciando Matt, mentre ora \u00e8 Maury a giacere in coma sul pavimento.\nBen presto, Matt sviluppa la sua telepatia fino ad arrivare a un controllo della volont\u00e0 simile a quella di suo padre. Dopo aver fatto allungare il tempo a disposizione per le sue indagini, interroga di nuovo Angela Petrelli, scoprendo che l'assassino di Kaito Nakamura \u00e8 Adam Monroe e che ha trovato l'ultima persona nella foto. Per\u00f2 Angela ha promesso alla donna che non avrebbe rivelato la sua identit\u00e0 e quindi manda via Matt.\nIn seguito Matt vola in groppa a Nathan a Odessa (in Texas) e tenta di persuadere Peter a fermare Adam, ma senza successo. A convincere Peter ci penser\u00e0 quindi il fratello Nathan.\nTerza stagione.\nVolume tre: Criminali.\nAll'inizio della terza serie Matt, insieme a Peter Petrelli, cerca di scovare colui che ha sparato a Nathan mentre pronunciava il suo discorso. Si scopre subito che a premere il grilletto \u00e8 stato il Peter del futuro, venuto per cambiare il corso degli eventi. Egli, dopo aver sparato, ha nascosto l'arma in un ripostiglio poco lontano dal luogo dell'accaduto e, dopo aver rinchiuso Peter del presente nel corpo di un \"Criminale\", Jesse Murphy, ritorna a prendere la pistola, venendo per\u00f2 scoperto da Parkman. A questo punto viene spedito in Africa attraverso il teletrasporto, dove incontra un indigeno del luogo, il quale sembra sapere tutto di lui. Infatti questi ha la stessa abilit\u00e0 di Isaac Mendez, ovvero quella di predire il futuro attraverso i dipinti. L'unico soggetto delle divinazioni dell'individuo \u00e8 solo Matt Parkman, sin da quando era un bambino.\nNel quarto episodio, scopriamo che nel futuro \u00e8 sposato con Daphne Millbrook e hanno una figlia di nome Danielle, sorella di Molly che \u00e8 stata nel frattempo adottata dalla coppia.\nDurante un agguato a casa Bennet dove Daphne, Claire e Knox cercano di uccidere il Peter del presente, Daphne morir\u00e0 in seguito all'esplosione causata da Sylar, dopo l'uccisione del figlio Noah, causata da Knox.\nMatt, che grazie ad una particolare bevanda preparata da Usuntu ha assistito alla scena vedendo il futuro decide di mettersi sulle tracce della biondina per salvarla, Usuntu gli affida una tartaruga come animale guida e lo lascia partire. Giunto all'aeroporto il detective incontra proprio Daphne Millbrook, che per ordine della Pinehearst \u00e8 stata mandata a prelevarlo. Matt le rivela del loro destino e della sua visione, questa non gli crede e, scambiandolo per pazzo fa per andarsene, quando Matt la ferma dicendogli il nome della loro futura figlia, Danielle, che \u00e8, effettivamente il nome della nonna di Daphne. A questo punto lei si convince delle sue parole ma gli rivela che ora il suo capo (Maury Parkman) li sta tenendo d'occhio e che lavora per persone pericolose, cos\u00ec se ne va.\nIn seguito viene nuovamente raggiunto dalla donna che gli rivela che i suoi capi lo vogliono morto, e che se non lo uccider\u00e0 sar\u00e0 lei a morire. Matt cerca di consolarla e le dice che non lo permetter\u00e0; difatti quando sul posto giunge Benjamin Knox Matt crea un'illusione che fa credere all'aggressore di averli uccisi entrambi. Passato il pericolo scioglie l'illusione e Daphne, dopo averlo ringraziato lo bacia. Matt \u00e8 per\u00f2 ignaro che la donna stia facendo il doppio gioco e che quella sia solo una messa in scena.\nRimanendo convinto delle sue buone intenzioni la porta con lui alla Pinehearst, dove tenter\u00e0 di risvegliare Angela. Durante il viaggio nella mente della donna scoprir\u00e0 la verit\u00e0 su Daphne, e quando questa gli chieder\u00e0 di condividere la visione egli replicher\u00e0 brutalmente, al che, lei non potr\u00e0 fare altro che rivelare le sue intenzioni, ammettendo per\u00f2 di essere realmente pentita e di provare per lui un sentimento autentico.\nMatt, convinto della buona fede di Daphne allora, risvegliata Angela, la porta nuovamente con s\u00e9 alla ricerca di Hiro e Ando. Tuttavia lei, notando la poca fiducia che Matt e Ando hanno ancora nei suoi confronti fugge arrabbiata ed allora Matt, comprendendo di essersi comportato male, la raggiunge a casa sua proprio durante l'eclissi che lo impossibiliter\u00e0 all'utilizzo dei suoi poteri di persuasione. Fortunatamente per lui Daphne decide di riceverlo comunque, mostrandogli dunque le condizioni in cui verserebbe senza i suoi poteri. Matt, rattristato delle condizioni di Daphne, tenta di convincerla inutilmente che le sue condizioni non dipendono da Arthur, ma essa non lo ascolta e lo caccia. Recatosi poi ad un negozio di fumetti con Hiro e Ando, l'uomo scoprir\u00e0 che Daphne torner\u00e0 presto a correre e dunque, alla fine dell'eclissi trova la donna nei campi di grano nuovamente eretta, i due si ricongiungono ed ella passa definitivamente dalla parte dei buoni.\nIn seguito, Matt, insieme a Daphne e Ando tenter\u00e0 di salvare Hiro rimasto bloccato nel passato. Grazie all'aiuto di Ando, che otterr\u00e0 un potere sintetico, il gruppo riuscir\u00e0 nell'impresa ed in seguito si recheranno a distruggere la formula alla Pinehearst.\nVolume quattro: Fuggitivi.\nRivediamo Matt nel quarto volume che convive con l'amata Daphne in un appartamento a New York; dove lavora di nuovo come guardia del corpo mentre la donna \u00e8 una fattorina. I due hanno diverse discussioni sull'usare i propri poteri per il loro lavoro: per Daphne \u00e8 giusto; mentre per Matt \u00e8 sbagliato.\nMentre \u00e8 a casa da solo ha una visione di Usutu, il quale gli comunica che \u00e8 il nuovo prescelto; da allora sar\u00e0 lui a dipingere il futuro. Matt inizialmente \u00e8 scettico ma poi, cade in trance e dipinge se stesso insieme a Claire; cosa che poi si avvera, dato che la \"cheerleader\" entra nell'appartamento dell'uomo per avvertirlo del pericolo imminente. Sfortunatamente per\u00f2 \u00e8 tardi ed i due vengono raggiunti dai federali che li narcotizzano e li catturano. Siccome per\u00f2 Claire gode di un \"lasciapassare\" che impedisce ai federali di nuocerle in quanto figlia del loro capo Nathan Petrelli, solo Matt viene tenuto prigioniero e portato a bordo dell'aereo per essere trasferito in un carcere speciale. Ma il volo viene dirottato e fatto precipitare da Claire e Peter.\nIn seguito all'impatto Matt si trover\u00e0 a fuggire dai soldati che gli danno la caccia; a lui si affiancano Hiro e Mohinder. I tre trovano rifugio in una roulotte e qui Matt ha nuove divinazioni in cui disegna Hiro che difende una ragazza in India e Daphne colpita da un proiettile; preoccupato si reca sul posto dell'impatto dove arriva troppo tardi per impedire ai federali di ferire l'amata; infuriato li uccider\u00e0 tutti con il suo potere e si unir\u00e0 al gruppo di ribelli di Peter insieme a Mohinder.\nI tre riusciranno a catturare Noah Bennet ed interrogarlo, riuscendo anche a rifornirsi di documenti, soldi ed armi nel magazzino dell'uomo ed a scoprire la mente a capo dell'operazione: un uomo di nome Danko. Inoltre Matt scopre che la sua Daphne \u00e8 ancora viva. I ribelli saranno tuttavia localizzati e solo lui e Peter riusciranno a sottrarsi all'arresto.\nRifugiatisi nel loft di Isaac; in seguito Matt avr\u00e0 un'altra divinazione che mostra se stesso con addosso delle bombe.\nIl tempo di domandarsi il significato di tale visione tuttavia non c'\u00e8; in quanto poco dopo ricevono da \"Rebel\" le direttive per entrare nell'edificio 26. Qui riescono a sottrarre diverse informazioni, come la vera locazione di Daphne e, soprattutto un video che potrebbe mettere in cattiva luce il governo americano. Quando vengono accerchiati Peter ricorre al ricatto per fuggire, tuttavia il suo piano fallisce ed il giovane riesce a fuggire solo copiando nuovamente i poteri di Nathan, mentre Matt rimane in balia dei governativi.\nSebbene la vittoria sia loro dato che il video sottratto da Peter finisce in diretta televisiva mondiale.\nMatt, prigioniero e drogato viene travestito da terrorista e lasciato da Danko in un parco di Washington; da tale spinosa situazione uscir\u00e0 solo grazie all'aiuto di Nathan; il quale disinnescher\u00e0 la bomba; il prezzo da pagare per l'uomo \u00e8 tuttavia venire nuovamente catturato.\nIn seguito riuscir\u00e0 a fuggire grazie all'evasione di gruppo architettata da Tracy, insieme a Mohinder ed all'amata Daphne. Il gruppo si separa da Tracy una volta usciti e l'ex detective porta Daphne in ospedale dove, grazie ai suoi poteri illusori viene curata senza troppe domande. I dottori tuttavia non riescono a fare nulla per lei, ed allora Matt entra nella sua mente per darle in sogno una morte dolce; la ragazza si accorge tuttavia che Matt la sta illudendo, e comprende anche perch\u00e9; chieder\u00e0 allora due ultimi desideri all'amato: vedere la Torre Eiffel e viaggiare sulla luna. Matt esegue e, poco dopo, lei muore.\nMatt privato della sua ragione di vita decider\u00e0 di torturare e far soffrire Danko; grazie al suo potere scoprir\u00e0 la persona pi\u00f9 cara all'uomo: una giovane donna di nome Alena con cui il cinico cacciatore di soggetti avanzati porta avanti una relazione da molto tempo. Scopre per\u00f2 che Danko non ha mai raccontato la verit\u00e0 alla donna ed allora fa in modo che davanti a lei il cacciatore riveli tutto il male che ha fatto; decider\u00e0 infine di ucciderla per portarlo alla sua stessa disperazione, ma si scoprir\u00e0 incapace di un gesto tanto vile. In quel momento il tempo si ferma e Matt viene teletrasportato fuori da Hiro, il quel gli presenta il figlio Matt jr. dando dunque all'uomo un nuovo motivo per vivere.\nIn seguito Matt decider\u00e0 di non seguire i due giapponesi ma di voler fuggire con la sua famiglia per essere al sicuro e ricominciare tutto. Raggiunger\u00e0 dunque Janice, ma scoprir\u00e0 di avere dietro dei soldati, grazie ai suoi poteri illusori far\u00e0 comunque fuggire l'ex moglie ed il figlio, promettendo di tornare da loro dopo aver regolato un conto in sospeso.\nSi recher\u00e0 dunque a Washington per far finire la caccia ai soggetti avanzati, qui incontrer\u00e0 Angela Petrelli e Noah Bennet ed insieme a loro si recher\u00e0 verso l'ufficio di Nathan. I tre arriveranno per\u00f2 troppo tardi, l'uomo \u00e8 gi\u00e0 morto nello scontro con Sylar. Grazie a Peter per\u00f2, il killer verr\u00e0 catturato ugualmente ed \u00e8 allora che Angela e Noah convinceranno Matt a fare il lavaggio del cervello all'uomo per convincerlo di essere Nathan. L'uomo \u00e8 restio inizialmente, ma poi si convince ed attua l'operazione che sembra avere successo, in seguito il gruppo brucer\u00e0 un finto corpo di Sylar davanti agli altri e solo lui, Angela e Noah sapranno cosa \u00e8 realmente accaduto.\nQuarta stagione - Volume cinque: Redenzione.\nDopo aver svolto il lavaggio del cervello su Sylar, Matt ha deciso di non usare mai pi\u00f9 i suoi poteri telepatici, nemmeno nel suo lavoro di detective. Tuttavia \u00e8 tormentato dalle continue apparizioni del killer, che si insinua sempre pi\u00f9 nella sua mente, come se ne fosse rimasto un residuo. L'uomo arriva addirittura a partecipare a delle sedute terapeutiche per ex tossici, ma nonostante tutto Sylar, annidato dentro di lui come un uccello tentatore lo spinge ad usare il suo potere.\nDurante un'indagine, Sylar interferir\u00e0 pi\u00f9 violentemente con la vita di Matt portandolo tramite allucinazioni a vedere prove che non esistono e che lo porteranno a malmenare un innocente di fronte a un suo superiore, il quale lo minaccer\u00e0 di sospenderlo. Non potendosi permettere questo Matt user\u00e0 il suo potere di persuasione per convincere il capo a non farlo. Sylar osservandolo si dir\u00e0 contento poich\u00e9 pi\u00f9 Matt usa i suoi poteri, pi\u00f9 lui prender\u00e0 il sopravvento.\nDi l\u00ec a poco difatti il killer incomincer\u00e0 a prendere sempre pi\u00f9 di frequente il possesso del corpo di Matt, perfino quando questi fa l'amore con sua moglie. Furioso Matt decide di liberarsi di Sylar in un modo o nell'altro e, resosi conto che l'alcol allontana la voce del killer dalla sua testa, inizia a bere fino ad ubriacarsi e poi va avanti finch\u00e9 Sylar diviene una voce tenue e distante. Alla fine Matt cade a terra stremato, sicuro di essersi sbarazzato del problema. Tuttavia l'uomo ignora che sia soltanto una macchinazione precedentemente programmata dal killer, difatti al risveglio, \u00e8 Sylar ad avere il controllo del corpo di Matt, mentre il detective \u00e8 solo una voce nella sua testa. Forte di questa situazione, il killer raggiunge una tavola calda e minaccia di uccidere tutte le persone al suo interno se Matt non gli riveler\u00e0 dov'\u00e8 il suo corpo. Il poliziotto rivela a Sylar della sostituzione mentale ordita da Angela Petrelli, a questo punto il killer \u00e8 deciso a vendicarsi, ma Matt lo ha costretto tramite la mente a scrivere di essere un killer sul tavolo su cui ha mangiato, cos\u00ec i proprietari chiamano la polizia, la quale in pochi secondi circonda il corpo posseduto di Matt. Quando il killer chiede spiegazioni Matt gli risponde che \u00e8 pronto a sacrificarsi pur di fermarlo, quindi con uno sforzo immane costringe il suo corpo a muoversi per farsi sparare dagli agenti e cadere a terra ferito.\nPer sua fortuna per\u00f2, l'assistenza medica non tarda a venire.\nNal suo letto d'ospedale Matt viene in seguito visitato dai fratelli Petrelli; e Peter lo curer\u00e0 con il neo-assorbito potere guarente. In seguito l'uomo, esasperato dalla costante presenza di Sylar riveler\u00e0 ai due dell'omicidio di Nathan Petrelli e di ci\u00f2 che fece per occultarlo. I fratelli non hanno il tempo di capacitarsene che un'agente di sicurezza penetra nella stanza sbalordito dalla presenza dei visitatori non autorizzati. Nella colluttazione che ne segue Nathan (che in realt\u00e0 \u00e8 Sylar) tocca la mano di Matt ed il killer non esita ad approfittare del momento per ricongiungere la sua mente al suo corpo volando via poco dopo.\nIn seguito Matt si serve dei suoi poteri per uscire dall'ospedale senza essere notato e, triste del fatto che Sylar l'abbia infine avuta vinta ma felice di essersene liberato, ritorna a casa dall'ex moglie e dal figlio.\nPi\u00f9 avanti verr\u00e0 contattato da Noah per aiutarlo a stanare Samuel, e grazie al suo potere l'uomo dagli occhiali bordati di tartaruga interrogher\u00e0 Vanessa, la vecchia fiamma del giostraio per fare cadere in trappola l'uomo. Tuttavia il piano di Bennet fallir\u00e0 ed essa verr\u00e0 rapita; infuriato Matt dice a Noah di non contattarlo mai pi\u00f9.\nPer\u00f2 Sylar si presenta a casa sua e gli chiede di togliergli i poteri che lo hanno trasformato in un serial killer, minacciandolo che se non l'avesse aiutato avrebbe ucciso sua moglie. Matt gli dice che l'avrebbe aiutato se avesse lasciato fuggire Janice. Lui accetta e Parkman prova con i suoi poteri ad aiutarlo, ma invano. Sylar allora approfitta del ritorno della moglie per minacciarlo. Parkman riesce a calmarlo e riprova, ma invece di togliergli i poteri li nasconde da qualche parte nel suo corpo e lo rinchiude dentro ad un suo incubo (come aveva fatto il padre di Parkman con lui). Mentre Sylar \u00e8 intrappolato nell'incubo, Matt prende il suo corpo e lo mura vivo in un angolo della cantina. Viene fermato da Peter Petrelli che interviene prendendogli il potere della telepatia. Peter gli dice che Sylar \u00e8 l'unico che pu\u00f2 salvare Emma, dicendo questo lo tocca ed entra nel suo incubo per liberarlo.\nIn seguito l'uomo viene attaccato in casa sua da Eli (il soldato di Samuel capace di moltiplicarsi) e verr\u00e0 soccorso proprio dai risvegliati Peter e Sylar. L'uomo sar\u00e0 riluttante a lasciar fuggire Sylar seppur per salvare il mondo come programmato da Peter, tuttavia quest'ultimo gli dice che nell'illusione ha passato un periodo simile a cinque anni col killer e crede sia cambiato. Alla fine Matt decider\u00e0 di lasciarli andare.\nHeroes Reborn.\nAdesso Matt lavora per la Renautas, un'impresa gestita dalla spietata Erica Kravid, tra l'altro Janice lo ha lasciato portando via con s\u00e9 il loro bambino. Il personaggio \u00e8 molto cambiato, diventando spietato e insensibile, servendo la Renautas gestisce come direttore una sorta di istituto psichiatrico dove la Renautas fa rinchiudere i soggetti avanzati che cattura, e Matt con la telepatia controlla le loro menti per renderli pi\u00f9 docili e asservirli. Matt, dal suo punto di vista, si considera un benefattore perch\u00e9 piegando le menti dei soggetti avanzati al suo volere le libera dai loro tormenti dando un falso senso di pace, arrivando a covare l'illusione che le persone internate l\u00ec lo amino. Matt ha iniziato a lavorare per la Renautas allo scopo di salvare se stesso e la sua famiglia dalla tempesta solare che a breve spazzer\u00e0 via l'umanit\u00e0, ma Erika \u00e8 riuscita a creare in una Terra futuristica un rifugio per i pochi prescelti promettendo a Matt che avrebbe portato l\u00ec anche lui, la moglie e il figlio; per\u00f2 il telepate avendo intuito che mente rapisce sua figlia Taylor (la quale \u00e8 incinta) e con i suoi poteri la spinge a tentare il suicidio, quindi Erika scende a patti con lui e gli d\u00e0 tre \"lasciapassare\". Matt, in auto, corre da Janice e dal loro bambino ma a causa della tempesta solare, una scossa di elettricit\u00e0 lo fa finire fuoristrada, l'auto finisce su un fiume e la corrente porta via i lasciapassare, infine Matt, rassegnato, finisce col sfogare la sua rabbia con una risata isterica quasi a rimarcare la sua frustrazione avendo nuovamente fallito nel tentare di riscattarsi agli occhi della sua famiglia.\nPoteri e abilit\u00e0.\nMatt ha il potere della telepatia, ovvero la capacit\u00e0 di sentire i pensieri altrui. Questa abilit\u00e0 gli permette di leggere anche la mente di molte persone contemporaneamente, permettendogli di capire le reali intenzioni delle altre persone. \u00c8 proprio grazie a questa abilit\u00e0 infatti, che riesce ad ottenere la promozione a detective nella seconda stagione.\nSempre nella seconda stagione, Matt scopre di essere anche in grado di pilotare i pensieri degli altri, di modo da convincere chiunque ad obbedirgli. Ma il lato pi\u00f9 incredibile e spaventoso di tale abilit\u00e0 \u00e8 di poter proiettare i suoi pensieri a un'altra persona sotto forma di incubo di modo da creare illusioni e sovvertire il potere del padre. Matt pu\u00f2 inoltre vedere gli incubi altrui ed entrarvi proiettandovisi in maniera astrale. Liberando Molly dal potere di Maury Parkman e chiudendolo a sua volta nel suo incubo dimostra inoltre di essere di gran lunga pi\u00f9 abile di Maury stesso. Matt a volte non \u00e8 in grado di controllare la sua abilit\u00e0 e viene sommerso da una quantit\u00e0 enorme di pensieri che gli causano forti mal di testa. Nella terza stagione dimostra un'ulteriore espansione dei suoi poteri, acquisendo l'abilit\u00e0 che avevano Isaac Mendez e Usutu, cio\u00e8 la divinazione artistica."}
{"id": "1449321", "revid": "74801", "url": "https://it.wikipedia.org/wiki?curid=1449321", "title": "Vittore Crivelli", "text": "Biografia.\nDi qualche anno pi\u00f9 giovane del fratello Carlo, segu\u00ec probabilmente il fratello a Zara quando questi dovette abbandonare repentinamente Venezia per guai giudiziari. Tuttavia Vittore rimase pi\u00f9 a lungo nella citt\u00e0 dalmata, almeno fino al 1476. A Zara, in stretti rapporti commerciali e culturali con la sponda adriatica marchigiana, esegu\u00ec un numero altissimo di opere che oggi sono conservate nei musei del mondo (New York, Zagabria, Vienna, Mosca e Italia) e che rivelano la maniera padovana-mantegnesca di cui si \u00e8 nutrito, al pari del fratello, guardando alle opere degli allievi dello Squarcione, magari filtrate in laguna dalla bottega fiorente dei Vivarini. Quando si trasfer\u00ec nella Marca Fermana la sua pittura volge verso il sontuoso decorativismo e spesso divent\u00f2 una nostalgica ripresa di accenti alla Antonio Vivarini e Giovanni d'Alemagna.\nOpere non prive di fascino, seppur d'espressivit\u00e0 meno incisiva rispetto a quella di Carlo, sono i polittici di Sant'Elpidio a Mare e di Torre di Palme. Vittore oper\u00f2 nel Fermano, Carlo nell'Ascolano: sembra che i due fratelli si fossero divisi l'area d'influenza sulle due citt\u00e0, peraltro spesso in lotta tra di loro, delle Marche meridionali. Vittore cerc\u00f2 di emulare l'inarrivabile linguaggio di Carlo, come si vede in un'opera a quattro mani dei due, il Polittico di Monte San Martino, in cui Vittore complet\u00f2 l'opera lasciata incompiuta da Carlo.\nUn tema ricorrente nella pittura di Vittore, e invece mai presente nelle opere di Carlo, \u00e8 la rappresentazione della Madonna adorante il Bambino, iconografia molto diffusa nel Quattrocento e derivata dalle visioni di santa Brigida. Sono numerose le sue opere in cui v'\u00e8 la delicata raffigurazione della Vergine in atto di adorazione di Ges\u00f9 (spesso attorniata da angeli), come ad esempio nella tavola di Falerone (la sua prima opera in territorio marchigiano documentata), di Sarnano, di Massignano, di Avignone, di New York e nei polittici di Cupra Marittima e di Monsampietro Morico (Sant'Elpidio Morico)."}
{"id": "1449324", "revid": "767487", "url": "https://it.wikipedia.org/wiki?curid=1449324", "title": "Villa San Jos\u00e9 de Vinchina", "text": "Villa San Jos\u00e9 de Vinchina \u00e8 una citt\u00e0 dell'Argentina, appartenente alla provincia di La Rioja, situata nella parte settentrionale della provincia, a 345 km a nord del capoluogo provinciale."}
{"id": "1449327", "revid": "767487", "url": "https://it.wikipedia.org/wiki?curid=1449327", "title": "Andr\u00e9s Yllana", "text": "Carriera.\nHa iniziato la sua carriera con il Gimnasia y Esgrima La Plata, nel 1993. Ha giocato oltre 100 partite per il club prima di trasferirsi in Italia, dove ha militato nel Brescia e nel Verona.\nNel 2004 \u00e8 tornato in Argentina alla sua vecchia squadra, il Gimnasia La Plata, e nel 2005 \u00e8 passato al Club Atl\u00e9tico Belgrano di C\u00f3rdoba, che alla fine della stagione 2006-2007 \u00e8 retrocesso dalla Primera Divisi\u00f3n argentina. Trasferitosi all Arsenal de Sarand\u00ed, vi ha militato per alcuni mesi prima di firmare per il Nueva Chicago.\nSi \u00e8 ritirato nel 2008."}
{"id": "1449328", "revid": "2173351", "url": "https://it.wikipedia.org/wiki?curid=1449328", "title": "Don't Stop (Rockets)", "text": "Don't Stop \u00e8 il decimo album studio dei Rockets del 2003."}
{"id": "1449338", "revid": "709565", "url": "https://it.wikipedia.org/wiki?curid=1449338", "title": "Jester (Marvel Comics)", "text": "Jester \u00e8 il nome di alcuni criminali dei fumetti firmati Marvel Comics. Il pi\u00f9 famoso di essi \u00e8 Jonathan Powers, creato da Stan Lee (testi) e Gene Colan (disegni), la cui prima apparizione avvenne in \"Daredevil\" (prima serie) n. 42.\nBiografia del personaggio.\nJonathan Powers tent\u00f2 con tutte le sue forze di diventare il miglior attore al mondo, studiando persino la scherma, le arti ginniche e altre discipline. Ma quando capi che il pubblico continuava a ridere di lui, decise di vendicarsi diventando l'inquieto Jester.\nDivenne nemico giurato di Devil, l'uomo senza paura, utilizzando giocattoli modificati in modo da renderli letali, come ad esempio degli yoyo affilati o pupazzi esplosivi. Nel loro primo incontro, Jester era stato assunto dal candidato sindaco Richard Raleigh per uccidere Foggy Nelson, ma prese per ostaggio Matt Murdock (alter ego di Devil), che lo sconfisse. Successivamente, elabor\u00f2 un piano per far credere che lo stesso eroe avesse ucciso Jonathan Powers, ma fall\u00ec anche in questo caso.\nNegli anni successivi si \u00e8 alleato con altri criminali, come Mr. Hyde ed il Gladiatore, ed ha combattuto personaggi come Moon Knight, senza raccogliere grandi successi. Durante un altro scontro con Devil, Powers si fece possedere da un demone, migliorando la sua forza fisica. Quando il demone lo lasci\u00f2, Jester fin\u00ec in coma.\nCivil War.\nDurante la Civil War, un altro Jester (Jody Putt) entra a far parte dei Thunderbolts, favorevoli alla registrazione. Viene inviato, assieme a Jack Lanterna, a catturare l'Uomo Ragno, passato allo schieramento contrario. I due riescono a tenergli testa, ma vengono poi raggiunti ed uccisi dal Punitore.\nCuriosit\u00e0.\nNelle intenzioni della Marvel Jester avrebbe dovuto essere il corrispettivo del Joker, di cui ricalcava il ruolo del pagliaccio - criminale (questo spiega il costume da buffone e l'uso di giocattoli mortali), ma lo scarso successo di pubblico ottenuto lo fece finire per anni nel \"dimenticatoio\"."}
{"id": "1449339", "revid": "71155", "url": "https://it.wikipedia.org/wiki?curid=1449339", "title": "Bangor (Maine)", "text": "Bangor \u00e8 una citt\u00e0 degli Stati Uniti d'America, capoluogo della contea di Penobscot nello Stato del Maine.\nBangor \u00e8 una delle principali citt\u00e0 dello Stato, situata nella parte centrale, non lontano dalla costa atlantica. Molte citt\u00e0 nel mondo portano lo stesso nome, alcune delle quali si trovano negli Stati Uniti stessi.\nBangor, sviluppata per lo pi\u00f9 sul lato sinistro del fiume Penobscot, ha un gran retaggio storico. Con il suo casin\u00f2, l'aeroporto internazionale e le industrie funge da polo di attrazione per tutto il Maine e anche per alcune zone dal Canada sud orientale. La sua popolazione ammonta a 31.997 abitanti (2018), e tutta la sua area metropolitana, Greater Bangor, conta 140\u00a0000 abitanti. Bangor infatti trae beneficio dalla sua posizione geografica: a met\u00e0 strada tra la costa e le rapide del fiume, molto vicina alle province marittime del Canada e circondata dai boschi, Bangor ha perci\u00f2 sviluppato una rilevante industria del legno e navale, negli ultimi decenni affiancata da un vivace terziario.\nStoria.\nLa presunta fondazione di Bangor risale al XVI secolo, quando l'esploratore francese De Champlain fond\u00f2 un villaggio su un'isola al largo della costa del Maine, entro breve poi abbandonata per le migliori condizioni di vita sul continente. De Champlain risal\u00ec il corso del fiume Penobscot fino al punto dove si trova attualmente la citt\u00e0. Altre fonti fanno invece risalire la nascita della citt\u00e0 al marinaio portoghese Esteban G\u00f3mez, gi\u00e0 capitano al servizio di Ferdinando Magellano, esso fu incaricato, nella prima met\u00e0 del Cinquecento, dal re di Spagna, di trovare il mitico passaggio a nord ovest; Gomez risali anch'esso la valle del fiume per poi abbandonare la ricerca, ma diede un decisivo impulso alla colonizzazione della valle del Penobscot.\nFurono per\u00f2 i francesi, provenienti da nord, a colonizzare la zona, dove gli abitanti erano dediti alla commercializzazione del pesce e soprattutto delle pelli di animali; ma le pi\u00f9 organizzate colonie inglesi immediatamente a sud non fecero molta fatica ad impadronirsi del sito. Dapprima facente parte del Massachusetts, poi divenuto parte del Maine quando quest'ultimo divenne stato nel 1820. Durante il XIX secolo l'economia cittadina si trasform\u00f2 e la citt\u00e0 divenne un importante porto fluviale e la costruzione di navi divenne l'asse portante dell'economia locale. Gi\u00e0 dalla met\u00e0 del novecento, l'economia si diversific\u00f2, puntando non solo sulle costruzioni navali, ma anche sul terziario e sui servizi.\nGeografia fisica.\nTerritorio.\nLa Bangor odierna si estende su 50 miglia quadrate di territorio, il centro \u00e8 raccolto sulle riva sinistra del fiume, ma nell'area urbana ci sono molte zone verdi, che preludono i paesaggi immediatamente fuori citt\u00e0.\nClima.\nData la latitudine, Bangor ha un clima di tipo umido-continentale. Le stagioni sono tutte ben delineate, al contrario di quanto si pu\u00f2 pensare guardando la cartina.\nNon \u00e8 raro tuttavia che nevichi a marzo o all'inizio di aprile, e non \u00e8 altrettanto raro trovare dei blocchi di ghiaccio che galleggiano sul fiume nel centro della citt\u00e0 nel periodo del disgelo; aprile e maggio possono essere molto ventosi ma quando la primavera del New England esplode, le temperature salgono specie nelle ore centrali del giorno; giugno e luglio sono mesi caldi, ideali per visitare la zona, Bangor infatti \u00e8 circondata da molte zone verdi e soprattutto da molti laghi (Pushaw Lake, Chemo Pond, sono solo alcuni), ma agosto \u00e8 il mese umido per eccellenza e le temperature possono superare anche i 30 gradi; Bangor e tutta la costa del Maine sono toccate in modo molto marginale dagli uragani e nella zona si pu\u00f2 sentire solo vento e qualche violento acquazzone ma nulla di pi\u00f9. L'autunno pu\u00f2 essere un misto di caldo e freddo, ci sono forti escursioni termiche tra il giorno e la notte, e pu\u00f2 capitare, in questi mesi, di trovare gi\u00e0 la brina il mattino presto. A novembre l'aria \u00e8 gi\u00e0 fredda ma possono capitare delle splendide giornate di sole, comunque non \u00e8 affatto raro che gi\u00e0 all'inizio del mese nevichi intorno alla citt\u00e0. Dicembre, gennaio e febbraio sono i mesi freddi per eccellenza, specie dall'inizio dell'anno fino alla fine di febbraio le temperature, anche diurne, possono assestarsi sullo zero e la notte scendere molto facilmente a \u221210 \u221220\u00a0\u00b0C con precipitazioni nevose.\nMonumenti e luoghi d'interesse.\nNonostante non sia una delle citt\u00e0 pi\u00f9 turistiche degli Stati Uniti, Bangor offre al visitatore molte opportunit\u00e0 ricreative, sia culturali che sportive. Una vasta gamma di musei \u00e8 presente in citt\u00e0, come ad esempio il Maine Discovery Museum, dedicato ai bambini e il secondo pi\u00f9 grande del New England; la biblioteca pi\u00f9 importante \u00e8 la Bangor Public Library mentre il Bangor Museum and Center for History e il Penobscot Theatre sono tutti a breve distanza, raccolti intorno a downtown.\nLa citt\u00e0 \u00e8 molto conosciuta essendo la residenza del noto scrittore Stephen King; nella contea stessa, nell'immaginaria citt\u00e0 di Derry, viene ambientato \"It\".\nLa Bangor Simphony Orchestra \u00e8 l'orchestra che suona da pi\u00f9 tempo, in modo continuativo, di tutta la nazione; ci sono, inoltre altre opportunit\u00e0 di vario genere presso il Bangor Auditorium e il Bay Chamber Concerts. Alcuni monumenti sono iscritti nel National Register of Historic Place, come il simbolo della citt\u00e0: il Thomas Hill Standpipe, in pratica un'enorme cisterna costruita nel 1897, dipinta di bianco e ancora oggi in attivit\u00e0, con la funzione di serbatoio d'acqua per le emergenze ma soprattutto nato per regolare la pressione dell'acqua nel centro cittadino.\nNumerose le chiese, prime fra tutte la Unitarian Church e la Hammond St. Congregational. Bangor possiede il secondo pi\u00f9 esteso Giardino cimiteriale degli Stati Uniti, il Mount Hope Cemetery.\nNella cultura popolare.\nNel 1977 il turista tedesco Erwin Kreuz divenne noto per aver scambiato Bangor per San Francisco."}
{"id": "1449340", "revid": "132266", "url": "https://it.wikipedia.org/wiki?curid=1449340", "title": "Jack Lanterna", "text": "Jack Lanterna (\"Jack O'Lantern\") \u00e8 il nome di diversi personaggi dei fumetti pubblicati dalla Marvel Comics, tutti nemici di Ghost Rider. Alcune delle incarnazioni pi\u00f9 recenti sono conosciute anche come \"Jack il matto\".\nQuesto nome \u00e8 stato portato da:\nBiografia dei personaggi.\nJason Macendale.\nIl primo \"Jack Lanterna\", in originale \"Jack O'Lantern\", \u00e8 stato Jason Macendale, ex-agente CIA, che in seguito abbandon\u00f2 i panni di Jack Lanterna per indossare quelli del nuovo Hobgoblin. Durante gli eventi della saga mutante nota come Inferno, fuse il suo corpo con un demone per avere pi\u00f9 potere. Successivamente i due si separarono, e il demone divenne Demogoblin, un nuovo mortale nemico dell'Uomo Ragno, mentre Macendale venne ucciso da Roderick Kingsley, l'Hobgoblin originale, nella miniserie \"Hobgoblin Vive\".\nSteven Levins.\nSteven M. Lewis eredit\u00f2 l'identit\u00e0 e i trucchi del defunto Jason Macendale Junior, che utilizz\u00f2 per diventare un membro della ciurma degli scheletri, al servizio del Teschio Rosso, il mortale nemico di Capitan America. Possiede armi da polso e una gran variet\u00e0 di granate (fumogene, esplosive, lacrimogene e altro ancora) a forma di sfera o di zucca.\nCivil War.\nDurante Civil War entra a far parte dei Thunderbolts nel gruppo pro-registrazione, ma in seguito a una battaglia con l'Uomo Ragno, viene ucciso dal Punisher insieme a Jester.\nJack il Matto.\nL'ex Mysterio Daniel Berkhart venne avvicinato da Norman Osborn, che gli forn\u00ec una versione del costume di Jack Lanterna, ed assunse lo pseudonimo di \"Jack il Matto\". Sotto gli ordini di Osborn, Berkhart rap\u00ec John Jameson, lo espose a prodotti chimici che gli alterarono la mente e venne poi inviato ad attaccare il padre J. Jonah Jameson. Durante questo periodo, pedin\u00f2 anche la moglie di Jameson, Marla, sottintendendo che i due avevano una relazione passata che Berkhart aveva cercato di riaccendere.\nIl rapporto di lavoro di Berkhart con Osborn fin\u00ec quando Goblin partecip\u00f2 ad un rito magico che lo rese completamente pazzo. Berkhart \u00e8 stato poi avvicinato da Maguire Beck, la cugina di Quentin Beck, il Mysterio originale. Maguire convinse Berkhart a ri-assumere l'identit\u00e0 di Mysterio ed il costume di \"Jack il Matto\" venne messo da parte. Tuttavia, quando i due hanno cercato di eliminare Spider-Man, Daredevil, J. Jonah Jameson e molti altri nemici reciproci, fecero rivivere \"Jack il Matto\" con ologrammi e versioni robotiche. Alla fine, Maguire venne catturata e Berkhart fugg\u00ec con indosso il costume di Mysterio.\nJack Lanterna e il Signore del Crimine.\nQuando il soldato mutilato di guerra Flash Thompson ha assunto il ruolo dell'agente governativo \"Venom\" si \u00e8 scontrato con un nuovo Jack Lanterna, questa volta agli ordini del Signore del Crimine."}
{"id": "1449343", "revid": "110157", "url": "https://it.wikipedia.org/wiki?curid=1449343", "title": "South Portland", "text": "South Portland \u00e8 una citt\u00e0 degli Stati Uniti d'America, sita nella contea di Cumberland, nello Stato del Maine.\nIl 10 settembre 2001, all'interno dell'albergo Comfort Inn presente nella citt\u00e0 trascorsero la loro ultima notte Mohamed Atta e Abdulaziz al-Omari, due dei cinque dirottatori del volo volo American Airlines 11, schiantatosi contro la torre nord del World Trade Center durante gli attacchi terroristici dell'11 settembre 2001."}
{"id": "1449345", "revid": "2173351", "url": "https://it.wikipedia.org/wiki?curid=1449345", "title": "Original Greatest Hits", "text": "Original Greatest Hits (2003) \u00e8 la ristampa di \"Definitive Collection\", raccolta dei Rockets originariamente pubblicata nel 2000."}
{"id": "1449347", "revid": "729019", "url": "https://it.wikipedia.org/wiki?curid=1449347", "title": "Castello di Loch Leven", "text": "Il castello di Loch Leven \u00e8 un castello costruito nel XIII secolo su un'isola del lago Loch Leven nella regione di Perth e Kinross in Scozia.\nStoria.\nIl castello fu costruito nel XIII secolo dagli invasori inglesi su di un'isola, la seconda per grandezza del lago, probabilmente per la posizione strategica fra le citt\u00e0 di Edimburgo, Perth e Stirling. Le mura attualmente rimaste incorporano parte del vecchio castello. Il castello venne preso dagli scozzesi gi\u00e0 alla fine del XIII secolo dall'esercito di William Wallace. \nGli inglesi assediarono il castello nel 1301. Il castello venne poi liberato da John Comyn. Il re Robert Bruce fu qui nel 1313 e di nuovo nel 1323. Alla morte di Bruce venne assediato ancora una volta nel 1335, questa volta dalle truppe inglesi in appoggio al pretendente Edoardo Balliol (d. 1364) e venne difeso con successo da Alan Cipont.\nIl castello venne fortificato, alla met\u00e0 del XIV secolo, da Roberto I o da suo figlio Davide II. Il castello venne concesso, nel 1372 a William Douglas, I conte di Douglas da re Roberto II. Nel 1675 fu comprato dai Douglas da Sir William Bruce, I baronetto di Balcaskie, architetto reale di Scozia che vi costru\u00ec \"Kinross House\", uno dei primi edifici palladiani costruiti in Scozia. Da allora il castello non venne pi\u00f9 abitato ma fu protetto dalle ingiurie del tempo da Bruce che lo destin\u00f2 a essere come una gemma nel pittoresco giardino che fece realizzare intorno alla sua residenza.\nIn passato il castello fu usato diverse volte come prigione. Il prigioniero pi\u00f9 famoso che qui venne segregato fu la regina Maria Stuarda che venne imprigionata nell'estate del 1567 dal fratellastro Moray e dai Lord scozzesi, perch\u00e9 accusata di aver ucciso il legittimo marito, ossia il re, con la complicit\u00e0 dell'amante Bothwell. Ella riusc\u00ec a fuggire il 2 maggio 1568 ma solamente dopo avere abortito i suoi due gemelli e aver abdicato in favore del figlio. Fra gli altri prigionieri importanti si ricorda Robert Stewart, il futuro Roberto II, Archibald Douglas e Patrick Graham arcivescovo di Saint Andrews."}
{"id": "1449349", "revid": "767487", "url": "https://it.wikipedia.org/wiki?curid=1449349", "title": "Biddeford", "text": "Biddeford \u00e8 una citt\u00e0 degli Stati Uniti d'America, maggiore centro della contea di York nello Stato del Maine.\n\u00c8 sede della University of New England."}
{"id": "1449353", "revid": "1226", "url": "https://it.wikipedia.org/wiki?curid=1449353", "title": "Carl Friedrich Georg Spitteler", "text": ""}
{"id": "1449355", "revid": "1934238", "url": "https://it.wikipedia.org/wiki?curid=1449355", "title": "Parco nazionale del Djurdjura", "text": "Il parco nazionale del Djurdjura (in berbero \"\u01e6\u01e7er\u01e7er\", ) \u00e8 uno dei parchi nazionali algerini. \n\u00c8 situato in Cabilia e prende il nome dalla catena montuosa del Djurdjura.\nTra le citt\u00e0 vicine si segnalano Tizi Ouzou, a nord, e Bou\u00efra, a sud."}
{"id": "1449360", "revid": "74801", "url": "https://it.wikipedia.org/wiki?curid=1449360", "title": "Waterville (Maine)", "text": "Waterville \u00e8 una citt\u00e0 degli Stati Uniti d'America della contea di Kennebec, nello stato del Maine. Sorge sulla sponda occidentale del fiume Kennebec, presso le Ticonic Falls. Centro ferroviario con modesti impianti industriali. Il numero della popolazione appare in calo, basti pensare che nel 1970 gli abitanti superavano le unit\u00e0.\nQui nacquero il matematico Marston Morse ed il politico Bruce Poliquin."}
{"id": "1449361", "revid": "1762097", "url": "https://it.wikipedia.org/wiki?curid=1449361", "title": "Waterville", "text": ""}
{"id": "1449362", "revid": "767487", "url": "https://it.wikipedia.org/wiki?curid=1449362", "title": "Betty Hutton", "text": "Biografia.\nL'infanzia e gli esordi.\nBetty Hutton nacque a Battle Creek (Michigan). Due anni dopo la sua nascita, suo padre lasci\u00f2 la famiglia (si toglier\u00e0 la vita sedici anni dopo). Quale unico sostegno della famiglia, la madre di Betty decise di cercare lavoro in una fabbrica d'auto, a Detroit. Qui, per diverse difficolt\u00e0 economiche, scelse di aprire una pi\u00f9 semplice taverna. Erano gli anni del proibizionismo e, a causa dei controlli da parte della polizia, la signora Thornburg non far\u00e0 che trasferirsi da un luogo ad un altro.\nAll'et\u00e0 di nove anni, Betty cant\u00f2 per la prima volta in pubblico, durante una recita scolastica. Intuendo il talento della figlia, la signora Thornburg la fece sottoporre a varie audizioni cercando di racimolare un po' di denaro per la famiglia. A 13 anni Betty venne ingaggiata da alcuni gruppi canori della zona. Solamente due anni dopo decise di fare il grande passo, trasferendosi a New York per tentare una carriera professionale, ma il viaggio non and\u00f2 come sperato e la giovane Betty torn\u00f2 a Detroit. Nel 1937 Vincent Lopez, anima di una band abbastanza popolare, decise d'assumere Betty che, con i guadagni cos\u00ec ottenuti, torn\u00f2 a New York e scopr\u00ec Broadway, ponendo le premesse per il decollo della sua carriera. Un anno dopo lasci\u00f2 la Grande Mela per Hollywood.\nHollywood.\nDopo aver firmato un contratto con la Paramount, debutt\u00f2 ventunenne nel film musicale \"La fortezza s'arrende\" (1942) con William Holden e Dorothy Lamour. Le favorevoli recensioni la spinsero a cimentarsi anche in altri generi. Del 1944 \u00e8 \"Il miracolo del villaggio\", dove dimostr\u00f2 tutta la sua bravura e la sua verve. Nel 1945 si spos\u00f2 con Ted Briskin (dal quale divorzier\u00e0, dopo la nascita di due figlie).\nNel 1946 con il disco \"Doctor, Lawyer, Indian Chief\" raggiunse la prima posizione nella Billboard Hot 100.\nNel 1948 apparve in \"L'uomo che vorrei\", un'ambiziosa produzione che per\u00f2 non venne accolta favorevolmente dalla critica e si rivel\u00f2 un disastro al botteghino. L'attrice affront\u00f2 le critiche e subito dopo recit\u00f2 in tre fortunati film, \"Ho sposato un demonio\" (1949), \"Anna prendi il fucile\" (1950), in cui interpret\u00f2 il ruolo di Annie Oakley e per il quale ottenne una nomination ai Golden Globe, e \"Il pi\u00f9 grande spettacolo del mondo\" (1952). La sua carriera riprese totalmente lustro nel 1952 con il film \"Qualcuno mi ama\", e nello stesso anno si spos\u00f2 con Charles O'Curran (divorzieranno nel 1955). Betty Hutton avrebbe voluto che fosse lui a dirigerla nel suo nuovo film, ma la casa di produzione si oppose. L'attrice allora rescisse il contratto.\nIl declino e gli ultimi anni.\nBetty Hutton concentr\u00f2 in seguito il suo lavoro soprattutto alla televisione, con il suo \"The Betty Hutton Show\", che tuttavia non ottenne il successo sperato. Nel 1955 si rispos\u00f2 con Alan Livingstone, da cui divorzier\u00e0 nel 1960. Partecip\u00f2 da qui in poi unicamente a film minori, come \"Spring Reunion\" (1957). Dall'ultimo matrimonio con Pete Candoli (durato dal 1960 al 1967) avr\u00e0 una figlia.\nRitiratasi dal cinema, visse a Palm Springs, lavorando come perpetua sino alla morte (si era convertita al cattolicesimo negli anni settanta). Mor\u00ec all'et\u00e0 di 86 anni per un cancro al colon e venne sepolta nel Desert Memorial Park di Cathedral City, California.\nL'attrice ha una stella nella \"Hollywood Walk of Fame\" di Los Angeles."}
{"id": "1449366", "revid": "78273", "url": "https://it.wikipedia.org/wiki?curid=1449366", "title": "Bibliotecaria", "text": ""}
{"id": "1449371", "revid": "1573940", "url": "https://it.wikipedia.org/wiki?curid=1449371", "title": "Chiesa dei Santi Lucia e Marcello", "text": "La chiesa dei Santi Lucia e Marcello \u00e8 una chiesa pistoiese del XVIII secolo, dedicata a santa Lucia e san Marcello Papa. L'edificio si trova a Vinacciano, nel comune di Serravalle.\nDescrizione.\nSorse come oratorio dedicato a Santa Lucia dipendente dall'antica pieve di San Marcello, che sostitu\u00ec, acquisendone anche il titolo. Nell'altare di sinistra si trova un'iscrizione che ricorda che fu eretto nel 1710 per ricevere l'immagine di San Marcello trasferita dalla vecchia pieve. Sopra l'altare si trovava la \"Madonna col Bambino e i santi Marcello, Bartolomeo e Giovannino\", di Leonardo Malatesta, ora al Museo diocesano di Pistoia. La Vergine del dipinto \u00e8 una \"Madonna del Carmine\", come la statua conservata all'interno di una residenza lignea settecentesca, che viene portata solennemente in processione a luglio. \u00c8 degno di nota anche il dipinto con \"Santa Lucia tra sant'Antonio abate e san Luigi Gonzaga\" attribuito a Pietro Marchesini."}
{"id": "1449372", "revid": "400694", "url": "https://it.wikipedia.org/wiki?curid=1449372", "title": "Re di Nemi", "text": "Il cosiddetto Re di Nemi (Rex Nemorensis in latino) era il sacerdote della Dea Diana Aricina; questo re-sacerdote risiedeva nel sacro bosco dedicato alla Dea nei pressi del lago di Nemi.\nUn sacerdote assassino del suo predecessore.\nIl materiale storiografico che riguarda il Re di Nemi riporta la tradizione secondo la quale questo sacerdote ricopriva una posizione inusuale.\nLa funzione sacerdotale di Diana di Nemi era ricoperta da uno schiavo fuggito, che aveva ottenuto quell'onore uccidendo il suo predecessore in un duello rituale e poteva rimanere al suo posto solo fino a quando avesse difeso con successo il suo rango contro tutti i nuovi sfidanti.\nFonti storiografiche della tradizione.\nLa leggenda del Re di Nemi \u00e8 raccontata in diverse fonti antiche. Il nome latino della carica religiosa \u00e8 dato da Svetonio, che vi accenna nella sua descrizione dell'imperatore Caligola.\nOvidio, inoltre, fornisce una descrizione poetica della carica religiosa di Nemi nel libro III dei \"Fasti\", affermando che il lago di Nemi era consacrato gi\u00e0 dai tempi antichi.\nCronologia dei re di Nemi.\nIn et\u00e0 monarchica il primo re di Nemi fu secondo la tradizione Ippolito figlio di Teseo, re di Atene. Si ha notizia poi che ci fu anche Virbio come \"Rex Nemorensis\" figlio di Aricia\nImportanza nell'antropologia.\nLa figura del \"Rex Nemorensis\" risulta centrale negli studi di Sir James Frazer, uno dei padri dell'antropologia, che divulg\u00f2 molto materiale raccolto su questo re-sacerdote con il celebre saggio intitolato \"Il ramo d'oro\"."}
{"id": "1449376", "revid": "87107", "url": "https://it.wikipedia.org/wiki?curid=1449376", "title": "Universit\u00e0 degli studi del Mediterraneo", "text": ""}
{"id": "1449382", "revid": "599013", "url": "https://it.wikipedia.org/wiki?curid=1449382", "title": "Javier S\u00e1nchez (giocatore di calcio a 5)", "text": "Carriera.\nClub.\nUtilizzato nel ruolo di pivot, Javi S\u00e1nchez ha militato in due tra le migliori societ\u00e0 spagnole dell'epoca, cio\u00e8 il Pinturas Lepanto e soprattutto il Playas de Castell\u00f3n di cui, a fine carriera, \u00e8 stato direttore tecnico. Con la prima \u00e8 stato vicecampione d'Europa per club, battuto in finale dalla BNL Calcetto mentre con il Castellon ha ottenuto i migliori risultati vincendo il campionato spagnolo nel 1999-00 e nel 2000-01 nonch\u00e9 un European Champions Tournament nel 2001 e successivamente due Coppa UEFA nel 2002 e 2003.\nNazionale.\nCon la selezione spagnola S\u00e1nchez ha esordito in amichevole a Madrid in Spagna-Uruguay 6-0 del 19 ottobre 1993. Ha raggiunto le cento presenze nelle Furie Rosse nel marzo del 2003 nell'amichevole Spagna-Iran 6-2."}
{"id": "1449383", "revid": "19933", "url": "https://it.wikipedia.org/wiki?curid=1449383", "title": "Teatro Eschilo di Gela", "text": ""}
{"id": "1449389", "revid": "339392", "url": "https://it.wikipedia.org/wiki?curid=1449389", "title": "Boomerang Interviu", "text": ""}
{"id": "1449391", "revid": "125946427", "url": "https://it.wikipedia.org/wiki?curid=1449391", "title": "Alfredo Papa", "text": "Biografia.\nMilanese d'adozione (la sua famiglia si trasfer\u00ec quand'era ancora bambino), non ancora adolescente matur\u00f2 le prime esperienze nel mondo dello spettacolo grazie all'attenzione di Mike Bongiorno, subito entusiasta del suo talento da imitatore, che gli permise le prime esibizioni nel corso di alcuni spettacoli in tourn\u00e9e. Sar\u00e0 proprio il celebre presentatore italoamericano a concedergli spazi da ospite fisso nel periodo pi\u00f9 ispirato della carriera.\nGli esordi.\nConseguito il diploma di attore presso l'Accademia di Arte Drammatica, la notoriet\u00e0 arriv\u00f2 con l'ingaggio da parte di Ezio Radaelli come conduttore del Cantagiro nel 1973, e costituir\u00e0 il suo debutto televisivo nella tv nazionale.\nIl successo.\nMa \u00e8 col ruolo di imitatore che riesce a conquistare il grande pubblico, ospite fisso in alcune tra le principali trasmissioni d'intrattenimento dell'allora Fininvest: \"Maurizio Costanzo Show\", \"Risatissima\", \"Raffaella Carr\u00e0 Show\", giusto per citarne alcune, ma soprattutto \"Premiatissima\", nel corso dello spazio \"La voce del Padrino\". La sua immedesimazione nei panni dei personaggi imitati, Bettino Craxi e Adriano Celentano su tutti (si ricorda anche il pupazzo Sandrino, parodia dell'allora presidente della Repubblica, Sandro Pertini), era tale da dovergli riconoscere, pi\u00f9 che un'imitazione, una \"clonazione\" degli stessi. Altri personaggi imitati: Carmelo Bene, Eduardo De Filippo, Lino Toffolo, Vittorio Gassman, Raimondo Vianello, Ugo Tognazzi, Humphrey Bogart. Indicato da molti come il degno erede del capostipite degli imitatori Alighiero Noschese. Ebbe una rivalit\u00e0 artistica con Gigi Sabani.\nL'allontanamento dalla Rai.\nInoltre, un episodio significativo che segner\u00e0 profondamente il suo percorso artistico e umano fu quello avvenuto nel corso della puntata del 16 dicembre 1989 di \"Fantastico\", condotto da Anna Oxa e Massimo Ranieri con la partecipazione di Giancarlo Magalli. La sua esibizione sub\u00ec un taglio dei tempi previsti; sembra anche che Papa fu costretto a improvvisare a causa di interventi da parte di Oxa e Ranieri che, per un disguido nei copioni, chiedevano \"performance\" non previste in scaletta. Non accortosi che il microfono indossato fosse ancora inserito, il suo \u00abma vaffanculo a tutti voi\u00bb pronunciato dopo aver abbandonato il palcoscenico fu sentito in platea e in diretta televisiva. \nDa allora di lui si persero le tracce, salvo qualche fugace apparizione al \"Maurizio Costanzo Show\".\nNegli anni novanta, partecip\u00f2 al programma di Rai Radio 2 \"La Domenica delle Meraviglie\" su testi di Diego Cugia.\nDi lui torn\u00f2 a occuparsi la trasmissione \"Meteore\" (dedicata ai personaggi del mondo della musica e dello spettacolo ormai lontani dalla ribalta di un tempo), che nel 1998 lo ospit\u00f2 in una puntata in cui ripropose anche il famoso incidente. In quell'occasione afferm\u00f2 che non fosse necessariamente quel fatto la causa della sua lontananza dagli schermi televisivi, il legame tra quell'episodio e la fine del successo resta tuttora indissolubile.\nGli ultimi anni.\nNegli ultimi anni di vita ha dedicato gran parte del tempo ai figli e ad affrontare una crisi familiare. La sua morte, avvenuta nell'estate del 2005 all'et\u00e0 di 51 anni a seguito di un infarto, \nLa cittadina di Arese, nella quale aveva vissuto, gli ha dedicato una via."}
{"id": "1449392", "revid": "466539", "url": "https://it.wikipedia.org/wiki?curid=1449392", "title": "Piero Schivazappa", "text": "Biografia.\nHa firmato la regia di numerosi sceneggiati televisivi e film TV, nei quali ha diretto, tra gli altri, Mariangela Melato, Philippe Leroy, Arnoldo Fo\u00e0 e Giuliana De Sio. Ha collaborato con Franco Rossi e Mario Bava, nel 1968, alla regia di uno degli sceneggiati televisivi italiani di maggior successo, \"Odissea\", con Bekim Fehmiu e Irene Papas e ha diretto un altro sceneggiato, \"Dov'\u00e8 Anna?\", nel 1976. \u00c8 il marito di Scilla Gabel, attrice da lui diretta in numerosi lavori televisivi."}
{"id": "1449394", "revid": "119183306", "url": "https://it.wikipedia.org/wiki?curid=1449394", "title": "Proposizione temporale", "text": "La proposizione temporale svolge nel periodo la stessa funzione del complemento di tempo nella frase semplice, indicando una circostanza \ndi tempo riferita a quanto \u00e8 espresso dalla reggente. Risponde alle domande quando? e per quanto tempo?\nHa la stessa funzione del complemento di tempo determinato, che potrebbe riprodurre quanto esposto nella seguente costruzione:\nSubordinazione esplicita.\nNel caso della subordinazione esplicita si tratta una frase subordinata introdotta da congiunzioni che variano a seconda della costellazione temporale degli eventi (anteriorit\u00e0, contemporaneit\u00e0, posteriorit\u00e0).\nL'anteriorit\u00e0 temporale pu\u00f2 essere indicata nella frase con una serie di espressioni del tipo \"innanzitutto\". In tal caso, il modo previsto nella subordinata \u00e8 il congiuntivo, dato che l'azione viene considerata in un momento in cui non \u00e8 ancora iniziata.\nLa contemporaneit\u00e0 pu\u00f2 essere indicata, ad esempio, da \"quando\", o \"mentre\":\nPer la posteriorit\u00e0, riferita al verbo della principale rispetto al momento indicato nella secondaria, si usano locuzioni come \"dopo che\" o simili; anche \"quando\" ha la propriet\u00e0 di poter indicare questa relazione temporale in combinazione ad un tempo composto:\nSubordinazione implicita.\nEsistono inoltre proposizioni temporali implicite, sempre subordinate che ricorrono al gerundio, all'infinito, al participio. In quanto segue, si ricordano le costruzioni pi\u00f9 frequenti:\nIl gerundio indica contemporaneit\u00e0 o, nella forma composta, anteriorit\u00e0 rispetto alla principale:\nLa seconda possibilit\u00e0 \u00e8 comunque poco usata. Sar\u00e0 senz'altro pi\u00f9 probabile che si utilizzi, per indicare posteriorit\u00e0, una forma del participio:\nL'infinito pu\u00f2 essere usato per esprimere le diverse costellazioni temporali di contemporaneit\u00e0, posteriorit\u00e0 ed anteriorit\u00e0:"}
{"id": "1449395", "revid": "305330", "url": "https://it.wikipedia.org/wiki?curid=1449395", "title": "Jan Tinbergen", "text": "Insieme al norvegese Ragnar Frisch, fu il primo economista a ricevere il Premio Nobel per l'economia nel 1969, \u00ab\"per aver sviluppato e applicato modelli dinamici per l'analisi dei processi economici\"\u00bb.\nBiografia.\nJan Tinbergen era il maggiore dei cinque figli di Dirk Cornelis Tinbergen e Jeannette van Eek. Anche suo fratello Niko vinse un Premio Nobel (per la medicina, nel 1973, per i suoi studi sull'etologia), mentre un altro suo fratello, Luuk, fu un celebre ornitologo. Tinbergen studi\u00f2 matematica e fisica all'Universit\u00e0 di Leida, sotto la guida di Paul Ehrenfest. Nel 1929 consegu\u00ec il Ph. D. con una tesi intitolata \"Minimumproblemen in de natuurkunde en de economie\" (traduzione dall'olandese: \"Problemi di minimizzazione in Fisica ed Economia\"). Dal 1929 al 1945 lavor\u00f2 per l'istituto statistico olandese, oltre a ricoprire il ruolo di professore alla \"Erasmus-Universit\u00e4t Rotterdam\", della quale fond\u00f2 l'Istituto di Econometria. Fu consulente della Societ\u00e0 delle Nazioni. Dal 1945 al 1955 fu il primo direttore del Ufficio olandese per l'Analisi della Politica Economica, da lui fondato. Ha fatto parte dell'Accademia Reale delle Arti e delle Scienze dei Paesi Bassi e dell'Accademia Internazionale delle Scienze.\nIl contributo di Tinbergen alla teoria economica.\nTinbergen divenne celebre per la \"regola di Tinbergen\", una regola di politica economica in base alla quale affinch\u00e9 ci sia una soluzione univoca a un problema di politica economica, il numero delle variabili obiettivo deve essere uguale al numero delle variabili strumento e queste devono essere tra di loro indipendenti.\nTinbergen, inoltre, svilupp\u00f2 il primo modello macroeconomico nazionale, che fu costruito sulle caratteristiche dei Paesi Bassi, e in seguito, dopo la Seconda guerra mondiale, applicato agli Stati Uniti e al Regno Unito.\nGli studi di Tinbergen hanno influenzato economisti di diverso orientamento sino alla met\u00e0 degli anni novanta, fra di loro va ricordato Lawrence Klein, anch'egli vincitore del Premio Nobel per l'economia nel 1980."}
{"id": "1449397", "revid": "531590", "url": "https://it.wikipedia.org/wiki?curid=1449397", "title": "Ala Littoria", "text": "LAla Littoria S.A. fu la prima compagnia aerea di linea italiana di propriet\u00e0 statale ed effettuava, come era consuetudine nel periodo, servizi di trasporto passeggeri e servizi postali.\nStoria.\nIl 28 ottobre 1934, giorno del XII anniversario della Marcia su Roma viene costituita, per volont\u00e0 politica del regime fascista, l'Ala Littoria, il cui nome venne suggerito da Benito Mussolini.\nNasce dall'incorporazione delle compagnie private Societ\u00e0 Aerea Mediterranea (S.A.M.) con sede a Roma, Societ\u00e0 Anonima Navigazione Aerea (S.A.N.A.) con sede a Genova e la Societ\u00e0 Italiana Servizi Aerei (S.I.S.A.) di propriet\u00e0 dei Fratelli Cosulich a Trieste. Al momento della fondazione la flotta delle precedenti aerolinee era costituita da una miscellanea di velivoli come gli Junkers G 24 ed F 13, gli idrovolanti Dornier Do J \"Wal\" e Do R \"Superwal\", gli italiani Savoia-Marchetti S.55, Savoia-Marchetti S.66 e gli olandesi Fokker F.VIIb/3m.\nL'elevato numero di idrovolanti era dovuto alla semplicit\u00e0 nell'utilizzare, come piste di atterraggio, i numerosi fiumi e specchi d'acqua di cui \u00e8 naturalmente provvista l'Italia e gran parte dell'Europa, tuttavia, con il progredire degli anni, gli aeroporti convenzionali crebbero in numero ed importanza. Per poter continuare ad essere concorrenziali con le altre compagnie, l\"Ala Littoria\" cominci\u00f2 ad integrare il parco velivoli con aerei terrestri, cosicch\u00e9 i nuovi Savoia-Marchetti S.M.73, progettati inizialmente come bombardieri ma riconvertiti ad uso civile, entrarono a far parte della flotta.\nNel 1937 la SIAI-Marchetti realizz\u00f2 un nuovo aereo di maggiori dimensioni, dotato di carrello retrattile e in grado di fornire migliori prestazioni, il modello Savoia-Marchetti S.M.75, capace di un carico di 24 passeggeri. Con questo nuovo velivolo, l'Ala Littoria svilupp\u00f2 tutte le tratte pi\u00f9 impegnative e decentrate, particolarmente la Linea dell'Impero che univa in 4 voli settimanali Roma con Bengasi ed Addis Abeba.\nNel 1939 costitu\u00ec per i voli a lungo raggio la Linee Aeree Transcontinentali Italiane (LATI).\nCon la seconda guerra mondiale i voli civili di fatto furono soppressi e nel 1941 lo Stato Maggiore della Regia Aeronautica impose la militarizzazione dell'aviazione civile che pass\u00f2 sotto il controllo del Comando servizi aerei speciali (CSAS).\nFlotta.\nAll'inizio del 1939 Ala Littoria poteva contare complessivamente su una flotta di un centinaio di velivoli, di cui trentotto idrovolanti e settantaquattro aerei terrestri cos\u00ec suddivisa:\nIdrovolanti\nTerrestri"}
{"id": "1449398", "revid": "666668", "url": "https://it.wikipedia.org/wiki?curid=1449398", "title": "Javier Lozano", "text": "Carriera.\nGiocatore.\nCome giocatore ha militato nel Discolandia Toledo, passando poi nel Toledo F.S. dove \u00e8 rimasto per 5 anni, Alg\u00f3n (Madrid), Marsanz Torrejon ed infine Caja Toledo. Nella nazionale spagnola prima dell'avvento della FIFA ha avuto l'onore di disputare una finale del campionato del mondo, nel 1985, persa dalla Spagna per 1-3 contro il Brasile.\nAllenatore.\nCome tecnico ha continuato l'esperienza intrapresa come giocatore nel CLM Talavera, per poi passare ai madrileni dell\u00ec'Inter F\u00fatbol Sala sino alla chiamata da parte della Nazionale spagnola in sostituzione di Felipe Ojeda, con la nazionale Lozano ha avuto la possibilit\u00e0 di costruire un gruppo che \u00e8 diventato il pi\u00f9 forte del mondo per piccoli gradi, giungendo dapprima secondo al FIFA Futsal World Championship 1996 ed ai conseguenti europei del 1999, per poi laurearsi campione del mondo nel 2000 in Guatemala, campione d'Europa l'anno dopo in Russia, confermare il titolo mondiale al FIFA Futsal World Championship 2004 battendo in finale l'Italia e tornare a vincere il campionato d'Europa nel 2005.\nDirigente.\nDopo questa serie di trionfi che lo ha posto tra i migliori tecnici del mondo (assieme a lui solo Tak\u00e3o e C\u00e9sar Vieira hanno saputo vincere e rivincere la coppa del mondo), nel 2007 Lozano lascia la selezione spagnola per assumere il ruolo di del Real Madrid. L'anno successivo viene nominato responsabile del settore giovanile al posto di M\u00edchel passato al Getafe. Nel settembre 2009 fa ritorno nel mondo del calcio a 5 in qualit\u00e0 di presidente della Liga Nacional de F\u00fatbol Sala."}
{"id": "1449400", "revid": "1318658", "url": "https://it.wikipedia.org/wiki?curid=1449400", "title": "Cascina (fiume)", "text": "Il Cascina (pronuncia C\u00e0scina) \u00e8 un fiume della Toscana affluente di sinistra del fiume Era a sua volta affluente dell'Arno.\nDescrizione.\nNasce dal Poggio alla Nebbia a 571\u00a0m. nel comune di Chianni e sfocia dopo 21\u00a0km nell'Era poco dopo l'abitato di Ponsacco.\nIn passato sfociava direttamente in Arno tra il paese di Cascina e Ottavo (ad Ovest dell'attuale Cascina) almeno fino a 1179. Proprio nel 1179 la zona fu colpita da molte alluvioni e quindi il comune di Pisa decise interventi idraulici, tra cui si presume anche quello di deviare il corso del Cascina."}
{"id": "1449401", "revid": "729019", "url": "https://it.wikipedia.org/wiki?curid=1449401", "title": "Hacker-Pschorr", "text": "La Hacker-Pschorr \u00e8 un birrificio fondato nel 1417 a Monaco di Baviera in Germania.\nStoria.\nLe origini del birrificio Hacker-Pschorr risalgono all'anno 1417 quando il birrificio Hacker \u00e8 stato fondato a Monaco, in Germania, 99 anni prima della promulgazione della legge Reinheitsgebot del 1516 (legge che si occupa della regolamentazione della birra in Germania).\nAlla fine del XVIII secolo, un certo Joseph Pschorr ha comperato il birrificio Hacker, che apparteneva all'epoca a suo suocero. Pi\u00f9 tardi ha fondato un birrificio con il suo nome. Successivamente, i suoi due figli hanno allora ereditato ciascuno uno dei due birrifici. Nel 1972, Hacker e Pschorr si fusero per formare la Hacker-Pschorr, ma le birre vennero vendute sempre come marchi distinti fino al 1975.\nIl metodo di fermentazione \u00e8 rimasto praticamente invariato per oltre 580 anni. \u00c8 importata negli Stati Uniti tramite la \"Star Brand Imports\", di White Plains (New York), appartenendo in parte alla Heineken.\nLa Hacker-Pschorr Weisse \u00e8 la pi\u00f9 popolare delle birre della societ\u00e0, il 100% naturale, trattata con l'acqua di fonte.\nLa Hacker-Pschorr fa parte, con le fabbriche della Spaten, la Paulaner, la Augustiner, la Hofbr\u00e4u e la L\u00f6wenbr\u00e4u, dei 6 fabbricanti di birra ufficiali dell'Oktoberfest (la festa della birra di Monaco)."}
{"id": "1449402", "revid": "119741515", "url": "https://it.wikipedia.org/wiki?curid=1449402", "title": "G\u00f6ksel", "text": "Nella sua carriera ha spaziato in vari generi musicali: pop, rock alternativo, jazz, elettronico, classico e folk.\nDa giovane ha studiato filosofia, ma non ha completato gli studi. Ha iniziato a registrare le sue canzoni agli inizi degli anni novanta mentre \u00e8 relativamente tardivo il suo debutto nella pubblicazione di un album, avvenuto nel 1997 a 26 anni con \"Yollar\" (\"Strade\"): il successo tuttavia fu immediato ed il singolo \"Sab\u0131r\" (\"Pazienza\") fu uno dei pi\u00f9 venduti di quell'anno.\nPubblica CD a intervalli regolari di due anni: nel 2000 ha firmato per la casa discografica Sony Music e con questa etichetta ha dato vita a \"K\u00f6rebe\", \"S\u00f6z ver\", \"Arka Bah\u00e7em\" e \"Ay'da Y\u00fcr\u00fcd\u00fcm\", arrivato nelle sale discografiche nel 2007.\nTra i pezzi di maggior successo si ricordano \"Depresyonday\u0131m\" (\"Io sono depressa\"), \"Bi seni konu\u015furum\" (\"Solo io parlo di te\"), \"Yarabbi \u015e\u00fck\u00fcr\" (\"Grazie Dio\") e \"Ta\u015f Bebek\" (\"Bambola\").\nPartecipa a vari programmi radiofonici e ha preso parte al film \"S\u0131nav\" (2006) con Jean-Claude Van Damme."}
{"id": "1449404", "revid": "78273", "url": "https://it.wikipedia.org/wiki?curid=1449404", "title": "Ringu", "text": ""}
{"id": "1449405", "revid": "1154737", "url": "https://it.wikipedia.org/wiki?curid=1449405", "title": "Roglio", "text": "Il Roglio \u00e8 un torrente della Toscana affluente di destra del fiume Era a sua volta affluente dell'Arno.\nNasce dal monte San Vivaldo a 404\u00a0m s.l.m. nel comune di Montaione (FI) e si sfocia dopo 28\u00a0km in Era al confine tra Ponsacco e Pontedera (PI)."}
{"id": "1449407", "revid": "287204", "url": "https://it.wikipedia.org/wiki?curid=1449407", "title": "Ring", "text": "Ring (\"anello\" in diverse lingue germaniche) pu\u00f2 riferirsi a:"}
{"id": "1449408", "revid": "767487", "url": "https://it.wikipedia.org/wiki?curid=1449408", "title": "Ring (film 1998)", "text": " \u00e8 un film del 1998 diretto da Hideo Nakata.\nPellicola horror giapponese tratta dell'omonimo romanzo di K\u014dji Suzuki ispirato dalla storia popolare Banch\u014d Sarayashiki. Tra gli attori, Nanako Matsushima, Hiroyuki Sanada e Rikiya Otaka, nei panni di una famiglia maledetta da una videocassetta.\nTrama.\nReiko Asakawa \u00e8 una giornalista che sta indagando sulla morte inspiegabile della propria nipote e di alcune delle sue amiche che, si dice, avessero visto il contenuto di una videocassetta esattamente una settimana prima della morte. Tale videocassetta genererebbe infatti una telefonata che le vittime ricevono appena dopo la visione, dopo di che queste verrebbero trovate morte tutte nella stessa identica posa a una settimana dall'accaduto. L'unica testimone oculare di questo avvenimento \u00e8 impazzita in seguito allo choc. Le ricerche la conducono in una localit\u00e0 di vacanza dove trova la videocassetta, che contiene una serie di immagini surreali, e vedendola anch'essa diventa vittima della maledizione.\nAiutata dal suo ex-marito Ry\u016bji, a causa del suo scetticismo ha guardato anch'egli il video, Reiko scopre alcune informazioni sul suo contenuto misterioso e si rende conto che una donna che appare nel filmato \u00e8 Shizuko, una sensitiva che \u00e8 deceduta molto tempo prima. Inoltre la figlia di Shizuko, Sadako, che \u00e8 anch'essa stata uccisa trent'anni prima, \u00e8 uno spirito vendicativo che ha prodotto la maledizione. Mentre la settimana sta per scadere, Reiko e la sua famiglia devono rompere la maledizione per salvarsi. Quando anche il figlio della coppia vede il video su suggerimento del fantasma della cugina, Reiko e Ry\u016bji raggiungono il luogo in cui Shizuko viveva: qui, grazie anche ai poteri da sensitivi che anche loro posseggono, i due scoprono che l'origine della maledizione \u00e8 invece in Sadako, figlia di Shizuko che aveva il potere di uccidere le persone con la sola forza del pensiero. In seguito ad alcuni avvenimenti in cui i poteri di Sadako e Shizuko erano stati rivelati e allo scandalo che ne era derivato, Shizuko si era suicidata e Sadako era stata uccisa.\nI due scoprono che il cadavere della ragazza giace in un pozzo e si calano al suo interno per riesumarlo e donargli una giusta sepoltura, nella speranza di salvarsi. Tornati alle loro vite, Reiko scampa al maleficio ma Ry\u016bji non riesce a sottrarsi al suo triste destino: il fantasma di Sadako viene fuori dal suo televisore e lo uccide con la sola forza del pensiero. A questo punto, Reiko capisce che a salvarla non \u00e8 stato il tentativo di dare una degna sepoltura a Sadako, ma l'aver fatto una copia del filmato e averla fatta visionare al suo ex marito, La donna decide dunque di far fare una copia della cassetta anche a suo figlio, su cui la maledizione \u00e8 ancora pendente, e di farne visionare il contenuto al nonno cos\u00ec da salvare la vita del bambino.\nDistribuzione.\nDVD.\nNel 2003 il film \u00e8 uscito in Italia grazie al doppiaggio della ETS - European Television Service ed \u00e8 stato pubblicato su DVD dalla Dynit. Il disco contiene l'audio giapponese originale (con sottotitoli in italiano) e quello italiano.\nNel 2006 il film \u00e8 uscito anche nelle edicole per la collezione \"Asian Terror\" della DeAgostini.\nSequel e remake.\nIn Giappone sono stati girati due sequel (\"The Spiral\", anch'esso del 1998 e \"Ring 2\" del 1999) e un prequel (\"\" del 2000). Nel 2012 \u00e8 uscito uno spin-off, \"Sadako 3D\" e il suo sequel \"Sadako 3D 2\".\nNel 2002 il film ha avuto un remake americano intitolato \"The Ring,\" in cui seppur mantenendo molti elementi dell'originale viene raccontata una storia un po' diversa. Quest'ultimo fllm ha avuto due sequel, \"The Ring 2\" e \"The Ring 3\", la cui storia \u00e8 completamente indipendente rispetto a quella del film originale. Di questi tre film soltanto \"The Ring 2\" \u00e8 diretto da Hideo Nakata."}
{"id": "1449411", "revid": "767487", "url": "https://it.wikipedia.org/wiki?curid=1449411", "title": "Ring 2", "text": " \u00e8 un film del 1999 diretto da Hideo Nakata.\nSi tratta di un film horror giapponese, sequel del film \"Ring\".\nTrama.\nQualche tempo dopo gli avvenimenti del primo episodio, Mai Takano sta cercando le risposte sulla improvvisa morte di Ryuji. Le ricerche la conducono dall'ex moglie Reiko e dal figlio Yoichi, i quali sono sopravvissuti alla maledizione. Il piccolo Yoichi sta iniziando a mostrare alcune delle abilit\u00e0 psichiche di Sadako, ma \u00e8 diventato muto. La maledizione, nel frattempo, miete altre vittime.\nProduzione.\n\"Ring\" \u00e8 un romanzo horror scritto da K\u014dji Suzuki, il quale ha scritto anche il sequel, \"Spiral\" (\"Rasen\") che \u00e8 stato adattato per la trasposizione cinematografica. Tuttavia il film tratto da \"Spiral\" non ha avuto molto successo, quindi \u00e8 stato deciso di girare un nuovo sequel \"Ring 2\", che non si basa sul soggetto di Suzuki. Anche il remake statunitense di \"Ring\" ha avuto un sequel, \"The Ring 2\".\nProdotto dalle societ\u00e0 Kadokawa Shoten Publishing Co., Ring 2 Production Group, Asmik Ace Entertainment e Oz Productions\nDistribuzione.\nData di uscita.\nIl film venne distribuito in varie nazioni, fra cui:\nEdizioni home video.\nNel 2003 il film ha avuto un doppiaggio dalla ETS ed \u00e8 stato distribuito in DVD dalla Dynit."}
{"id": "1449416", "revid": "131145", "url": "https://it.wikipedia.org/wiki?curid=1449416", "title": "Silvio Gambini", "text": "Vita.\nSilvio Gambini si diplom\u00f2 Perito Agrimensore a Teramo, citt\u00e0 nella quale nacque nel 1877. Giunto poco dopo a Busto Arsizio, lavor\u00f2 presso lo studio dell'ing. Ercole Seves e per l'Ufficio Tecnico Comunale.\nNel 1901, pass\u00f2 nello studio dell'ing. Guglielmo Guazzoni, di cui fu, fino al 1915, collaboratore e progettista, con libert\u00e0 di poter eseguire in proprio alcuni lavori.\nParticolarmente attento alla ricerca architettonica d'oltralpe, Gambini collabor\u00f2 a varie riviste oltre a frequentare lo studio di Giuseppe Sommaruga a Milano.\nQueste frequentazioni furono determinanti nella scelta di Gambini di riconoscersi ed esprimersi nello stile Liberty.\nIn una citt\u00e0 in pieno sviluppo industriale (quale la Busto Arsizio dell'inizio del XX secolo) la nuova classe imprenditoriale, seppure piuttosto chiusa alle novit\u00e0, rappresent\u00f2 una discreta committenza per Gambini, che si dedic\u00f2 alla realizzazione di ville patronali, di case condominiali ed edifici produttivi.\nOpere.\nIn quegli anni di fervida progettazione, l'architetto bustese realizz\u00f2 tra l'altro la \"Casa Rena\" e l\u2019\"Albergo Tre Re\" (oggi scomparse per inopportune demolizioni), la \"palazzina Castiglioni\" in piazza Garibaldi, lo \"stabile Colombo\" in via Manara, la \"villa Leone\" in Corso XX Settembre, la \"Tintoria Emilio Garavaglia\" e i \"Molini Marzoli Massari\".\nQueste realizzazioni sono tra le migliori della stagione del Liberty bustese. In esse Silvio Gambini profuse sia attenzione alle esperienze dei grandi maestri della Secessione viennese, sia volont\u00e0 di riscattare dall'anonimato il volto di una citt\u00e0, legata sino ad allora solo alla produzione, proprio attraverso una rilettura artistica del \u201cluogo di lavoro\u201d.\n\u00c8 del periodo 1909-1913 l'opera pi\u00f9 significativa dell'attivit\u00e0 di Gambini, la Villa Angeletti detta La Palancola in via Boccaccio n. 70 a Firenze, demolita negli anni '50 .\nFu anche un maestro del ferro battuto, in quanto vinse numerosi premi ad altrettanti concorsi inerenti, appunto, la progettazione di elementi in ferro battuto. In alcuni edifici da lui progettati, le decorazioni in ferro sono di sua lavorazione.\nInfine, fu autore del volume \"Ferri moderni\", pubblicato a Milano da Leonardo Preiss e contenente 35 tavole con idee e schizzi."}
{"id": "1449418", "revid": "112290918", "url": "https://it.wikipedia.org/wiki?curid=1449418", "title": "Alberto Selva", "text": "Biografia.\nLaureato in Giurisprudenza all'Universit\u00e0 di Bologna, ha svolto le professioni di avvocato e notaio, nonch\u00e9 l'attivit\u00e0 di docente di diritto sammarinese nelle scuole secondarie superiori.\n\u00c8 stato inoltre membro del Consiglio Scientifico dell'Istituto Giuridico dell'Universit\u00e0 di San Marino (dal 2004 al 2006), e del Collegio Giudicante sull'ammissibilit\u00e0 dei referendum (dal 1998 al 2001).\nIn occasione delle elezioni politiche del 2006 \u00e8 eletto al Consiglio Grande e Generale nella lista dell'Alleanza Popolare dei Democratici Sammarinesi.\nHa fatto parte delle commissioni Affari Istituzionali, Affari Esteri e Disciplina, nonch\u00e9 del Gruppo Sammarinese presso l'Unione Interparlamentare.\nIl 1\u00ba ottobre 2007 \u00e8 divenuto Capitano Reggente, in coppia con Mirko Tomassoni."}
{"id": "1449425", "revid": "176990", "url": "https://it.wikipedia.org/wiki?curid=1449425", "title": "La Torre della D\u00e9fense", "text": "La Torre della D\u00e9fense \u00e8 una commedia scritta in francese dal drammaturgo argentino Ra\u00fal Damonte Botana; in arte Copi.\nTrama.\nUna coppia di omosessuali (Luc e Jean) ormai stanca della convivenza, una vicina di casa drogata (Daphn\u00e9e) e appena separata dal marito statunitense (John), un travestito mitomane (Micheline), e un giovane e bellissimo arabo (Ahmed) oggetto del desiderio di quasi tutti. \u00c8 questo l'universo bizzarro nel quale si rivela tutta la poetica corrosiva e acre di Copi.\n\u00c8 la notte di capodanno del 31 dicembre 1976 e il surreale cenone a casa di Luc e Jean (un modernissimo appartamento di un grattacielo nel quartiere La D\u00e9fense di Parigi) al quale partecipano i personaggi, si trasforma in un pretesto per svelare le illusioni, i sogni, le passioni amorose, i segreti dei disincantati e singolari protagonisti (che in comune hanno soprattutto un individualismo esasperato che \u00e8 la causa della loro amara solitudine)."}
{"id": "1449462", "revid": "287204", "url": "https://it.wikipedia.org/wiki?curid=1449462", "title": "Associazione italiana per le ricerche di storia del cinema", "text": "LAssociazione italiana per le ricerche di storia del cinema (AIRSC) \u00e8 nata nel 1964, fondata da un gruppo di studiosi di storia del cinema fra i pi\u00f9 importanti d'Italia.\nAll'opera dell'AIRSC e dei suoi soci illustri si devono contributi importanti alla storiografia, alla conoscenza del cinema italiano e mondiale, un'opera tesa alla promozione, conservazione e diffusione di massa del cinema del passato. L'AIRSC ha collaborato e collabora con istituzioni e cineteche italiane per l'organizzazione di convegni, festival e mostre, ad esempio Il cinema ritrovato a Bologna, organizzato dalla Cineteca di Bologna o le Giornate del Cinema Muto a Pordenone, organizzate dalla Cineteca del Friuli.\nL'AIRSC pubblica \"Immagine. Note di Storia del Cinema\", una rivista specialistica di settore, riconosciuta dall'Anvur rivista di \u201cfascia A\u201d.\nPresso la Cineteca Nazionale di Roma l'AIRSC ha depositato la propria collezione di film del passato, denominata Cineteca dell'AIRSC.\nI soci.\nTra i soci e collaboratori storici che negli anni hanno fatto parte dell'AIRSC, citiamo (in ordine alfabetico): \nL'organigramma dal 2015.\nL'attuale presidente \u00e8 Elena Dagrada, che guida l'associazione dal 2015, mentre la direzione della rivista \"Immagine. Note di Storia del Cinema\" \u00e8 affidata alla cura di Michele Canosa.\nOltre che dalla Presidente Dagrada, il Consiglio direttivo \u00e8 formato da Elena Mosconi (Vicepresidente), Denis Lotti (segretario), Maria Assunta Pimpinelli, Federico Vitella."}
{"id": "1449470", "revid": "1543377", "url": "https://it.wikipedia.org/wiki?curid=1449470", "title": "Dingo (romanzo)", "text": "Dingo \u00e8 un romanzo dello scrittore francese Octave Mirbeau, pubblicato in maggio 1913. Siccome Mirbeau era malato e incapace di terminare la propria opera, \u00e8 il suo giovane amico L\u00e9on Werth che fu incaricato di scrivere gli ultimi capitoli.\nTrama.\nSenza curarsi del \"realismo\", il romanziere d\u00e0 libero sfogo alla sua fantasia, nella continuit\u00e0 di Fran\u00e7ois Rabelais. Invece dei sotterfugi rappresentati dai personaggi romanzeschi, Mirbeau si mette s\u00e9 stesso in scena in qualit\u00e0 di scrittore, inaugurando cos\u00ec una specie di autofinzione. Per protagonista non sceglie pi\u00f9 degli esseri umani, bens\u00ec il suo cane, Dingo, morto in ottobre 1901. Rinuncia a qualsiasi trama romanzesca e ad ogni tentativo di composizione, ubbidendo soltanto alla propria fantasia.\nNel villaggio di Ponteilles-en-Barcis, nel Vexin, il cane-dingo del narratore, Dingo, arrivato tutto giovane dalla lontana Australia, diffonde il terrore fra i contadini ed i borghesi, e, incapace di frenare i propri appetiti, ammazza molte pecore. Per\u00f2 \u00e8 un buon cane, molto affettuoso coi suoi padroni, e, come lo scrittore, un ribelle libertario, refrattario all'autorit\u00e0 e all'ipocrisia. La sua presenza svela le meschinit\u00e0 e le turpitudini degli uomini e l'assurdit\u00e0 delle leggi e dell'ordine sociale. Quando muore, il narratore piange : ha perso un vero amico, un fratello spirituale, che lo consolava dagli uomini.\nTraduzioni.\n\"Dingo\" \u00e8 stato pubblicato due volte in Italia, nel 1938 nella \"Collezione Grandi Autori\" e nel 1961, nella collana \"Romantica\", sempre presso la Casa Editrice Sonzogno, Milano. Traduzione di Decio Cinti.\nNel 2017, all'occasione della commemorazione del centenario della morte del Mirbeau, Elliot ha ripubblicato la vecchia traduzione di Decio Cinti."}
{"id": "1449475", "revid": "1305772", "url": "https://it.wikipedia.org/wiki?curid=1449475", "title": "Immagine (disambigua)", "text": ""}
{"id": "1449478", "revid": "17654", "url": "https://it.wikipedia.org/wiki?curid=1449478", "title": "La Distruzione di Gerusalemme", "text": ""}
{"id": "1449484", "revid": "1048993", "url": "https://it.wikipedia.org/wiki?curid=1449484", "title": "Ugo Schiff", "text": "Biografia.\nNato in una famiglia di commercianti tedeschi di origine ebraica, fu studioso e docente di chimica in Italia. Allievo di Friedrich W\u00f6hler all'Universit\u00e0 di Gottinga, espatri\u00f2 dalla Germania fin dal 1856 (tornando a Gottinga solo per la laurea); dal 1862 si trasfer\u00ec in Italia, seguendo il fratello maggiore, Moritz Schiff, fisiologo affermato e tra i primi divulgatori, in Germania, delle idee di Darwin. L'allontanamento dalla Germania dei due fratelli \u00e8 riconducibile sia alle origini ebraiche della famiglia sia alle loro idee socialiste e a una presunta corrispondenza di Ugo Schiff con Karl Marx. Nel 1864, grazie all'interessamento di Carlo Matteucci, fu chiamato a divenire il primo docente di chimica presso il Regio Museo di Fisica e Storia Naturale di Firenze, dove rimase fino al 1877, quando venne chiamato a ricoprire i ruoli di professore di chimica generale e di direttore del laboratorio farmaceutico dell'Universit\u00e0 di Torino. Nel 1879 torn\u00f2 a Firenze, occupando la cattedra di chimica dell'Istituto di Studi Superiori e conducendo importanti studi, tra cui quelli su i glucosidi, gli acidi polibasici e il furfurolo.\nFra le sue scoperte, quella dei prodotti di condensazione delle aldeidi e delle ammine con l'anilina, successivamente noti come basi di Schiff. Il suo nome \u00e8 legato anche ad un reattivo per le aldeidi (Reattivo di Schiff), costituito dalla combinazione bisolfitica della fucsina, ottenuta decolorando con bisolfito o anidride solforosa una soluzione di fucsina: in presenza di aldeidi, il reattivo ripristina il colore violetto poich\u00e9 l'aldeide, legandosi con il radicale solforoso, libera nuovamente la fucsina.\nNel 1876 pubblic\u00f2 il fortunato testo \"Introduzione allo studio della chimica\". Contribu\u00ec a fondare una delle pi\u00f9 importanti scuole di chimica in Italia. Con Stanislao Cannizzaro ed Emanuele Patern\u00f2, fu tra i fondatori della \"Gazzetta Chimica Italiana\".\nAttivo nella vita culturale e civile di Firenze, si occup\u00f2 di didattica delle materie scientifiche e dell'organizzazione degli studi universitari sino in tarda et\u00e0. Fermo nelle sue idee di uguaglianza sociale e solidariet\u00e0, nel 1894 fu tra i soci fondatori del giornale socialista l'\"Avanti!\" \n\u00c8 sepolto nel cimitero fiorentino di Trespiano.\nL'Universit\u00e0 degli Studi di Firenze in suo onore ha dedicato il suo nome al Dipartimento di Chimica, sito presso il Polo Scientifico e Tecnologico di Sesto Fiorentino. "}
{"id": "1449485", "revid": "34971", "url": "https://it.wikipedia.org/wiki?curid=1449485", "title": "Aurora borealis", "text": ""}
{"id": "1449493", "revid": "599013", "url": "https://it.wikipedia.org/wiki?curid=1449493", "title": "Bal\u00e1zs Dzsudzs\u00e1k", "text": "Caratteristiche tecniche.\nCalciatore che pu\u00f2 essere schierato come centrocampista esterno in un 4-4-2 o come ala in un 4-3-3, \u00e8 veloce, imprevedibile e bravo sotto porta, soprattutto col sinistro. Dotato di un'ottima tecnica individuale, che culmina nel dribbling, spesso imprevedibile, riesce frequentemente a superare il proprio diretto avversario, per poi convergere in porta con accurati tiri in diagonale o andare al cross. Aiuta la squadra tornando anche in difesa, nonostante sia un giocatore prettamente offensivo. Bravo anche dal punto di vista tattico, ottimo contropiedista, sa tirare le punizioni.\nNel 2010 \u00e8 considerato uno degli esterni europei pi\u00f9 forti in circolazione, grazie al rendimento costante dimostrato nel triennio al PSV, durante il quale si notano le sue doti: segna 54 volte e fornisce 50 assist in 157 presenze con gli olandesi. Dopo le stagioni al PSV molte testate giornalistiche locali lo definiscono uno dei migliori giocatori della storia ungherese, se non proprio al secondo posto dopo Ferenc Puskas.\nCarriera.\nClub.\nDebrecen.\nCresciuto nel Debrecen fin dall'et\u00e0 di nove anni, ha esordito in prima squadra a diciassette anni, nel 2004. collezionando nella sua prima stagione due presenze,\nNella sua seconda stagione ha giocato dieci partite e ha segnato due gol. Nelle seguenti due stagioni \u00e8 diventato un membro permanente della squadra, giocando 36 partite e segnando 12 gol. Vincendo 3 volte il Campionato Ungherese (2005, 2006, e 2007), e 3 volte la Supercoppa ungherese rispettivamente nel 2005, 2006, e il 2007. Restando nel club ungherese fino al 2007, dove colleziona complessivamente 48 presenze e 14 reti.\nPSV Eindhoven.\nSuccessivamente viene notato dall'osservatore Piet de Visser, che lo porta al PSV Eindhoven qualificandolo come \"incredibile talento\" e facendogli firmare un contratto quinquennale. Nei Paesi Bassi conquista in breve tempo la maglia da titolare, venendo impiegato sulla fascia sinistra, come ala nel 4-3-3 o come esterno nel 4-4-2; in alcune occasioni viene anche spostato sulla destra dal tecnico Fred Rutten. Il 19 agosto 2009 gioca una delle sue migliori partite in carriera in casa contro i rivali dell'Ajax realizzando due gol su punizione, entrambi da notevole distanza ed un assist. Con gli olandesi firma molti gol importanti e pesanti, che portano, nel 2009, la squadra a vincere il campionato, in cui Dzsudzsak firma ben 14 gol.\nAnzhi Makhachkala.\nIl 12 giugno 2011 viene acquistato per 14 milioni di euro dai russi dell'Anzhi Makhachkala dell'ambizioso presidente Suleyman Kerimov, firmando un contratto di quattro anni. Dichiara alla firma: \"Sono molto felice di far parte di un progetto ambizioso a Anzhi. \u00c8 un grande passo avanti nella mia carriera. Aspetto con entusiasmo l'ora di scendere sul campo con i miei nuovi compagni di squadra Roberto Carlos, Samuel Eto'o, Mbark Boussoufa, Diego Tardelli e gli altri, Ho sentito parlare molto della fantastica atmosfera nel calcio qui a Makhachkala\". Ha fatto il suo debutto il 6 agosto contro Tom Tomsk in una vittoria per 2-0. Dzsudzs\u00e1k ha fatto 8 apparizioni prima di subire un infortunio il 27 agosto contro il Rostov, quando si \u00e8 rotto una clavicola dopo una collisione con un avversario, che lo ha fermato per il resto della stagione.\nDinamo Mosca.\nIl 12 gennaio 2012, Dzsudzs\u00e1k si trasferisce alla Dinamo Mosca; per lui il club della capitale paga all'Anzi 19 milioni di euro, facendo cos\u00ec diventare Dzsudzs\u00e1k il calciatore ungherese pi\u00f9 costoso di sempre. Debutta il 9 marzo 2012 contro il CSKA Mosca subentrando al 75\u00ba minuto.\nIl 19 agosto 2012 segna il suo primo gol in campionato contro il . Nelle successive stagioni viene pi\u00f9 volte nominato migliore in campo, segnando nel derby di Mosca, riuscendo a portare la squadra in Europa in 2 stagioni, consacrandosi a livello europeo e rifiutando varie offerte dal Liverpool e dall'Inter. Chiude il bilancio col club moscovita con un totale di 101 presenze e 11 reti.\nBursaspor.\nIl 16 agosto 2015 firma per il Bursaspor club della massima serie turca per una cifra non resa nota. Il 12 settembre, segna la sua prima doppietta con il nuovo club contro il Gen\u00e7lerbirli\u011fi SK.\nAl-Wahda.\nIl 7 agosto 2016 decide di trasferirsi negli Emirati Arabi con la maglia dell'Al-Wahda firmando un biennale fino al 2018.\nLa squadra non gli rinnova il contratto e rimane svincolato. Durante questo periodo da svincolato il ct dell'Ungheria Marco Rossi decide di non convocarlo per la doppia sfida di Nations League a inizio settembre.\nIttihad Kalba.\nIl 21 settembre 2018 firma un nuovo contratto con l'Ittihad Kalba.\nNazionale.\nEsordisce in nazionale il 2 giugno 2007 contro la , subentrando al 79' al posto di Tam\u00e1s Priskin.\nIl 31 maggio 2016 viene convocato per gli Europei 2016 in Francia. Il 22 giugno mette a segno una doppietta nella partita pareggiata 3-3 contro il , che permette all'Ungheria di qualificarsi agli ottavi come prima nel girone F. Gioca un ottimo Europeo arrivando agli ottavi con i magiari pur perdendo pesantemente contro il (0-4).\nStatistiche.\nPresenze e reti nei club.\n\"Statistiche aggiornate al 24 settembre 2020.\""}
{"id": "1449495", "revid": "56818", "url": "https://it.wikipedia.org/wiki?curid=1449495", "title": "Barone de Arizonac y Caballero de los Colorados", "text": ""}
{"id": "1449496", "revid": "56818", "url": "https://it.wikipedia.org/wiki?curid=1449496", "title": "Reuccio dell'Arizona", "text": ""}
{"id": "1449498", "revid": "56818", "url": "https://it.wikipedia.org/wiki?curid=1449498", "title": "Reuccio di Arizona", "text": ""}
{"id": "1449500", "revid": "135491", "url": "https://it.wikipedia.org/wiki?curid=1449500", "title": "Die Hard 4.0", "text": ""}
{"id": "1449502", "revid": "247222", "url": "https://it.wikipedia.org/wiki?curid=1449502", "title": "Fuge aus der Geographie", "text": ""}
{"id": "1449503", "revid": "247222", "url": "https://it.wikipedia.org/wiki?curid=1449503", "title": "Geographical Fugue", "text": ""}
{"id": "1449507", "revid": "339392", "url": "https://it.wikipedia.org/wiki?curid=1449507", "title": "Aeroporto militare di Brindisi", "text": ""}
{"id": "1449511", "revid": "1543377", "url": "https://it.wikipedia.org/wiki?curid=1449511", "title": "Thomas McLeod", "text": "Partecip\u00f2 alle spedizioni antartiche chiamate Terra Nova, Endurance e Quest.\nVerso i quattordici anni si arruol\u00f2 presso la marina mercantile britannica e si aggreg\u00f2, come marinaio scelto, alle spedizioni Terra Nova (comandata da Robert Falcon Scott), Endurance e Quest (comandate da Ernest Shackleton). Durante la spedizione Endurance, a seguito del naufragio della nave, rimase sull'isola Elephant con il resto dell'equipaggio in attesa che Shackleton tornasse con i soccorsi.\nLa sua partecipazione alle spedizioni Terra Nova ed Endurance venne insignita con la medaglia polare di bronzo."}
{"id": "1449516", "revid": "287204", "url": "https://it.wikipedia.org/wiki?curid=1449516", "title": "Puiesti", "text": ""}
{"id": "1449518", "revid": "916580", "url": "https://it.wikipedia.org/wiki?curid=1449518", "title": "Puie\u0219ti", "text": "Il toponimo Puie\u015fti pu\u00f2 riferirsi a diverse localit\u00e0 della Romania:"}
{"id": "1449519", "revid": "74801", "url": "https://it.wikipedia.org/wiki?curid=1449519", "title": "Daniel Gooch (esploratore)", "text": "Ha partecipato alla spedizione Endurance in Antartide comandata da Ernest Shackleton.\nUnitosi all'ultimo minuto alla spedizione a causa della defezione del musher designato, Gooch accompagner\u00e0 il viaggio dell\"'Endurance\" sino alla Georgia del Sud, quando si separ\u00f2 dal resto della spedizione per far ritorno in Inghilterra."}
{"id": "1449522", "revid": "436907", "url": "https://it.wikipedia.org/wiki?curid=1449522", "title": "Cheope (paroliere)", "text": "Biografia.\n\u00c8 nipote e figlio d'arte: il nonno fu Mariano Rapetti, in arte Calibi, paroliere che scrisse canzoni come \"Vecchio scarpone\" e \"Le colline sono in fiore\", mentre il padre \u00e8 Giulio Rapetti, in arte Mogol, anche lui autore di testi per canzoni e divenuto celebre grazie al sodalizio artistico con Lucio Battisti; la madre Serenella De Pedrini \u00e8 una disegnatrice di moda. Lo pseudonimo Cheope \u00e8 utilizzato per non essere associato al padre, che a sua volta aveva scelto lo pseudonimo Mogol per non essere associato al padre Mariano. Cheope deriva dal faraone per la cui sepoltura fu costruita la piramide di Cheope.\nNel 1983 \u00e8 diventato paroliere con la canzone \"Il chitarrista\", cantata da Ivan Graziani. Dopo aver lavorato con i fratelli Gianni e Marcella Bella, ha firmato numerose canzoni di Raf (\"Il battito animale\", \"Due\" e \"Stai con me\"). Nel 1994 inizia la collaborazione con Laura Pausini, per la quale ha scritto \"Strani amori\" (classificatasi al terzo posto al Festival di Sanremo 1994), \"Incancellabile\" e \"E ritorno da te\". Sempre per e con la cantante romagnola ha scritto pi\u00f9 di 50 canzoni tra le quali \"Come se non fosse stato mai amore\", \"In assenza di te\", \"Ascolta il tuo cuore\" e \"Un fatto ovvio\". Ha lavorato tra gli altri anche con Adriano Celentano, Mina, Marcella Bella, Mango, Dennis Fantina, Nek, Il Divo, Carlos Santana, The Corrs, Gilberto Gil, Ron, Marco Carta, Josh Groban, Elisa, Arisa.\nA partire dal 1991 si \u00e8 dedicato alla musica per bambini, scrivendo il testo di 9 canzoni partecipanti allo Zecchino d'Oro (\"Il pi\u00f9 grande motore\", 1991; \"La cicala\", 1992; \"Mami papi\", 1993; \"Bianco con il giallo\", \"Giochiamo alle cose\", 1994; \"All'arrembaggio del formaggio\" 1995; \"Su e gi\u00f9\", 2000; \"Se ci credi anche tu\", 2002; \"In bici in citt\u00e0\", 2005).\n\u00c8 docente alla Fondazione Industria Milano-New York ed al CET (Centro Europeo di Toscolano). Insegna al master in music business dell'Universit\u00e0 LUISS di Roma.\nOltre ad essere paroliere, \u00e8 un affermato pittore. Numerose sono state le mostre personali e collettive che lo hanno visto protagonista. Il suo curriculum annovera mostre personali alla Fondazione KMG di Berlino; alla Fondazione Ideazione di Roma; a Villa Olmo di Como; all'Albergo delle Povere di Palermo; alla Certosa di San Lorenzo di Padula; alla Galleria Maretti di Montecarlo e alla Ca' D'oro di Roma. Fra le collettive si ricordano: Grand Palais di Parigi; MAR'S di Mosca; Palazzo Strozzi a Firenze; Museo per l'Arte Straniera di Riga; Salone D'Autunno a Parigi; Museo Permanente di Milano; Biennale di Venezia 2007; Biennale di Venezia 2001.\n\u00c8 autore, insieme a Giuseppe Anastasi, del libro \"Scrivere una canzone\", edito dall'editore Zanichelli nell'ottobre del 2012.\n\u00c8 poi autore di alcune sigle televisive, fra le quali \"Solletico\", sigla dell'omonima trasmissione andata in onda su Rai 1, scritta con Claudio Guidetti ed interpretata dal Coro dei Piccoli Cantori di Milano."}
{"id": "1449523", "revid": "287204", "url": "https://it.wikipedia.org/wiki?curid=1449523", "title": "Sarulesti", "text": ""}
{"id": "1449525", "revid": "599013", "url": "https://it.wikipedia.org/wiki?curid=1449525", "title": "S\u0103rule\u0219ti", "text": "Il toponimo S\u0103rule\u015fti pu\u00f2 riferirsi a diverse localit\u00e0 della Romania:"}
{"id": "1449530", "revid": "287204", "url": "https://it.wikipedia.org/wiki?curid=1449530", "title": "Musher", "text": "Il musher \u00e8 il conducente di una muta di cani da slitta. L'origine del nome deriva al fatto che, per far avanzare gli animali, il musher utilizza il termine inglese \"mush\" (avanti, in italiano)\nDa musher deriva il termine mushing che contraddistingue l'attivit\u00e0 di effettuare escursioni con cani da slitta. Attualmente la forma di mushing che trova pi\u00f9 risonanza mediatica \u00e8 la corsa con i cani da slitta, ma il mushing pu\u00f2 essere praticato anche in forma non organizzata e non competitiva, come semplice attivit\u00e0 ricreativa all'aria aperta. La variante del termine \"mushing\" \u00e8 il termine \"sleddog\" (dall'inglese \"sled\" - slitta e \"dog\" - cane )."}
{"id": "1449531", "revid": "146644", "url": "https://it.wikipedia.org/wiki?curid=1449531", "title": "Mushing", "text": ""}
{"id": "1449534", "revid": "599013", "url": "https://it.wikipedia.org/wiki?curid=1449534", "title": "Ulmeni", "text": "Il toponimo Ulmeni pu\u00f2 riferirsi a diverse localit\u00e0 della Romania:"}
{"id": "1449536", "revid": "1442080", "url": "https://it.wikipedia.org/wiki?curid=1449536", "title": "Coppa del Mondo di pallavolo femminile 1989", "text": "La V Coppa del Mondo di pallavolo femminile si \u00e8 svolta dal 7 al 14 novembre 1989 a Nagoya, in Giappone. Al torneo hanno partecipato 8 squadre nazionali e la vittoria finale \u00e8 andata per la prima volta a Cuba.\nPodio.\nCampione.\nCuba(Primo titolo)\nSecondo posto.\nURSS\nTerzo posto.\nCina"}
{"id": "1449538", "revid": "113200617", "url": "https://it.wikipedia.org/wiki?curid=1449538", "title": "Beatrice Luzzi", "text": "Biografia.\nDiplomatasi al Liceo Terenzio Mamiani di Roma, dove comincia l'attivit\u00e0 teatrale, si laurea con lode in Scienze politiche alla Sapienza. Due anni a Bruxelles nella Direzione Generale per gli Aiuti Umanitari della Commissione Europea. Inizia a lavorare in Rai a vent'anni e raggiunge la notoriet\u00e0 presso il grande pubblico grazie alla soap opera di Canale 5, \"Vivere\" interpretando, dal 1999 al 2000, il ruolo di Eva Bonelli.\nNumerose le fiction per la Rai e Mediaset, un film con Madonna (\"Swept Away\") e teatro, sia civile che comico.\nConduzioni per Rai Uno e Rai Educational, tra le quali Linea Verde, e alcune regie.\nDiversi i lavori di impegno civile che caratterizzano il suo percorso, anche realizzando documentari per la rete antimafia Libera e l'associazione Cittadinanzattiva e interpretando in un lungo tour \"Poliziotta per amore\", monologo scritto da Nando dalla Chiesa in memoria dell'agente di scorta Emanuela Loi morta durante l'attentato al giudice Borsellino. Successivamente \u00e8 impegnata in uno spettacolo di Aldo Cazzullo: 'Le Donne erediteranno la terra'.\nHa lavorato inoltre come conduttrice, autrice e consulente di comunicazione per diversi enti, privati e pubblici, particolarmente nel settore culturale (Federculture), per i quali ha realizzato campagne ed eventi istituzionali. \nDirettrice artistica del Premio Costa Smeralda lo idea e sviluppa come primo premio italiano interamente dedicato al mare, sia nel campo letterario che delle innovazioni tecnologiche a sua tutela. Attualmente \u00e8 di nuovo impegnata nel settore televisivo per la trasmissione L'Eredit\u00e0 dove lavora come autrice. Vive a Roma con i due figli."}
{"id": "1449539", "revid": "287204", "url": "https://it.wikipedia.org/wiki?curid=1449539", "title": "Valcelele", "text": ""}
{"id": "1449542", "revid": "599013", "url": "https://it.wikipedia.org/wiki?curid=1449542", "title": "V\u00e2lcelele", "text": "Il toponimo V\u00e2lcelele pu\u00f2 riferirsi a diverse localit\u00e0 della Romania:"}
{"id": "1449545", "revid": "287204", "url": "https://it.wikipedia.org/wiki?curid=1449545", "title": "Vintila Horia", "text": ""}
{"id": "1449546", "revid": "110157", "url": "https://it.wikipedia.org/wiki?curid=1449546", "title": "Sicrem", "text": "Sicrem acronimo di Societ\u00e0 Industriale Cremonese \u00e8 una azienda italiana che per anni \u00e8 stata specializzata nella produzione di filati di rayon e viscosa ad alto modulo, destinati alle tele per fabbricazione degli pneumatici; attualmente produce anche prodotti innovativi per gli stessi utilizzi. Lo stabilimento di produzione \u00e8 a Pizzighettone (CR) ed ha una filiale in Romania.\nStoria dello stabilimento.\nA Pizzighettone fu creato, tra le due guerre, uno stabilimento della \"Societ\u00e0 Anonima Seta Artificiale Cremona\", poi rilevato dalla olandese \"Algemeene Kunstzijde Unie N.V.\". Nel 1942 fu rilevato dalla Pirelli per l'attivit\u00e0 dell\"'Azienda Tessili Artificiali Pirelli\" o, in sigla, \"ATA Pirelli\". Essendo una delle industrie pi\u00f9 grandi della provincia di Cremona e della vicina provincia di Lodi (una volta provincia di Milano), fu installata davanti a questa una stazione ferroviaria ( la seconda a Pizzighettone, ancora attiva e con il nome di Ponte d'Adda.\nIl prodotto.\nIl passaggio dall'uso della gomma naturale a quella sintetica nella produzione degli pneumatici aveva determinato un grave problema tecnico: il calore sviluppato dal rotolamento su strada rendeva insufficiente il comportamento delle tele in cotone \"mako\".\nLa soluzione tecnica fu individuata nell'uso di tele fatte con filato di rayon viscosa ad alto modulo detto commercialmente \"cord\" o \"cordene\". In una fase successiva sorsero altri prodotti adatti allo stesso uso, come carcasse fatte con fili metallici e con fibre chimiche, in particolare il nylon alto modulo. Per molto tempo sembrava che i nuovi prodotti avrebbero soppiantato totalmente il rayon per la produzione degli pneumatici, ma poi si ebbero ulteriori miglioramenti del cordene di rayon e ci\u00f2 port\u00f2 ad una inversione della tendenza.\nLa Sicrem.\nNel 1972, in occasione della razionalizzazione delle societ\u00e0 produttrici di fibre della Montedison, si pervenne ad un accordo tra detto gruppo e la Pirelli: lo stabilimento di Pizzighettone venne conferito alla societ\u00e0 Sicrem, pareteticamente costituita da Pirelli e Montefibre. Da canto suo Montefibre decideva di chiudere l'impianto \"cordene\" dello stabilimento di Vercelli, lasciando pertanto maggiore spazio di mercato alla Sicrem.\nI successivi sviluppi.\nLa societ\u00e0 Sicrem \u00e8 poi passata al \"Gruppo Radici\". Le continue evoluzioni delle tecnologie e delle tendenze del mercato hanno spinto l'azienda ad adeguarsi nell'offerta dei prodotti per ricoprire l'intera gamma dei supporti tessili per la produzione di pneumatici ed altri articoli in gomma: nylon 6,6, poliestere e aramide, aprendo una filiale in Romania.\nL'evoluzione tecnica ha portato alla sostituzione della tradizionale tela a fili speciali impregnati in particolari bagni per permettere una migliore adesione alle gomme in modo da consentire la fabbricazione di oggetti in \"gomma rinforzata\" senza la giunture delle tele.\nPropriet\u00e0.\nCon la crisi della Montefibre la Sicrem fu ceduta al Gruppo Radici di Bergamo.\nDall'agosto 2007 la propriet\u00e0 \u00e8 passata al gruppo austriaco Glanzstoff Group, appartenente a \"CAG Holding Gmbh\", leader in Europa nel settore \"Tyre Cord\"."}
{"id": "1449547", "revid": "729019", "url": "https://it.wikipedia.org/wiki?curid=1449547", "title": "DDR-Oberliga 1959", "text": "L'edizione 1959 della DDR-Oberliga vide la vittoria finale dell'SC Wismut Karl-Marx-Stadt.\nCapocannoniere del torneo fu Bernd Bauchspie\u00df (Chemie Zeitz), con 18 reti."}
{"id": "1449549", "revid": "224230", "url": "https://it.wikipedia.org/wiki?curid=1449549", "title": "Avviso ad opponendum", "text": "L\u2019avviso ad opponendum, nel diritto pubblico, \u00e8 la comunicazione data dal committente di un'opera pubblica al termine dei lavori onde permettere a eventuali creditori dell'appaltatore di rivendicare diritti loro spettanti entro un termine stabilito. Decorso tale termine senza che i creditori abbiano avanzato richieste, esse non possono pi\u00f9 essere presentate n\u00e9 soddisfatte per via amministrativa, ferma restando per il creditore la facolt\u00e0 di ricorrere per via civile o penale.\nProcedura.\nLa procedura \u00e8 stabilita dall'art. 218 del D.P.R. 207/2010:\nDichiarazione sostitutiva degli avvisi ad opponendum.\nDichiarazione rilasciata dal direttore dei lavori ai sensi e per gli effetti dell'art. 360 della L. 2248/1865 e dell'art. 3 del R.D. 350/1895, attestante che durante l'esecuzione dei lavori non sono state occupate permanentemente o temporaneamente propriet\u00e0 private, n\u00e9 arrecati danni a terzi, per cui si ritiene di poter prescindere dalla pubblicazione degli \u201cavvisi ad opponendum\u201d.\nL. 20 marzo 1865, n. 2248 (1).\nLegge sui lavori pubblici (All. F).\nPubblicata nella Gazz. Uff. 27 aprile 1865.\n360. [Tosto ordinata la collaudazione delle opere l'Amministrazione ne d\u00e0 avviso al pubblico, invitando i creditori verso l'appaltatore per occupazioni permanenti e temporanee di stabili e danni relativi a presentare i titoli del loro credito entro un termine prefisso] (72).\n(72) Articolo abrogato dall'art. 231, D.P.R. 21 dicembre 1999, n. 554. \nR.D. 25 maggio 1895, n. 350 \nRegolamento per la direzione, la contabilit\u00e0 e la collaudazione dei lavori dello Stato che sono nelle attribuzioni del Ministero dei lavori pubblici (3) (4).\nPubblicato nella Gazz. Uff. 8 giugno 1895, n. 135.\n(3) Il presente decreto \u00e8 stato abrogato dall'art. 231, D.P.R. 21 dicembre 1999, n. 554.\nArt. 3. Responsabilit\u00e0 del personale preposto ai lavori.\n[Il direttore dei lavori ha la speciale responsabilit\u00e0 dell'accettazione dei materiali, della buona e puntuale esecuzione dei lavori in conformit\u00e0 ai patti contrattuali ed agli ordini dell'ingegnere capo.\nGli aiutanti ed assistenti sono responsabili per\u00f2 con lui qualora manchino alle istruzioni ricevute, ed in genere non veglino alla esatta esecuzione dei patti del contratto per la parte che \u00e8 loro affidata] (9).\n(9) Il presente decreto \u00e8 stato abrogato dall'art. 231, D.P.R. 21 dicembre 1999, n. 554."}
{"id": "1449551", "revid": "729019", "url": "https://it.wikipedia.org/wiki?curid=1449551", "title": "DDR-Oberliga 1958", "text": "L'edizione 1958 della DDR-Oberliga vide la vittoria finale dell'ASK Vorw\u00e4rts Berlino.\nCapocannoniere del torneo fu Helmut M\u00fcller (SC Motor Jena), con 17 reti."}
{"id": "1449552", "revid": "287204", "url": "https://it.wikipedia.org/wiki?curid=1449552", "title": "Maria Selvaggia Borghini", "text": "Biografia.\nEducata da Giovanni Farinati, direttore del Collegio Ricci a Pisa, Maria Selvaggia Borghini inizi\u00f2 a scrivere in latino dall'et\u00e0 di undici anni. Si dedic\u00f2 successivamente agli studi matematici, sotto la direzione del celebre Alessandro Marchetti.\nTraduttrice di Tertulliano, ricevette le lodi da letterati, come Lorenzo Magalotti, Salvini, Menzini e altri ancora. Dal 1688 al 1689 pubblic\u00f2 un elogio della granduchessa di Toscana Vittoria Della Rovere, con all'interno alcuni sonetti che Francesco Redi defin\u00ec \"nobilissimi e superbissimi\". Quest'ultimo non la riteneva infatti per nulla inferiore alla nota Vittoria Colonna, marchesa di Pescara. Maria Selvaggia Borghini fece parte inoltre dell'Accademia degli Stravaganti di Pisa, in seguito affiliata a l'Accademia dell'Arcadia, sotto lo pseudonimo di \"Filotima Innia\", e dell'Accademia dei Recoverati, oggi Accademia galileiana di scienze, lettere ed arti di Padova.\nFervente cattolica, si interess\u00f2 anche dell'educazione religiosa dei giovani e presso Capannoli conobbe l'allora abate Lorenzo Borghini, che le fu direttore spirituale. Nello stesso paese era proprietaria di una villa che divenne il centro di una comunit\u00e0 religiosa locale, oltre che un piacevole ritrovo estivo di illustri letterati, come lo stesso Anton Maria Salvini e Giovan Battista Fagiuoli.\nMaria Selvaggia non si volle mai sposare e allev\u00f2 la figlia del fratello Cosimo, Caterina, che fu anch'ella scrittrice di versi."}
{"id": "1449553", "revid": "146644", "url": "https://it.wikipedia.org/wiki?curid=1449553", "title": "Mrs. Chippy", "text": "Mrs. Chippy fu un gatto soriano che accompagn\u00f2 Ernest Henry Shackleton nella spedizione Endurance (1914-1917) in Antartide. A dispetto del nome (che in inglese significa la \"signora Chippy\"), si trattava di un gatto maschio.\nStoria.\nSalito a bordo grazie a Harry McNish (detto \"Chippy\"), il carpentiere della nave, per tenere a bada i roditori, venne soppresso quando l\"'Endurance\", ormai intrappolata dalla banchisa, non era pi\u00f9 in grado di navigare e l'equipaggio fu costretto a proseguire a piedi.\nIl 29 ottobre 1915 Shackleton scriveva:\nMcNish non perdon\u00f2 a Shackleton l'uccisione del suo gatto e ci\u00f2, insieme ai contrasti che i due ebbero sulla decisione di trascinare o meno le scialuppe sul pack, fu la causa dei ripetuti ed aspri rancori che divisero i due uomini durante il resto della spedizione. Per questo motivo McNish, nonostante gli innegabili e determinanti meriti che ebbe nell'impresa, non venne insignito della medaglia polare, concessa invece alla maggior parte dei componenti dell'equipaggio. Ancora molti anni dopo la spedizione, McNish in un'intervista disse \"Shackleton ha sparato al mio gatto\". \nNel 2004 la \"New Zealand Antarctic Society\", cercando di rimediare a quella che di fatto era stata un'ingiustizia, pose una piccola statua di bronzo di Mrs. Chippy sulla tomba di McNish al \"Karori cemetery\" di Wellington. In occasione della cerimonia, un nipote di McNish dichiar\u00f2 che suo nonno si sarebbe certamente rallegrato di pi\u00f9 per quell'onore concesso al suo gatto, che non per s\u00e9 stesso qualora avesse ricevuto la medaglia polare.\nRiferimenti.\nNel 1997 \u00e8 stato pubblicato un romanzo di Caroline Alexander dedicato a Mrs Chippy: \"L'ultima spedizione di Mrs. Chippy. Il mirabile diario di bordo del gatto di Shackleton\". Il libro fornisce un resoconto della Spedizione Endurance di Shackleton, andando a coprire il periodo dal 15 gennaio 1915 al 29 ottobre 1915, sotto forma di diario scritto dal punto di vista di Mrs Chippy. Nel capitolo finale Shackleton istruisce il suo equipaggio, ora accampato sul ghiaccio in seguito alla distruzione della loro nave, dicendo loro che per garantire la loro sopravvivenza \"Tutto ci\u00f2 che non pu\u00f2 reggere il suo peso o non \u00e8 utile alla spedizione deve essere abbandonato\". Il libro si conclude in modo commovente con Mrs Chippy (chiaramente ignaro delle implicazioni dell'ordine di Shackleton) che si rilassa in una tenda, rievoca le avventure passate e, dopo aver ricevuto a sorpresa una ciotola di sardine, suo piatto preferito, non vede l'ora di proseguire la spedizione ed aiutare i suoi compagni."}
{"id": "1449556", "revid": "767487", "url": "https://it.wikipedia.org/wiki?curid=1449556", "title": "Indie orientali", "text": "Il termine Indie Orientali (\"East Indies\") \u00e8 stato utilizzato, in particolare in epoca coloniale per indicare l'Arcipelago malese, contrapposto al termine di Indie Occidentali (\"West Indies\"), con il quale venivano indicati i Caraibi. \nIn senso pi\u00f9 ampio il termine \u00e8 usato anche per indicare i paesi del sud-est asiatico che in passato componevano l'India britannica ovvero gli attuali Unione Indiana, Pakistan, Bangladesh, Birmania (Myanmar), Sri Lanka (ex Ceylon), Maldive ma anche Thailandia, Malaysia e Indonesia."}
{"id": "1449557", "revid": "123008459", "url": "https://it.wikipedia.org/wiki?curid=1449557", "title": "Coppa del Mondo di pallavolo maschile 1981", "text": "La quarta edizione della Coppa del Mondo di pallavolo maschile si \u00e8 tenuta in Giappone dal 19 novembre al 28 novembre del 1981."}
{"id": "1449558", "revid": "6923", "url": "https://it.wikipedia.org/wiki?curid=1449558", "title": "Pompiere", "text": ""}
{"id": "1449564", "revid": "1305772", "url": "https://it.wikipedia.org/wiki?curid=1449564", "title": "Asclepiadoideae", "text": "Le Asclepiadoideae sono una sottofamiglia di piante della famiglia Apocynaceae.\nBiologia.\nLe Asclepiadoideae si caratterizzano per le complesse strutture floreali, che riflettono meccanismi di impollinazione molto specializzata . I fiori rilasciano dei composti organici volatili che giocano un ruolo fondamentale nella selezione degli insetti pronubi (imenotteri, coleotteri, ditteri e lepidotteri).\nTassonomia.\nLa sottofamiglia Asclepiadoideae comprende 164 generi, raggruppati in 5 trib\u00f9 e 15 sottotrib\u00f9:"}
{"id": "1449570", "revid": "729019", "url": "https://it.wikipedia.org/wiki?curid=1449570", "title": "DDR-Oberliga 1957", "text": "L'edizione 1957 della DDR-Oberliga vide la vittoria finale dell'SC Wismut Karl-Marx-Stadt.\nCapocannoniere del torneo fu Heinz Kaulmann (ASK Vorw\u00e4rts Berlino), con 15 reti."}
{"id": "1449573", "revid": "125994863", "url": "https://it.wikipedia.org/wiki?curid=1449573", "title": "Senegal", "text": "Il Senegal (: o ), ufficialmente Repubblica del Senegal (in francese \"R\u00e9publique du S\u00e9n\u00e9gal\", , in \"wolof\" \"R\u00e9ewum Senegaal\") \u00e8 uno Stato dell'Africa occidentale, con capitale Dakar.\nIl territorio si estende per circa nell'estrema parte occidentale dell'Africa sudanese, sulla sinistra idrografica del fiume omonimo e sui bacini idrografici di alcuni fiumi minori; ad ovest si affaccia sull'oceano Atlantico. Il territorio si estende nel cosiddetto Sahel, la zona di transizione fra le regioni aride sahariane e quelle umide dell'Africa guineana. Il clima \u00e8 tropicale, con una lunga stagione secca invernale e una stagione umida estiva la cui lunghezza aumenta procedendo da nord (circa 3 mesi) verso sud (6-7 mesi); il manto vegetale prevalente nel paese \u00e8 quindi quello della savana, in alcune aree alterata a causa della presenza umana. Circonda quasi interamente lo Stato anglofono del Gambia, che si estende lungo l'omonimo fiume.\nSecondo una stima del 2018 la popolazione del Senegal ammontava a 15,8 milioni di abitanti, la densit\u00e0 di popolazione \u00e8 di circa 64 abitanti/km\u00b2. La popolazione si addensa dove sono migliori le condizioni ambientali, lungo la fascia costiera e nell'immediato entroterra; l'interno, in buona parte arido o semi-arido, vede un popolamento pi\u00f9 rado, addensamenti sono solo lungo il corso dei fiumi, dove maggiori sono le disponibilit\u00e0 idriche. La maggiore citt\u00e0 del paese \u00e8 la capitale Dakar, che conta circa 2,6 milioni di abitanti e contiene buona parte della popolazione urbana del paese, infatti gli altri centri urbani di rilievo nazionale hanno dimensioni demografiche minori (- abitanti). La popolazione senegalese \u00e8 costituita da diversi gruppi etnici, predominante quello dei wolof, che costituisce circa il 43% della popolazione. La lingua costituisce una sorta di lingua franca nazionale insieme al francese.\nIl popolamento del territorio senegalese \u00e8 antico, con tracce risalenti al Paleolitico; in epoche successive, il Senegal vide l'incontro di popolazioni nere provenienti da sud-est o da est con popolazioni bianche provenienti dalle regioni nordafricane. Islamizzato a partire dall'XI secolo, il territorio senegalese venne interessato dal prolungato dominio coloniale europeo (francese, olandese, inglese e portoghese), iniziato nel XV secolo e accentuatosi nel XIX quando cominci\u00f2 ad interessare anche le zone interne del Paese. La Repubblica del Senegal si rese indipendente dalla Francia nel 1960, dapprima in unione con il Mali, successivamente come Stato indipendente.\nDal punto di vista economico, il Senegal appare come una delle nazioni africane meno fragili, con un discreto livello di sviluppo del settore industriale (industria manifatturiera ed estrattiva) e dei servizi (nel Senegal hanno sede numerose istituzioni finanziarie africane). L'agricoltura, che occupa la maggior parte della popolazione attiva, \u00e8 abbastanza diversificata ed efficiente anche se si osserva ancora un'eccessiva dipendenza dalla coltura dell'arachide, retaggio del passato coloniale.\nDal punto di vista dell'ordinamento dello Stato, il Senegal \u00e8 (dal 2019) una repubblica presidenziale; il capo dello Stato \u00e8 Macky Sall, eletto nel 2012, e rieletto al primo turno nel 2019.\nStoria.\nOrigine e antichit\u00e0.\nTracce di attivit\u00e0 neolitica sono presenti su quasi tutto il territorio, come dimostrano molti ritrovamenti.\nL'epoca protostorica segna la comparsa dei metalli nella vallata del Senegal, con depositi contenenti antichi forni da fusione con i loro camini, e tombe a tumulo.\nNel centro del paese e nel Gambia, in una zona di \u00a0km quadrati si trova un certo numero di circoli megalitici, simili agli allineamenti che si trovano nel nordest della Repubblica Centrafricana. La formazione dei primi regni conosciuti si registra a partire dal VII secolo, in particolare il Jolof. Questo regno che avrebbe avuto lontane parentele con l'Impero del Ghana, suo vicino orientale,era governato da un sovrano eletto dalle famiglie pi\u00f9 antiche e nobili del regno. Furono di rilievo nel corso della storia del paese le famiglie Ndiaye e Ndom. Le loro vicende si intrecciarono molto spesso con quelle dei francesi nell'era coloniale. I discendenti di queste due famiglie tutt'ora vivono nel paese e hanno una notevole influenza nella politica, seppur non detengano cariche ufficiali e non ne partecipino attivamente.\nLa colonizzazione e l'indipendenza.\nL'Islam, religione dominante nel Senegal, praticata da pi\u00f9 del 90% della popolazione, arriv\u00f2 nell'XI secolo, ma si impose solo tra i peul (fulani) a est e i toucouleur (tukr\u00e8) a nord, lungo il fiume Senegal. Il resto del Senegal rimase animista sino al 1800.\nIl primo insediamento stabile degli europei fu sull'isola di Gor\u00e9e nel 1500: qui i portoghesi potevano comprare dal popolo dei Wolof gli schiavi che gli stessi Wolof avevano rapito o comprato pi\u00f9 all'interno. Gor\u00e9e divenne poi olandese, continuando pacificamente i suoi commerci coi Wolof, sinch\u00e9 non fu acquistata dai francesi che nel 1677 ne fecero uno dei principali centri africani della tratta degli schiavi.\nNel 1904 Dakar, eretta colonia autonoma, divenne la capitale dell'Africa Occidentale Francese. Nel 1914 gli africani residenti nelle citt\u00e0 di Dakar, Gor\u00e9e, Rufisque e Saint-Louis ricevettero la cittadinanza francese ed elessero i loro deputati alla camera francese. Nel settembre del 1940 si svolse la Battaglia di Dakar. Nel 1946 il Senegal entr\u00f2 a far parte del territorio francese e la cittadinanza fu estesa a tutti i senegalesi. Nel 1958 il Senegal ottenne lo statuto di repubblica autonoma e nel 1960, dopo aver ottenuto l'indipendenza piena, il Senegal ed il Sudan francese (attuale Mali) si fusero a formare la Federazione del Mali che divenne completamente indipendente il 4 aprile 1960. La federazione tuttavia non resse alla decolonizzazione e, gi\u00e0 il 20 agosto 1960, Senegal e Sudan francese dichiararono la propria indipendenza.\nL\u00e9opold S\u00e9dar Senghor venne eletto primo presidente del Senegal, nel settembre 1960, restando al potere per i successivi 20 anni. Nel 1981 Senghor si ritir\u00f2 dalla vita politica del paese e la presidenza pass\u00f2 al suo successore Abdou Diouf.\nUn nuovo tentativo di federazione, stavolta con il Gambia (da cui il nome Senegambia), ebbe luogo nel 1982 senza entrare mai veramente in vigore; la federazione stessa si dissolse nel 1989. Negli anni novanta Diouf si impegn\u00f2 per riportare il paese ad una vita democratica: nelle elezioni presidenziali del 2000 il leader dell'opposizione Abdoulaye Wade riusc\u00ec a sconfiggere Diouf; nel 2007 Wade fu riconfermato alla presidenza dal popolo senegalese.\nIl 29 giugno 2011 Abdoulaye Wade tent\u00f2 di far approvare all'Assemblea Nazionale un pacchetto di riforme che andava a modificare due articoli della costituzione, proponendo la possibilit\u00e0 di essere eletti alla carica di presidente al primo turno con una soglia del 25% dei voti anzich\u00e9 del 50% e di eleggere a suffragio universale allo stesso tempo il presidente e il vicepresidente. La proposta fece scoppiare forti proteste a Dakar tra la popolazione, la societ\u00e0 civile (da quel giorno riunitasi nella piattaforma Movimento 23 giugno\u00a0\u2013 M23) e il movimento di contestazione di rapper Y'en a Marre. Wade fu dunque costretto a ritirare il provvedimento. Ormai ottantaseienne, si candid\u00f2 poi dopo qualche mese alle elezioni presidenziali previste per il febbraio 2012, generando di nuovo scontento e proteste. Oggetto principale delle contestazioni era la discussa legittimit\u00e0 della sua ricandidatura: secondo l'opposizione, la maggior parte della societ\u00e0 civile, della stampa e dei giuristi, sarebbe stata infatti la terza consecutiva e dunque anticostituzionale. Per Wade e per chi sosteneva la teoria dell'ammissibilit\u00e0, invece, la sua candidatura era ufficialmente la seconda consecutiva e dunque legittima coerentemente al dibattuto principio della non retroattivit\u00e0, secondo cui non andava applicata la legge del 2001 che modific\u00f2 la costituzione riducendo la durata del mandato presidenziale a 5 anni. Cos\u00ec ragionando, non bisognava dunque calcolare il primo mandato del 2000. Il caso pass\u00f2 sotto l'esame del Consiglio Costituzionale, che il 27 gennaio approv\u00f2 la candidatura di Wade rifiutandone altre, tra cui quella del cantante Youssou N\u2019Dour. La notizia gett\u00f2 il Paese nel caos e le proteste ripresero, a Dakar come in tutto il Paese, causando morti e feriti. La tensione scese tuttavia qualche giorno prima del voto che si svolse nella calma e regolarit\u00e0 il 26 febbraio e che decise il ballottaggio tra Abdoulaye Wade (34% dei suffragi) e Macky Sall (26%). Al secondo turno, tenutosi il 25 marzo, grazie anche all'appoggio degli altri dodici candidati, di Youssou N'Dour e della societ\u00e0 civile, Macky Sall sconfisse il presidente uscente e divenne il quarto presidente del Senegal.\nGeografia.\nIl territorio \u00e8 in gran parte pianeggiante, in piccola parte presenta rilievi montuosi di origine vulcanica che formano le isole di Capo Verde. I fiumi pi\u00f9 importanti sono il Senegal, che segna il confine settentrionale, il Gambia e il Casamance; gli altri hanno carattere torrentizio. A nord le coste sono basse, a sud sono costellate di lagune.\nClima.\nIl Senegal ha un clima equatoriale con un piacevole calore durante tutto l'anno, con stagioni asciutte e umide ben definite. La stagione secca (da dicembre ad aprile) \u00e8 dominata dal vento caldo e secco, detto armattano. Le precipitazioni annuali di Dakar di circa si verificano tra giugno e ottobre quando la temperatura massima \u00e8 di e minima di ; Le temperature massime da dicembre a febbraio sono in media di e di minimo .\nLe temperature interne sono pi\u00f9 alte rispetto alla costa (ad esempio, le temperature medie giornaliere di Kaolack e Tambacounda a maggio sono rispettivamente di e rispetto a di Dakar) e le precipitazioni aumentano sensibilmente pi\u00f9 a sud, superando i all'anno in alcune aree.\nA Tambacounda, nell'estremo interno, in particolare al confine con il Mali, dove inizia il deserto, le temperature possono raggiungere anche i . La parte pi\u00f9 settentrionale del paese ha un clima desertico e caldo, la parte centrale ha un clima caldo semi-arido e la parte pi\u00f9 meridionale ha un clima tropicale.\nPopolazione.\nIl Senegal ha una popolazione di circa abitanti (2018) e una densit\u00e0 di 69,7 abitanti per km\u00b2.\nPresenta un tasso d'incremento pari al 2,7% (2009) per via d'un tasso di natalit\u00e0 elevato (36,8\u2030 nel 2009) e d'un tasso di mortalit\u00e0 relativamente contenuto (9,8\u2030 nel 2009). La mortalit\u00e0 infantile, pari al 58,9\u2030 nel 2009, \u00e8 piuttosto diffusa.\nEtnie.\nIl gruppo etnico dominante \u00e8 quello dei Wolof (43% della popolazione), insediati soprattutto al centro del paese, a Nord-Est di Dakar e sulla costa. \nAltre due etnie dominanti sono i S\u00e9r\u00e8r (15%) e i Fula (23%). Questi popoli e varie minoranze non sono in guerra tra loro, anche grazie al rapporto di \"cousinage\" (cio\u00e8 \"cugini per scherzo\") che esiste tra loro, che consente di tenere conversazioni confidenziali e scherzose anche fra estranei.\nReligione.\nSecondo le statistiche ufficiali, la popolazione senegalese \u00e8 composta da musulmani sunniti per il 95%, da cristiani per il 4% e da animisti per il restante 1%. \nMolti senegalesi si dichiarano musulmani o cristiani ma sono in realt\u00e0 legati anche a forme di religione tradizionale. Un profondo processo di sincretismo ha reso possibile la coesistenza delle religioni tradizionali con quelle rivelate.\nLingue.\nCome sancito dalla nuova Costituzione (1971)\nla lingua ufficiale del Senegal \u00e8 il francese, a cui si affiancano 6 lingue nazionali:\nIl wolof \u00e8 collegato alla lingua pula (Pulaar), che \u00e8 anch'essa parlata da una gran parte della popolazione.\nOltre alle lingue succitate sono presenti diversi dialetti.\nOrdinamento dello Stato.\nIl Senegal \u00e8 una repubblica.\nSuddivisioni amministrative.\nIl Senegal \u00e8 composto, sul piano amministrativo, da 14 regioni che prendono nome dai rispettivi capoluoghi, che figurano inoltre tra le maggiori citt\u00e0 dello Stato: Dakar, Diourbel, Fatick, Kaffrine, Kaolack, K\u00e9dougou, Kolda, Louga, Matam, Saint Louis, S\u00e9dhiou, Tambacounda, Thi\u00e8s, Ziguinchor.\nLa capitale Dakar, una citt\u00e0 di quadrati che costituisce una penisola e si protende sull'Oceano Atlantico, \u00e8 situata, inoltre, nel punto pi\u00f9 occidentale del paese e di tutto il continente africano.\nUn Governatore e un'Assemblea regionale guidano ogni regione; ciascuna \u00e8 suddivisa in dipartimenti divisi ulteriormente in comunit\u00e0 rurali, come indicato di seguito:\nUniversit\u00e0.\nIl 24 febbraio 1957 venne istituita la prima e la pi\u00f9 grande universit\u00e0 del Senegal: l'Universit\u00e0 Cheikh Anta Diop.\nPolitica.\nIl Senegal \u00e8 ordinato come Repubblica democratica semipresidenziale, laica e sociale, multipartitica.\nLa sua costituzione tutela l'uguaglianza di tutti i cittadini davanti alla legge, senza distinzione d'origine, di razza, di sesso, di religione.\nLa sovranit\u00e0 nazionale appartiene al popolo senegalese che la esercita attraverso i suoi rappresentanti o per via referendaria.\nLa Costituzione senegalese dichiara l'adesione alla Dichiarazione dei Diritti dell'Uomo e del Cittadino del 1789, alla Dichiarazione universale dei diritti dell'uomo del 1948, alla Convenzione sull'eliminazione di tutte le forme di discriminazione nei confronti delle donne del 1979, alla Convenzione relativa ai diritti dei bambini del 1989 e alla Carta Africana dei Diritti dell'Uomo e dei Popoli del 1981.\nLa nuova Costituzione (Constitution de la R\u00e9publique du S\u00e9n\u00e9gal) \u00e8 stata approvata mediante referendum popolare il 7 gennaio 2001 e sostituisce la precedente del 1963.\nIl potere esecutivo \u00e8 esercitato dal Presidente della Repubblica; egli viene eletto a suffragio diretto per un mandato di cinque anni. Il mandato \u00e8 rinnovabile una sola volta. Il Presidente nomina il Primo ministro e approva il Consiglio dei ministri.\nIl potere legislativo \u00e8 esercitato da un'Assemblea Nazionale unicamerale che comprende 120 membri eletti dal popolo ogni cinque anni. L'elezione avviene per il 50% tramite collegi elettorali uninominali e, per il restante 50%, mediante sistema di rappresentanza proporzionale.\nIl Governo coordina la politica dello Stato sotto la guida del Primo Ministro che \u00e8 responsabile nei confronti del Presidente della Repubblica e dell'Assemblea nazionale secondo quanto espresso nella Costituzione. Macky Sall dopo avere vinto le elezioni per la 2\u00aa volta in Senegal ha deciso di eliminare la carica di primo ministro.\nIl potere giudiziario \u00e8 indipendente dal potere legislativo e dal potere esecutivo.\nElenco cronologico dei presidenti del Senegal (Repubblica semipresidenziale):\nEconomia.\nCon l'acquisizione dell'indipendenza, il governo si impegn\u00f2 a dare un aspetto sempre pi\u00f9 \"africano\" all'economia senegalese e nello stesso tempo a realizzare una maggiore redditivit\u00e0 dell'intero apparato produttivo.\nSi tratta della cosiddetta \"politica di senegalizzazione\", che in effetti presenta due aspetti piuttosto contrastanti. Da un lato lo Stato interviene a controllare, mediante vari enti appositamente istituiti, soprattutto le attivit\u00e0 primarie.\nDall'altro lato, per accelerare l'industrializzazione del Paese lo Stato ha delegato essenzialmente ai capitalisti stranieri il compito di promuovere lo sviluppo dell'industria. A tale scopo \u00e8 stata creata attorno a Dakar una vasta zona franca industriale, dove gli operatori fruiscono di complete esenzioni fiscali e non sono soggetti ai controlli governativi.\nIl Senegal \u00e8 un paese in via di sviluppo, ma data anche la maggior stabilit\u00e0 politica e sociale, la sua economia \u00e8 pi\u00f9 sviluppata rispetto a quella dei paesi vicini. Numerosi sono gli investimenti di capitali stranieri, soprattutto francesi. In passato, fino a una ventina d'anni fa, la coltura principale era quella delle arachidi; adesso si sono sviluppate altre coltivazioni alimentari e la pesca, che hanno dato impulso allo sviluppo recente dell'industria: oleifici, impianti per la lavorazione del pesce, dello zucchero e della birra. Particolarmente importanti sono le piantagioni di cotone e di canna da zucchero. L'agricoltura di sussistenza fornisce miglio, mais e manioca ma non \u00e8 sufficiente a sfamare una popolazione in rapida crescita. Consistente \u00e8 l'allevamento di bovini, caprini e ovini. Il sottosuolo fornisce fosfati minerali di titanio e recentemente sono stati trovati importanti giacimenti petroliferi. Le industrie principali sono quelle alimentari e tessili; in crescita l'industria chimica, meccanica e delle calzature. Discrete sono le reti stradale e ferroviaria. In progressivo sviluppo \u00e8 anche il turismo, soprattutto balneare. Dal 2000 un cavo a fibra ottica collega il Senegal con il Sudamerica e l'Europa.\nAgricoltura.\nDei 19,67 milioni di ettari di superficie territoriale, il terzo settentrionale ricade nel Sahel, il resto nella sottostante fascia sudanese. Del totale, 3,85 milioni di ettari sono coltivabili e 3,00 milioni sono coltivati, i pascoli occupano 5,60 milioni di ettari e le foreste coprono il 43 per cento del territorio.\nL'agricoltura costituisce la base dell'economia senegalese, partecipando in buona misura nelle esportazioni. Coltura principale, come si \u00e8 detto, \u00e8 quella delle arachidi, di cui il Senegal \u00e8 uno dei maggiori fornitori mondiali, tanto da raggiungere posizioni molto elevate. La produzione subisce per\u00f2 forti oscillazioni per le ricorrenti siccit\u00e0. Le coltivazioni si estendono su (oltre un terzo dell'arativo) e hanno le loro aree migliori nella regione intorno a Kaolack, che \u00e8 il grande centro di raccolta delle arachidi. Dal 1975 il governo sovrintende alla commercializzazione dei prodotti oleari mediante la Soci\u00e9t\u00e9 Nationale de Commercialisation des Ol\u00e9agineux du S\u00e9n\u00e9gal. Nell'intento per\u00f2 di sottrarre il Paese alla troppo schiacciante dipendenza da questa monocoltura sono in atto vari programmi pubblici che, avvalendosi in larga misura di aiuti dell'Unione Europea, mirano a diversificare il panorama delle produzioni agricole e soprattutto a raggiungere l'autosufficienza alimentare (buona parte delle importazioni consiste proprio in generi alimentari); in tale ottica opera anche il citato progetto di valorizzazione del fiume Senegal, avviato dopo una lunga fase preparatoria alla fine del 1981 per l'irrigazione di di terreno nel nord del Paese. Principali colture alimentari sono quelle dei cereali, soprattutto miglio, che \u00e8 il tipico cereale africano e che copre 1/4 dell'arativo; seguono il riso, coltivato nel basso Ziguinchor e in altre aree irrigue, ma la cui produzione \u00e8 del tutto insufficiente a soddisfare le richieste interne, e il mais. Si coltivano altres\u00ec manioca, banane, agrumi, palma da olio e da cocco. Un certo incremento ha registrato, tra le colture industriali, quella del cotone. Non mancano belle foreste, specie nel Senegal meridionale, ma sono ancora scarsamente sfruttate anche per la mancanza di adeguate vie di comunicazione.\nAllevamento.\nL'allevamento, che contribuisce al sostentamento del 30 per cento delle famiglie senegalesi, \u00e8 praticato in forma estensiva soprattutto nelle zone pastorali settentrionali ed agropastorali al sud e riguarda principalmente i piccoli ruminanti (10,9 milioni di capi nel 2012), i bovini (3,4 milioni) ed il pollame (44 milioni di capi).\nPesca.\nLa pesca fornisce mediamente tonnellate all'anno circa di prodotto destinato al consumo interno ed all'esportazione (250 milioni di dollari all'anno), favorita dalla ricchezza ittica delle acque intorno al Capo Verde; essa fornisce un prodotto alimentare diffusissimo nel Paese, oltre a sostenere una fiorente industria conserviera e a consentire una rilevante esportazione. In particolare Dakar \u00e8 una grande base africana per la pesca del tonno. Nel 1982 \u00e8 entrato in funzione a Casamance un modernissimo complesso conserviero, che si affianca a quelli di Dakar e di Saint-Louis.\nProduzione, commercio e sicurezza alimentare.\nIl Prodotto Interno Lordo (PIL) per abitante si aggira intorno ai dollari all'anno con una partecipazione del settore agricolo del 14,9 per cento nel 2011. L'allevamento rappresenta il 37 per cento del PIL agricolo.\nIl settore impiega il 69 per cento della popolazione attiva, con il 48 percento di lavoro femminile (2011). Importatore di cereali (grano, riso, mais), oli, latte in polvere, zucchero, il paese esporta olio e panelli di arachide e prodotti agro-zootecnici alimentari lavorati vari.\nLa dieta si basa su cereali (riso, miglio, sorgo che costituiscono i due terzi circa dell'apporto calorico), ortaggi e pesce, fagiolo dell'occhio ed arachide. Il consumo annuo pro-capite di carne si aggira sui 15-20 chilogrammi. Il 21,5 per cento della popolazione \u00e8 sottonutrita; il 46,7 per cento vive sotto la soglia della povert\u00e0 (nel 2011) che colpisce in particolare la popolazione rurale (57,1 per cento).\nIndustria.\nIl settore pi\u00f9 dinamico dell'economia senegalese \u00e8 oggi quello dell'industria. Prevalgono nettamente le attivit\u00e0 manifatturiere, non avendo il governo potuto ancora affrontare con i necessari supporti finanziari il problema di dotare il Senegal di un'adeguata industria di base. Ben rappresentate sono le industrie alimentari (che comprendono oleifici, conservifici, zuccherifici, complessi molitori, birrifici ecc.), cui si aggiungono manifatture di tabacchi, cotonifici, calzaturifici, cementifici ecc.; i settori di pi\u00f9 recente impianto, ma gi\u00e0 di grande sviluppo, sono quelli chimico (fertilizzanti) e petrolchimico.\nVie di comunicazione.\nPer secoli i corsi d'acqua furono le vie pi\u00f9 idonee alla penetrazione nell'interno del Paese; si deve ai Francesi la costruzione delle ferrovie e delle prime arterie stradali di grande comunicazione. Importantissima \u00e8 la linea ferroviaria che da Dakar attraversa tutto il Senegal giungendo sino a Bamako, capitale del Mali (essa fu realizzata per dare uno sbocco al mare al Mali, gi\u00e0 Sudan Francese, e nello stesso tempo per potenziare l'attivit\u00e0 portuale di Dakar); un'altra linea si sviluppa lungo la costa da Dakar sino a Saint-Louis. Dopo l'indipendenza, i piani di sviluppo hanno dedicato particolare attenzione al potenziamento della rete stradale e autostradale che totalizza oltre , per quasi met\u00e0 agibili tutto l'anno. La gi\u00e0 accennata navigazione fluviale conserva tutta la sua importanza; oltre che il fiume Senegal (che \u00e8 al servizio anche della Mauritania) sono navigabili il Saloum e il Casamance. Il commercio marittimo \u00e8 svolto quasi interamente da Dakar, che \u00e8 il secondo porto dell'Africa occidentale, dopo Abidjan; la capitale senegalese \u00e8 altres\u00ec un grande centro aeroportuale grazie all'aeroporto internazionale di Ndiass attivissimo scalo sulla rotta tra l'Europa e l'America Meridionale. Un buon incremento hanno registrato i servizi aerei interni gestiti dalla societ\u00e0 SONATRA-Air S\u00e9n\u00e9gal, per il 50% governativa; altri aeroporti sono quelli di Saint-Louis, Tambacounda e Ziguinchor.\nCommercio.\nDiscretamente intensi sono gli scambi interni, vivacizzati soprattutto dalla presenza della grande concentrazione urbana centro-occidentale. Per quanto riguarda il commercio con l'estero, il Senegal intrattiene rilevanti rapporti con parecchi Stati (come il Camerun, il Mali, l'Italia, la Gran Bretagna, gli Stati Uniti e, tra i Paesi produttori di petrolio, l'Algeria e la Nigeria); 1/3 degli scambi si svolge per\u00f2 tuttora con la Francia, la quale sostiene con aiuti finanziari l'economia senegalese. La bilancia commerciale \u00e8 fortemente deficitaria, in quanto le esportazioni coprono appena la met\u00e0 delle importazioni. Il Senegal esporta essenzialmente olio di arachidi, pesce fresco e inscatolato, fosfati ecc., mentre le principali importazioni sono rappresentate da prodotti petroliferi, macchinari e generi alimentari.\nRisorse del sottosuolo.\nA partire dagli anni 2000 sono stati scoperti numerosi giacimenti di petrolio; nel 2017 il presidente Macky Sall ha istituito il Ministero del Petrolio del Senegal. Il governo senegalese \u00e8 fortemente interessato al potenziamento del settore minerario, le cui principali risorse sono offerte sinora dai ricchi giacimenti di fosfati; \u00e8 stata per\u00f2 accertata la presenza al largo della costa sia di petrolio sia di gas naturale, mentre sono in corso prospezioni riguardanti l'uranio fra breve i cospicui giacimenti di minerali di ferro di Fal\u00e9m\u00e9. La produzione di energia elettrica \u00e8 per lo pi\u00f9 di origine termica.\nAmbiente.\nIl Senegal \u00e8 il paese pi\u00f9 occidentale di tutta l'Africa; la punta all'estremit\u00e0 occidentale del continente, Le Point des Almadies, si trova immediatamente a nord di Dakar. Il Senegal occupa una superficie di poco meno di , pari a quella della Scozia e dell'Inghilterra messe assieme, ed \u00e8 per lo pi\u00f9 pianeggiante, con una vegetazione naturale tipica della savana asciutta. Il confine occidentale del paese, lungo circa , \u00e8 segnato dalla costa che si affaccia sull'Oceano Atlantico. Il Senegal ha quattro fiumi principali, che scorrono in direzione est-ovest dall'altopiano del Fouta Jallon in Guinea fino all'Oceano Atlantico. Il Fiume Senegal scorre nella regione pi\u00f9 settentrionale, il Fiume Gambia attraversa l'unica zona montuosa del paese (il territorio che circonda Kedougou) prima di entrare nello stato omonimo, all'estremo sud il Fiume Casamance d\u00e0 il suo nome alla regione circostante, e il Fiume Saloum sfocia nell'oceano con un ampio delta a sud della Petite C\u00f4te. Questa \u00e8 una zona di paludi di mangrovie labirintiche, pianure salmastre, lagune, piccoli canali e isole fluviali.\nIl Senegal \u00e8 situato nella zona del Sahel e la sua vegetazione naturale \u00e8 formata da alberi radi (per esempio, baobab) e bassi arbusti. In alcune zone settentrionali, il paesaggio si fa quasi desertico, e le regioni pi\u00f9 verdi sono la Casamance a sud e il Sin\u00e9-Saloum, la cui lussureggiante vegetazione dell'estuario, comprese le mangrovie, cresce rigogliosa lungo fiumi e canali.\nLe zone pi\u00f9 adatte per praticare il birdwatching sono il Parc National des Oiseaux du Djoudj, il terzo rifugio degli uccelli pi\u00f9 esteso del mondo; il Parc National de la Langue de Barbarie; e la zona delle mangrovie della Casamance e del Delta del Sin\u00e9-Saloum, Nell'entroterra, l'arido territorio del Sahel ospita diverse specie tipiche della savana che difficilmente vivono in altre regioni dell'Africa. Tra le specie di mammiferi facilmente identificabili ricordiamo i babbuini e tre tipi di scimmie (il cercopiteco verde, la scimmia \u00abpatas\u00bb e la scimmia colobus rossa), mentre il Parc National du Niokolo-Koba ospita diversi gruppi di scimpanz\u00e9. Nel parco si trovano anche praterie pi\u00f9 aride dove vivono alcune specie di antilope (come l'antilope cob, l'antilope nera \u00abroan\u00bb, l'antilope d'acqua e l'antilope eland gigante o Derby) e pu\u00f2 anche capitare di avvistare iene, bufali e ippopotami. Percorrendo la strada principale che attraversa il parco di mattina presto ci sono buone probabilit\u00e0 di incontrare un leone vicino al ciglio della strada.\nIl Senegal ha sei parchi nazionali: il Parc National du Niokolo-Koba a sud-est, che \u00e8 il pi\u00f9 esteso e ospita una notevole variet\u00e0 di habitat; il Parc National du Delta du Saloum (costituito prevalentemente da lagune costiere, mangrovie, isole e territori aridi); l'\u00cele de la Madeleine vicino a Dakar; e, nella parte settentrionale del Senegal, il Parc National des Oiseaux du Djoudj e il Parc National de la Langue de Barbarie, entrambi famosi per la ricca presenza di avifauna. Il Parc National de Basse-Casamance \u00e8 chiuso da anni per l'attivit\u00e0 dei ribelli e la presenza di mine. Tra le altre zone protette ci sono le riserve naturali di Ferlo, la R\u00e9serve de Bandia, le piccole riserve di Popenguine e La Somone (quest'ultima gestita dalla comunit\u00e0 locale), e la Aire Marine Protege\u00e9 de Bamboung, un'area marina protetta, anch'essa gestita dalla comunit\u00e0 locale.\nLa pesca condotta in maniera massiccia, il disboscamento e l'erosione della costa sono i principali problemi ambientali che il paese si trova a fronteggiare. L'erosione della costa \u00e8 causata soprattutto dall'asportazione illegale della sabbia. A Malika, vicino a Dakar, il problema si \u00e8 fatto talmente grave che il mare ha raggiunto la prima fila degli alberi e i primi edifici turistici di un villaggio di vacanze un tempo molto animato. Va fatta anche un'altra considerazione: la sabbia non \u00e8 particolarmente indicata per l'edilizia, poich\u00e9 il suo elevato contenuto salino rovina le strutture metalliche delle costruzioni in cemento armato. La pesca \u00e8 praticata sia da pescatori locali sia da grandi pescherecci europei e ha raggiunto livelli tali che il caratteristico metodo di pesca del Senegal, il \"thiof\", \u00e8 sempre pi\u00f9 raro. L'Aire Marine Prot\u00e9ge\u00e9 de Bamboung - riserva gestita dalla comunit\u00e0 locale e istituita per proteggere le specie ittiche a rischio di estinzione - sta ottenendo un grande successo nel ripopolamento delle specie, ma occupa soltanto una piccola area. In parte, il disboscamento \u00e8 causato dalla crescente domanda di terreno da coltivare, soprattutto per le piantagioni di arachidi, ma gli alberi vengono tagliati anche per farne legna da ardere e carbone, in buona parte impiegato per affumicare il pesce.\nCultura.\nArte.\nCon l'indipendenza, il primo presidente del Senegal L\u00e9opold S\u00e9dar Senghor ha avuto un ruolo centrale nel definire la politica culturale senegalese, caratterizzata tra il 1960 e il 1980 dalla creazione di molte istituzioni culturali, da una forte ingerenza politica e dal sostegno diretto del presidente alla Scuola di Dakar (\u00c9cole de Dakar). Il pensiero del presidente Senghor - strettamente connesso alla N\u00e9gritude e al panafricanismo - \u00e8 anche il punto di partenza del primo Festival Mondial des Arts N\u00e8gres organizzato a Dakar nel 1966 e del Museo delle civilt\u00e0 nere realizzato cinquant'anni pi\u00f9 tardi. Il festival \u00e8 una manifestazione di arte, musica, danza e teatro e coinvolge nazioni dell'Africa subsahariana; mentre il museo raccoglie testimonianze legate alla cultura africana dentro e fuori dal continente (Africa e area caraibica). Negli anni settanta la creazione senegalese viene presentata a livello internazionale all'interno di mostre itineranti.\nCon la presidenza di Abdou Diouf la cultura - che con L\u00e9opold S\u00e9dar Senghor era menzionata continuamente nei discorsi politici - perde centralit\u00e0 anche se, alla fine degli anni ottanta, \u00e8 proprio il presidente Abdou Diouf a sostenere l'iniziativa di artisti, scrittori e intellettuali senegalesi e la nascita della Biennale di Dakar, che \u00e8 oggi la pi\u00f9 importante biennale internazionale di arte contemporanea africana che accoglie artisti(detto artist), critici d'arte, curatori e galleristi provenienti da quasi tutte le nazioni dell'Africa e dal mondo. \nLa produzione artistica senegalese \u00e8 una produzione ampiamente studiata sia a livello locale che internazionale, caratterizzata da protagonisti e da un sistema fortemente influenzato dalla politica culturale governativa; ricoprono un ruolo molto importante, sia storico che contemporaneo, i centri e le residenze d'arte (Village des Arts, K\u00ebr Thiossane), le istituzioni indipendenti (Associazione GAW) e i collettivi di artisti (Laboratorio Agit Art, Huit Facettes Interaction).\nPatrimoni dell'umanit\u00e0.\nIl Senegal pu\u00f2 vantare l'inserimento di ben sette dei suoi siti nella Lista dei patrimoni dell'umanit\u00e0 dell'UNESCO:\nProduzione letteraria.\nIn campo letterario nel XX secolo si distinse la figura del poeta e uomo di stato di L\u00e9opold S\u00e9dar Senghor, uno dei pi\u00f9 illustri esponenti del concetto di negritudine. E ancora tra gli altri scrittori senegalesi ricordiamo Cheikh Hamidou Kane e Fatou Diome.\nMusica.\nUn tipico tamburo a calice \u00e8 rappresentato dal djembe. Strumento musicale del gruppo dei cordofoni \u00e8 la Kora.\nTra i protagonisti della scena musicale senegalese \u00e8 fondamentale ricordare Youssou N'Dour, che ha sviluppato un genere musicale popolare senegalese chiamato mbalax e cant\u00f2 nel 1994 in duetto con Neneh Cherry il celebre singolo famoso in tutto il mondo dal titolo 7 seconds, con 1.500.000 copie vendute. Altri cantanti noti sono Isma\u00ebl L\u00f4, Akon, Baaba Maal, Mamady Keita.\nCinema.\nIn campo cinematografico possiamo ricordare la figura del regista Ousmane Semb\u00e8ne, tra i pi\u00f9 noti cineasti africani, il cui film Moolaad\u00e9, ha vinto il premio come miglior film al Festival di Cannes 2004 nella sezione Un Certain Regard.\nGastronomia.\nLa cucina senegalese viene considerata una delle migliori di tutto il continente africano: ci\u00f2 \u00e8 dovuto, in particolare, alla variet\u00e0 degli alimenti e alla ricca presenza di spezie.\nSport.\nCalcio.\nLo sport pi\u00f9 praticato dopo la lotta senegalese \u00e8 il calcio. La Nazionale di calcio del Senegal, chiamata (\"Les Lions du Senegal\", \"I Leoni del Senegal\") ottenne il suo miglior risultato nel Campionato mondiale arrivando nei quarti di finale nei mondiali del 2002, e si \u00e8 anche qualificata ai mondiali di Russia 2018, con l'Egitto, il Marocco, la Tunisia e la Nigeria. \nil 6 febbraio 2022 ha vinto per la prima volta la Coppa d\u2019Africa 2021 disputata in Camerun.\nTra i giocatori senegalesi spicca in particolare El Hadji Diouf, inserito nella lista FIFA 100. Altri calciatori senegalesi noti sono: Demba Ba, Papiss Ciss\u00e9, Moussa Sow, Kalidou Koulibaly, Keita Balde Diao, Khouma El Babacar e Sadio Man\u00e9.\nLotta senegalese.\nLa lotta con i pugni, detta anche \"Lamb\", \u00e8 una disciplina sportiva tipicamente senegalese, praticata soprattutto dai giovani delle citt\u00e0, sia nelle regioni del sud (la Casamance), che del centro (la Petite C\u00f4te) e del nord (il Walo); anche la citt\u00e0 di Dakar rappresenta un buon serbatoio di lottatori. Appartengono per lo pi\u00f9 all'etnia lebou, che fu la prima a installarsi nella capitale.\nLa lotta senegalese \u00e8 una lotta tradizionale africana tra le pi\u00f9 antiche e strutturate. \u00c8 un misto tra rito, spettacolo e competizione. Nel suo paese d'origine viene vissuta alla pari di un rito sacro e seguita come un vero sport agonistico. La lotta \u00e8 oggi lo sport pi\u00f9 seguito in Senegal, al punto da subissare persino il calcio. I lottatori sono giovanissimi e su di loro si favoleggia: per i presunti poteri mistici e, molto di pi\u00f9, per i loro cachet miliardari.\nLa lotta in s\u00e9 \u00e8 molto tecnica, \u00e8 immediatamente comprensibile da tutti, ma occorre un occhio esperto per apprezzarne le sfumature. Fondamentalmente si tratta di una sorta di lotta libera, si combatte a mani nude, all'interno di un cerchio molto ampio disegnato sulla sabbia.\nLa stagione dei combattimenti inizia a ottobre e finisce a maggio. Gli incontri durano 3 tempi da 15 minuti l'uno intervallati da pause di 5 minuti. Per vincere bisogna portare la testa, la schiena o i glutei dell'avversario a terra.\nL'incontro \u00e8 preceduto da una cerimonia folcloristica. I lottatori sono accompagnati da \"griot\" (poeti e cantanti) che suonano i tamburi, dal \"marabout\" che li benedice e da donne che cantano per incoraggiamento. Si sussurra che la lotta sia praticata da persone dotate di particolari poteri mistici; in effetti i lottatori si cingono il corpo con numerosi amuleti e, al momento di entrare in campo, si spalmano spesso con liquidi dai colori simbolici. Tale festa rituale ha una durata media di sei ore, riguarda diversi incontri di lotta ed \u00e8 accompagnata dalla musica.\nAtletica leggera.\nNell'atletica leggera il Senegal si \u00e8 affermato in campo internazionale, in particolare, con Amy Mback\u00e9 Thiam, oro mondiale nei 400 metri piani, a Edmonton 2001, in Canada.\nGiochi olimpici.\nIl primo e, al momento, unico vincitore di una medaglia olimpica per il Senegal fu Amadou Dia B\u00e2, medaglia d'argento nei 400m ostacoli maschili, a Seul 1988."}
{"id": "1449576", "revid": "486946", "url": "https://it.wikipedia.org/wiki?curid=1449576", "title": "Potlach", "text": ""}
{"id": "1449579", "revid": "1810027", "url": "https://it.wikipedia.org/wiki?curid=1449579", "title": "Palazzo Spinelli di Cariati", "text": "Il palazzo Spinelli di Cariati (pi\u00f9 conosciuto come palazzo Cariati) \u00e8 un palazzo monumentale di Napoli, ubicato tra piazzetta Cariati e il corso Vittorio Emanuele.\nIl palazzo di origine cinquecentesca, rappresenta un esempio di architettura civile del rinascimento napoletano. Fu commissionato dalla famiglia Spinelli e nel corso dei secoli il palazzo sub\u00ec notevoli rimaneggiamenti: al Settecento risalgono la terrazza con ampia balconata decorata da busti marmorei della famiglia Spinelli.\nAl secondo piano ci sono affreschi, pavimenti maiolicati e arazzi.\nOggi il palazzo ospita l'istituto \"Giovanni Pontano\"."}
{"id": "1449581", "revid": "98077", "url": "https://it.wikipedia.org/wiki?curid=1449581", "title": "Aramide", "text": ""}
{"id": "1449584", "revid": "729019", "url": "https://it.wikipedia.org/wiki?curid=1449584", "title": "DDR-Oberliga 1956", "text": "L'edizione 1956 della DDR-Oberliga vide la vittoria finale dell'SC Wismut Karl-Marx-Stadt. Fu la prima edizione a valere un posto in Coppa dei Campioni.\nCapocannoniere del torneo fu Ernst Lindner (BSG Lokomotive Stendal), con 18 reti."}
{"id": "1449589", "revid": "1602064", "url": "https://it.wikipedia.org/wiki?curid=1449589", "title": "Festival OTI", "text": "Il Festival OTI de la Canci\u00f3n o Festival de la OTI o il Gran Premio de la Canci\u00f3n Iberoamericana (nome originale) \u00e8 un concorso internazionale di canzoni, in cui partecipano paesi appartenenti alla Organizaci\u00f3n de Televisi\u00f3n Iberoamericana (OTI) con lo stesso meccanismo che avviene per l'Eurovision Song Contest.\nDal suo inizio, nel 1972, fino al 1981, le votazioni avvenivano via telefonica, attraverso una giuria per ogni paese; a partire dal 1982, una giuria di qualit\u00e0 presente in sala formata da gente esperta di musica vota le varie canzoni.\nL'ultima edizione del festival risale al 2000.\nPaesi vincitori.\nFino al 2000, i paesi che con la maggior parte delle vittorie sono Spagna e Messico, con sei vittorie ciascuno, seguono Argentina con quattro e Brasile con tre.\nOttennero secondi posti \nOttenne terzo posto \nNon hanno mai raggiunto le prime tre posizioni "}
{"id": "1449592", "revid": "1935652", "url": "https://it.wikipedia.org/wiki?curid=1449592", "title": "Vincenzo De Chiara", "text": "Biografia.\nOrdinato sacerdote il 3 agosto 1930 a Tricarico, il 30 aprile 1953 fu nominato vescovo di Mileto.\nL'11 luglio 1973 fu chiamato a reggere anche le diocesi \"aeque principaliter\" unite di Nicotera e Tropea.\nIl 5 marzo 1979 fu accolta la sua rinuncia al governo pastorale delle diocesi di Mileto, Nicotera e Tropea: si ritir\u00f2 a Tropea, dove mor\u00ec il 30 novembre 1984.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1449593", "revid": "86348984", "url": "https://it.wikipedia.org/wiki?curid=1449593", "title": "DDR-Oberliga 1955", "text": "L'edizione 1955 della DDR-Oberliga vide la vittoria finale dell'SC Wismut Karl-Marx-Stadt.\nCapocannoniere del torneo fu Klaus Seligow (BSG Rotation Babelsberg), con 12 reti."}
{"id": "1449596", "revid": "1983214", "url": "https://it.wikipedia.org/wiki?curid=1449596", "title": "Luis Pardo", "text": "\u00c8 noto per aver salvato nell'agosto 1916 i naufraghi della spedizione Endurance bloccati sull'isola Elephant.\nFormazione.\nEntrato nella scuola della marina cilena nel luglio 1900, diventa pilota di terza classe nel giugno 1906. Viene promosso a pilota di seconda classe nel settembre 1910 e assegnato alla base navale \"Apostadero Naval de Magallanes\" al comando di un piccolo vapore chiamato \"Yelcho\".\nIl salvataggio sull'isola Elephant.\nDurante la spedizione Endurance in Antartide, l'omonima nave di Ernest Shackleton viene intrappolata dalla banchisa mentre naviga nel mare di Weddell. Nove mesi dopo le forze del ghiaccio la frantumano e costringono l'equipaggio ad una forzata marcia in Antartide che li porta, dopo anche un tratto di navigazione a bordo di scialuppe, sull'isola Elephant nelle Shetland Meridionali. Il 24 aprile 1916 Shackleton salpa con altri cinque uomini a bordo della scialuppa \"James Caird\" per un percorso di oltre 1 500 chilometri che lo porter\u00e0 sino alla Georgia del Sud in cerca di soccorsi.\nRaggiunto l'obiettivo, Shackleton non riesce per\u00f2 a recuperare gli uomini rimasti indietro a causa delle difficolt\u00e0 di navigazione create dal ghiaccio galleggiante. Dopo tre infruttuosi tentativi di raggiungere l'isola Elephant, Shackleton riesce a convincere il governo cileno a fornirgli la \"Yelcho\", un vapore lungo 36.5 metri comandato dal capitano Pardo. Con Shackleton a bordo la nave salpa il 25 agosto da Punta Arenas sullo stretto di Magellano. Pur con le avverse condizioni meteorologiche che caratterizzano l'inverno australe, la nave raggiunge l'isola Elephant il 30 agosto 1916 riuscendo a salvare tutti gli uomini rimasti. Tornata a Punta Arenas il 3 settembre, salvati e salvatori vengono accolti in modo entusiastico dalla popolazione locale e dalle autorit\u00e0 della marina cilena.\nDopo il salvataggio.\nIl capitano Pardo viene accolto da eroe, immediatamente promosso a pilota di prima classe e insignito di numerose onorificenze civili e militari, compreso un \"bonus\" di 10 anni di servizio. Il governo britannico, tra i vari onori, gli riserva anche una elevata somma in denaro che viene per\u00f2 rifiutata da Pardo dicendo che ha fatto soltanto il suo dovere di militare cileno. Si congeda dalla marina nel 1919 e viene successivamente nominato console cileno a Liverpool."}
{"id": "1449597", "revid": "122246", "url": "https://it.wikipedia.org/wiki?curid=1449597", "title": "World Grand Prix 2003", "text": "L'XI World Grand Prix di pallavolo femminile si \u00e8 svolto dal 21 luglio al 3 agosto 2003. Dopo la fase a gironi che si \u00e8 giocata dal 21 al 26 luglio, la fase finale, a cui si sono qualificate le prime cinque squadre nazionali classificate tra i due gironi di qualificazione, pi\u00f9 l'Italia, paese ospitante, si \u00e8 svolta dal 28 luglio al 3 agosto a Andria, Matera e Gioia del Colle, in Italia. La vittoria finale \u00e8 andata per la prima volta alla Cina.\nGironi.\nPalasport.\nGioia del Colle, Matera\nPodio.\nCampione.\nCina(Primo titolo)\nSecondo posto.\nRussia\nTerzo posto.\nStati Uniti"}
{"id": "1449599", "revid": "6923", "url": "https://it.wikipedia.org/wiki?curid=1449599", "title": "Palazzo Traetto", "text": "Il palazzo Traetto \u00e8 un palazzo monumentale di Napoli, ubicato in via dei Cristallini.\nIl palazzo eretto alla fine del XV secolo \u00e8 considerato un esempio di architettura rinascimentale napoletana. Secondo alcune fonti fu voluto dal principe di Altamura. A met\u00e0 del XVIII secolo il proprietario Paolo Ruffo divise il palazzo in due propriet\u00e0 (palazzo Traetto \u00e8 situato al numero 30, mentre il palazzo creato dal Ruffo \u00e8 al numero 21 di via Cristallini). \nIn origine l'edificio aveva anche un giardino all'italiana.\nIl nuovo palazzo venne acquistato dai Sant'Elia da come si rileva dallo stemma nell'androne."}
{"id": "1449600", "revid": "554814", "url": "https://it.wikipedia.org/wiki?curid=1449600", "title": "Ugo Longo", "text": "\u00c8 stato il trentatreesimo presidente della Societ\u00e0 Sportiva Lazio.\nBiografia.\nDalla sua citt\u00e0 di nascita (Caltanissetta) ove il padre, Carmelo Longo, fu sindaco dal 1952 al 1956, Longo si trasferisce a Roma nel 1959. Nel 1967 si iscrive all'Ordine degli avvocati di Roma e diventa penalista, occupandosi di vari casi tra i quali quelli sul golpe Borghese, dello scandalo dei fondi neri Sisde, e assistendo personaggi di Mani pulite. Nel mondo dello sport giunge nel 1996, quando viene nominato vicecapo della procura anti-doping del CONI. L'anno seguente diviene procuratore capo.\nDurante il periodo delle indagini successive alle accuse di doping avanzate da Zden\u011bk Zeman, si dimette denunciando l'impossibilit\u00e0 di portare avanti la propria attivit\u00e0 in modo proficuo a causa della carenza di mezzi a disposizione dell'organismo. Avvocato della famiglia Cragnotti, cura la cessione della Societ\u00e0 Sportiva Lazio S.p.A. quotata in borsa dal 1998.\nDopo essere stato per quattro anni nel consiglio di amministrazione della Lazio, nel gennaio del 2003 l'assemblea degli azionisti dei \"biancocelesti\" lo nomina presidente in sostituzione di Sergio Cragnotti, che lascia la societ\u00e0 in una profonda crisi economica: la societ\u00e0 da mesi non \u00e8 in grado di pagare gli stipendi dei calciatori ed \u00e8 fortemente indebitata con il fisco.\nRiesce nel compito di gestire l'attivit\u00e0 di salvataggio della societ\u00e0 che, dopo l'uscita di scena del gruppo Cirio e dell'ex patron Sergio Cragnotti, diviene una public company. Per far fronte all'ammanco di liquidit\u00e0, Longo promuove un aumento di capitale sociale di 120 milioni di euro.. \"Lazionista\", associazione di piccoli azionisti promossa dall'ex presidente laziale Gian Chiarion Casoni, raccoglie tra pi\u00f9 di 5.000 famiglie di tifosi laziali oltre 1 milione e mezzo di euro. Si riesce cos\u00ec a far fronte all'iscrizione al campionato di calcio 2003-2004.\nNel gennaio 2004 viene messo in atto un altro aumento di capitale per affrontare la crisi economica, superando il rischio di fallimento anche grazie all'apporto dei piccoli azionisti e de \"Lazionista\". L'abbandono della carica presidenziale non coincide con quello della Lazio: assiste infatti legalmente la societ\u00e0 nel periodo dello scandalo del calcio italiano esploso nel 2006, noto col nome di Calciopoli. Muore il 14 marzo 2009, all'et\u00e0 di sessantotto anni, dopo una lunga malattia."}
{"id": "1449601", "revid": "26891", "url": "https://it.wikipedia.org/wiki?curid=1449601", "title": "LZ127 Graf Zeppelin", "text": ""}
{"id": "1449604", "revid": "205250", "url": "https://it.wikipedia.org/wiki?curid=1449604", "title": "Gianmarco Calleri", "text": "Carriera.\nCalciatore.\nGianmarco Calleri \u00e8 stato in giovent\u00f9 un calciatore professionista, tant'\u00e8 che negli anni sessanta ha militato, dopo esser cresciuto nella squadra piemontese del G.S. Bacigalupo, in formazioni come Novara e , per poi trasferirsi alla Lazio, giocando nella formazione De Martino senza mai esordire in prima squadra, anche se molti anni dopo ne diventer\u00e0 addirittura presidente.\nDirigente sportivo.\nAbbandonata prematuramente la carriera calcistica, Calleri diviene proprietario di numerose imprese, tra cui la pi\u00f9 rappresentativa \"Mondialpol\" (gruppo di societ\u00e0 operante nel settore vigilanza e trasporti valore), e successivamente torna nel mondo del calcio come presidente di importanti societ\u00e0 calcistiche italiane, quali Lazio e .\nLa prima squadra di cui \u00e8 stato il massimo dirigente sportivo \u00e8 stata l'Alessandria, attuando ricche campagne acquisti nel periodo che va dal 1983 al 1985.\nIl 25 luglio 1986, insieme al fratello maggiore Giorgio e al finanziere Renato Bocchi (azionista di riferimento fino al 1989), rileva la Lazio dal gruppo finanziario di Franco Chimenti. Gianmarco, che raccolse la carica presidenziale, contribu\u00ec a risanare la situazione economica del club biancoceleste per poi iniziare la fase di rilancio in Serie A (oltre ad aver acquistato giocatori come Rub\u00e9n Sosa, Riedle e Doll, \u00e8 stato lui a concludere la trattativa che porter\u00e0 poi a Roma il campione inglese Paul Gascoigne); acquis\u00ec anche i terreni sui quali nascer\u00e0 il nuovo Centro sportivo di Formello. Nel febbraio 1992, con Bocchi ormai defilato, Calleri vende la societ\u00e0 al rampante finanziere romano Sergio Cragnotti.\nSparito dalla scena per qualche tempo, Gianmarco torna nella primavera del 1994, quando acquista il Torino, per poi lasciare nel 1997, al momento della retrocessione della squadra granata in Serie B.\nUna volta terminato il periodo torinista, l'imprenditore ligure decise di approdare nel calcio estero, difatti rileva nel 1998 la societ\u00e0 svizzera del Bellinzona, rivendendola poi nel 2001.\nDopo aver tentato invano di acquisire il Genoa nel 2003 e provato una nuova scalata alla Lazio nell'estate del 2004, decide di ritirarsi lasciando le sue pi\u00f9 importanti attivit\u00e0 al figlio Riccardo, ex vicepresidente della Gea World.\nAttore.\nNel 1975 Gianmarco Calleri ha recitato (con lo pseudonimo di Marco Reims) nel film \"Perch\u00e9 si uccidono - La merde\" di Mauro Macario, insieme a Maurice Ronet, Leonora Fani e Beba Loncar."}
{"id": "1449608", "revid": "245802", "url": "https://it.wikipedia.org/wiki?curid=1449608", "title": "Pia come la canto io", "text": "Pia come la canto io \u00e8 un album di Gianna Nannini, pubblicato nel 2007.\nNato dalla collaborazione con la scrittrice Pia Pera, il disco \u00e8 incentrato sulla figura dantesca di Pia de' Tolomei, senese come la Nannini e che appare in un breve ma celeberrimo passo della \"Divina Commedia\"; preannuncia un musical gi\u00e0 presentato durante l'edizione 2007 del Festival di Sanremo."}
{"id": "1449610", "revid": "767487", "url": "https://it.wikipedia.org/wiki?curid=1449610", "title": "Caserma di Cavalleria Borbonica", "text": "La caserma di Cavalleria borbonica (ridenominata \"caserma Bianchini\" dopo il 1897 in onore della medaglia d'oro al valor militare Edoardo Bianchini) \u00e8 un palazzo di Napoli del XVIII secolo; si trova in piazza Duca degli Abruzzi, 31.\nStoria.\nL'edificio voluto da Carlo III \u00e8 stato progettato e realizzato tra il 1757 e il 1759 da Luigi Vanvitelli presso un serraglio per belve progettato nel 1741 da Ferdinando Sanfelice, il quale aveva realizzato su una scuderia cinquecentesca preesistente in particolar modo la sua tipica scala a doppia rampa e un anfiteatro per il combattimento degli animali.\nIl palazzo fu seriamente danneggiato dai bombardamenti della seconda guerra mondiale e corse il rischio di essere definitivamente demolito (seguendo il destino del serraglio sanfeliciano), ma i progetti di ricostruzione fortunatamente furono modificati e la struttura fu salvata.\nRecentemente il palazzo \u00e8 stato restaurato, ed attualmente ospita l'ufficio \"Napoli 3\" dell'Agenzia delle entrate. Il 3 marzo 2012 \u00e8 stata apposta una lapide in ricordo di Eduardo Bianchini, in modo da mantenere la memoria dell'edificio come installazione militare.\nDescrizione.\nSi caratterizza per una struttura ben articolata ed equilibrata e costituisce uno dei gioielli del barocco napoletano: presenta infatti un impianto quadrilatero con il quale Vanvitelli cerc\u00f2 di celare le irregolarit\u00e0 planimetriche del sito.\nLe facciate non presentano particolari elementi decorativi essendo la struttura esterna priva di ordini architettonici, con le sole finestre disposte sui due piani.\nIl basamento \u00e8 a scarpa, formato da una fascia di bugne di piperno ed \u00e8 separato dal piano superiore da una cornice toroidale, nel quale si aprono altre finestre incorniciate da una semplice fascia di piperno; l'edificio si conclude con un cornicione fortemente aggettante.\nNel basamento si aprono i due portali d'accesso, a bugne piatte e con un'alta piattabanda a conci di piperno; dei due portali uno conduce al cortile, mentre l'altro, attraverso un lungo vestibolo, conduce allo scalone principale.\nMolto interessante la cappella circolare all'interno dell'esedra del cortile, realizzata nel 1764."}
{"id": "1449618", "revid": "767487", "url": "https://it.wikipedia.org/wiki?curid=1449618", "title": "All Over the Guy", "text": "All Over the Guy \u00e8 un film commedia romantica a tematica gay del 2001.\nTrama.\nTom \u00e8 un fumatore e bevitore incallito mentre Eli \u00e8 un romantico appassionato di fantascienza. I due, molto diversi tra loro, scoprono di non essere molto compatibili, dopo che i loro amici etero (Jackie e Brett) gli hanno organizzato un appuntamento per farli conoscere. Inizialmente i due non si piacciono, ma in seguito scatta la passione, per\u00f2 la loro turbolenta storia dovr\u00e0 fare i conti con la paura di lasciarsi andare e vivere tranquillamente una storia d'amore, e soprattutto dovr\u00e0 fare i conti con i vizi di Tom. Dopo la fine della loro relazione Eli e Tom raccontano la loro storia: il primo in una sala d'attesa mentre aspetta di fare il test per AIDS, invece Tom racconta ad uno degli amici dell'anonima alcolisti..."}
{"id": "1449619", "revid": "111659894", "url": "https://it.wikipedia.org/wiki?curid=1449619", "title": "Gian Chiarion Casoni", "text": "Rapporti con la Lazio.\nSezione Calcio.\nNella sezione calcistica della S.S. Lazio ricopr\u00ec diversi incarichi.\nNel 1965, a seguito dell'ennesima crisi economica della societ\u00e0 biancoceleste, venne nominato commissario straordinario. Il fallimento venne evitato grazie all'opera di convincimento che intraprese con i calciatori, che accettarono la rinuncia e lo spalmamento di parte dell'ingaggio. In quel ruolo rimase cinque mesi sino all'arrivo di Umberto Lenzini. In quel periodo la compagine romana disput\u00f2 nove incontri riuscendo a rimanere imbattuta.\nSotto la presidenza Lenzini ricopr\u00ec il ruolo di vicepresidente, occupandosi principalmente delle questioni finanziarie, badando alla stabilit\u00e0 economica della societ\u00e0, tuttavia partecip\u00f2 attivamente, assieme al direttore sportivo Antonio Sbardella, ad alcune operazioni di mercato. Nel 1969 firm\u00f2 a Milano i contratti di Giorgio Chinaglia e Pino Wilson, all'epoca di propriet\u00e0 dell'Internapoli.\nIl 23 luglio del 1981 venne nominato presidente della S.S. Lazio. Fin dall'inizio dovette affrontare molti problemi, infatti quando assunse l'incarico la squadra biancoceleste era stata da poco retrocessa in Serie B in seguito allo scandalo del Totonero.\nSotto la sua gestione la Lazio ottenne prima un 10\u00ba posto, nella stagione 1981-82, giungendo poi alla promozione in Serie A nel campionato seguente quando la Lazio ottenne il secondo posto in classifica alle spalle del .\nNel 1983 lascia la presidenza a Giorgio Chinaglia, rimanendo comunque in societ\u00e0.\nNel 2004 a seguito della crisi economica della Lazio fu uno degli artefici de \"Lazionista\", operazione economica che promosse sottoscrizioni di capitale sociale dirette o indirette della Lazio quotata in borsa. L'operazione fu un successo, infatti, nonostante le pessime prospettive economiche legate all'investimento, circa 5000 famiglie di tifosi laziali raccolsero oltre 1,5 milioni di euro. Fu anche grazie a questo contributo che la societ\u00e0 condusse in porto l'aumento di capitale che permise l'iscrizione della squadra al campionato di calcio di Serie A 2004-05.\nSezione Pallavolo.\nGian Chiarion Casoni fu uno degli artefici, nel 1951, con Renato Marsicola, Giovanni Jommi e Ernesto Calcagni della fondazione della sezione pallavolo della S.S. Lazio. Ricoprendo dapprima il ruolo di vicepresidente e divenendo in seguito pi\u00f9 volte presidente.\nSezione Pallamano.\nNel 1992 viene nominato presidente della sezione pallamano della S.S. Lazio. Sotto la sua gestione la Lazio ebbe il suo miglior periodo, infatti quell'anno in campionato giunse quarta in classifica sfiorando di poco la conquista dello \"Scudetto\" nei play off. Nel 1996 quando la squadra militava nel campionato di Serie A2 abbandon\u00f2 la presidenza a Giuseppe Langiano."}
{"id": "1449621", "revid": "5695", "url": "https://it.wikipedia.org/wiki?curid=1449621", "title": "Osteoderma", "text": "L'osteoderma \u00e8 una struttura protettiva presente in un numero limitato di rettili, tra cui le tartarughe, e in alcuni gruppi di mammiferi.\nViene chiamata pi\u00f9 comunemente corazza ed \u00e8 formata da placche ossee, sormontate dal derma, che \u00e8 ricoperto a sua volta da fanere.\nQueste ossificazioni non corrispondono allo scheletro e si trovano in diversi generi non imparentati, come dinosauri come ceratosaurus, mammiferi come \"Mylodon\" e rettili come arcosauri.\nLa funzione varia anche da difensiva a far parte del corteggiamento riproduttivo.\nNei coccodrilli la funzione principale che svolge \u00e8 quella di catturare il calore, come se fossero celle solari; Cos\u00ec, quando il sangue attraversa queste strutture ossee, si riscaldano e quindi distribuiscono il calore in tutto il corpo per poter svolgere le loro attivit\u00e0 quotidiane e il metabolismo perch\u00e9 questi poichilotermi hanno bisogno di calore per svolgere tutte le loro attivit\u00e0.\n\u00c8 anche una protezione inestimabile nel caso dei coccodrilli contro i loro nemici poich\u00e9 presenta un guscio di questi osteodermi che copre l'intera schiena e persino la testa.\nGuscio di tartarughe.\nLa struttura, la forma e la colorazione del guscio di tartaruga varia da una specie all'altra. Sono composte da spesse placche ossee interne, ossificazioni del derma saldate alle vertebre e alle costole; Un'eccezione sono le specie della famiglia \"Trionychidae\", in cui queste placche sono ridotte o cartilaginee (ricche di calcio). Alcune di queste placche derivano da antiche ossa della cintura pectosal, in particolare le clavicole e le interclavicole. Uno dei seguenti rivestimenti \u00e8 distribuito su queste placche ossee:\nLa conchiglia \u00e8 composta da due regioni:"}
{"id": "1449623", "revid": "7077", "url": "https://it.wikipedia.org/wiki?curid=1449623", "title": "Palazzo della Regina Giovanna", "text": "Il palazzo della Regina Giovanna \u00e8 un palazzo di Napoli; sorge in vico Santa Maria Vertecoeli.\nIl palazzo, chiamato tradizionalmente con questo nome, venne edificato nel Quattrocento, come attestano alcune strutture, ma venne rimaneggiato dal XVI secolo, di cui sono testimoni le finestre all'interno del cortile, al XVIII secolo, con la realizzazione di decorazioni in stile rococ\u00f2. I balconi prospicienti sulla strada risalgono al Seicento.\nIl palazzo rappresenta una sintesi di architettura rinascimentale, barocca e rococ\u00f2 all'interno delle mura urbane."}
{"id": "1449627", "revid": "287204", "url": "https://it.wikipedia.org/wiki?curid=1449627", "title": "Teodone", "text": ""}
{"id": "1449628", "revid": "49022", "url": "https://it.wikipedia.org/wiki?curid=1449628", "title": "I lamenti dei Britanni", "text": ""}
{"id": "1449634", "revid": "245802", "url": "https://it.wikipedia.org/wiki?curid=1449634", "title": "GiannaBest", "text": "GiannaBest \u00e8 una raccolta di Gianna Nannini pubblicata il 16 novembre 2007.\nRaccoglie oltre 30 anni di carriera della cantautrice senese ed \u00e8 il suo secondo album a piazzarsi alla 1\u00aa posizione nella Classifica Album FIMI. Durante il tour promozionale, ne \u00e8 stata editata una versione speciale contenente un terzo disco bonus.\nDescrizione.\nPrima raccolta dopo undici anni dal precedente, e ad esattamente venti anni di distanza dal primo \"best of\" Maschi e altri, \"GiannaBest\" include due dischi nella sua edizione standard e tre nell'edizione uscita durante il tour.\nL'album comprende anche il brano \"Sola con la vela\", il primo scritto da adolescente, nel 1971, e biglietto da visita con cui si presentava a molti concorsi per voci nuove, tre inediti e una nuova versione di \"Meravigliosa creatura\", realizzata con gli arrangiamenti di Wil Malone.\nI tre inediti presenti nell'album, scritti dalla Nannini con Pacifico, sono \"Suicidio d'amore\", che raggiunge la 5\u00aa posizione, \"Pazienza\", uscito alla fine febbraio 2008, e \"Mosca cieca\".\nNel corso della primavera 2008, la Nannini ha intrapreso il \"GiannaBest Live Tour 2008\", un nuovo tour per riassumere tutta la sua carriera e promuovere gli inediti contenuti nella raccolta.\nTracce.\nEdizione Standard\nEdizione Tour"}
{"id": "1449638", "revid": "1305772", "url": "https://it.wikipedia.org/wiki?curid=1449638", "title": "Hold Me Tight", "text": ""}
{"id": "1449639", "revid": "109217420", "url": "https://it.wikipedia.org/wiki?curid=1449639", "title": "Fanera", "text": "In zoologia si definiscono genericamente fanere tutte le strutture generate da un'iperproduzione di cheratina da parte dell'epidermide.\nVengono suddivise in 7 categorie:"}
{"id": "1449640", "revid": "3115", "url": "https://it.wikipedia.org/wiki?curid=1449640", "title": "Capo Crozier", "text": "Capo Crozier (in inglese \"Cape Crozier\") segna il punto pi\u00f9 orientale dell'isola di Ross in Antartide. Localizzato ad una latitudine di 77\u00b0 30\u2032 Sud ed una longitudine di 169\u00b020\u2032E \u00e8 stato scoperto durante la spedizione di James Clark Ross del 1841 ed intitolato a Francis Crozier, capitano della HMS \"Terror\". Il vulcano estinto Terror, anch'esso scoperto durante la spedizione di Ross, si innalza da capo Crozier sino a raggiungere un'altitudine di 3\u00a0230 metri."}
{"id": "1449641", "revid": "146644", "url": "https://it.wikipedia.org/wiki?curid=1449641", "title": "Cape Crozier", "text": ""}
{"id": "1449643", "revid": "287204", "url": "https://it.wikipedia.org/wiki?curid=1449643", "title": "Opel Patent-Motorwagen", "text": "La Patent-Motorwagen era un'autovettura prodotta dal 1899 al 1901 dalla Casa automobilistica tedesca Opel.\nProfilo e storia.\nIn particolare, la Patent-Motorwagen \u00e8 stata la prima autovettura recante il marchio Opel.\nQuando la Casa si accinse a passare alla produzione automobilistica, i figli di Adam Opel, defunto gi\u00e0 dal 1895, si trovavano a dover cominciare da una base, da qualcuno o qualcosa che gi\u00e0 fornisse loro un punto di partenza.\nTrovarono la soluzione in Friedrich Lutzmann, titolare di una piccola Casa automobilistica, la \"Anhaltische Motorwagenfabrik\", attiva gi\u00e0 dal 1894 e con alcuni modelli gi\u00e0 al suo attivo.\nLa neonata Casa automobilistica della Opel acquist\u00f2 cos\u00ec la piccola azienda di Lutzmann, nonch\u00e9 i brevetti, i progetti e la stessa esperienza di Lutzmann, che pass\u00f2 cos\u00ec a lavorare per la Casa di R\u00fcsselsheim.\nDa tale sodalizio nacque nel 1899 la Patent-Motorwagen, nota anche come \"Opel Lutzmann\", una vis-\u00e0-vis con i due posti per i passeggeri che potevano per\u00f2 andare bene solo per due bambini.\nLa Patent-Motorwagen era equipaggiata da un monocilindrico da 1545 cm\u00b3 sistemato posteriormente in posizione orizzontale. Tale motore erogava una potenza massima di 3.5 CV a 650 giri/min e poteva spingere la vettura a 20\u00a0km/h di velocit\u00e0 massima.\nLa trasmissione era a catena sulle ruote posteriori.\nSfortunatamente, la vettura si rivel\u00f2 ben presto inaffidabile e soggetta a guasti cos\u00ec frequenti da risultare inaccettabile dalla clientela.\nIn seguito a ci\u00f2, nacquero divergenze tra Lutzmann e i fratelli Opel, cosicch\u00e9 si arriv\u00f2 alla rottura del sodalizio e la Patent-Motorwagen fu tolta di produzione solo due anni dopo il lancio, nel 1901.\nNe furono prodotti 65 esemplari in totale."}
{"id": "1449644", "revid": "210513", "url": "https://it.wikipedia.org/wiki?curid=1449644", "title": "Opel Lutzmann", "text": ""}
{"id": "1449647", "revid": "1568601", "url": "https://it.wikipedia.org/wiki?curid=1449647", "title": "Ialoclastite", "text": "Una ialoclastite \u00e8 una breccia di origine vulcanica formatasi durante una eruzione sottomarina (o subglaciale), tale da raffreddare repentinamente il flusso di magma che solidificandosi si frantuma. \nFormazioni ialoclastiche possono avere origine anche da colate sopra sedimenti saturi d'acqua o a seguito di intrusioni plutoniche all'interno di sedimenti saturi d'acqua.\nRisulta spesso associata a pillow lava e a sedimenti marini profondi quali quelli costituiti da scheletri di radiolari silicei."}
{"id": "1449648", "revid": "920621", "url": "https://it.wikipedia.org/wiki?curid=1449648", "title": "Jona Oberski", "text": "Biografia.\nJona Oberski nacque nel 1938 da una famiglia ebrea che l'anno prima aveva lasciato la Germania nazista per stabilirsi nei Paesi Bassi. Appena due anni dopo, con l'invasione delle truppe tedesche, gli Oberski furono arrestati e condotti al campo di concentramento di Westerbork, per passare poi a Bergen-Belsen. Nell'aprile 1945, nei giorni immediatamente precedenti alla liberazione del campo, Jona fu evacuato assieme ad altri 2.500 prigionieri su un trasporto ferroviario che per due settimane vagher\u00e0 nei territori della Germania ormai in gran parte occupata dalle truppe alleate in cerca di un corridoio per raggiungere il Campo di concentramento di Theresienstadt, spingendosi sempre pi\u00f9 a est fino ad essere liberato dalle truppe sovietiche nei pressi della cittadina tedesca di Tr\u00f6bitz. Jona riusc\u00ec a sopravvivere alla Shoah, ma perse entrambi i genitori.\nAl termine della guerra torn\u00f2 ad Amsterdam e fu accudito da una famiglia adottiva. Oggi \u00e8 un fisico nucleare, \u00e8 sposato e ha tre figli.\nOpere.\n\"Anni d'infanzia. Un bambino nei lager\" \u00e8 il primo romanzo di Oberski (fu pubblicato in Olanda nel 1978 come \"Kinderjaren\"). Il libro descrive la sua tragica esperienza nei campi di concentramento vista attraverso i suoi occhi di bambino. Ha avuto un grande successo anche all'estero e ha ispirato il film \"Jona che visse nella balena\" di Roberto Faenza. Alla sua testimonianza si sarebbero quindi unite quelle di Jacques Saurel, Marion Blumenthal Lazan e Eddy Boas che con Oberski hanno condiviso da bambini l'esperienza della prigionia al campo di concentramento di Bergen-Belsen e della liberazione sul treno di Tr\u00f6bitz.\nSuccessivamente sono usciti, ma solo in olandese, \"De ongenode gast\" (\"L'ospite inatteso\", 1995) e \"De eigenaar van niemandsland\" (\"Il proprietario della Terra-senza-uomini\", 1997), cui si aggiungono vari articoli comparsi su diverse riviste.\nAltri lavori riguardano la sua attivit\u00e0 scientifica in ambito accademico."}
{"id": "1449649", "revid": "110157", "url": "https://it.wikipedia.org/wiki?curid=1449649", "title": "Palazzo dei Telefoni (piazza Nolana)", "text": "Il Palazzo di Telefoni \u00e8 un palazzo di Napoli, posto all'incrocio tra corso Garibaldi e piazza Nolana.\nEretto nel 1920 da Camillo Guerra, l'edificio utilizza una struttura portante in calcestruzzo armato, diventando cos\u00ec uno dei primi palazzi a Napoli ad utilizzare la tecnologia del calcestruzzo.\nIl palazzo \u00e8 rivestito, sul basamento, con il marmo che \u00e8 utilizzato anche negli stemmi delle ermi del dio Mercurio del piano superiore; il portale \u00e8 tripartito ed \u00e8 scandito da lesene, con architrave avente la forma di una conchiglia. Ai lati ci sono due sculture che rappresentano il dio Mercurio, che fa da cariatide al balcone sovrastante in linea con la cornice marcapiano, dalla quale partono una serie di balconi pi\u00f9 piccoli sulle facciate laterali. Al primo ordine ci sono alti finestroni con cancellata, mentre al terzo finestre quadrate con lesene che terminano nel cornicione, concludendosi nella facciata con i modi di un timpano."}
{"id": "1449650", "revid": "120999425", "url": "https://it.wikipedia.org/wiki?curid=1449650", "title": "Eremo Santuario della Beata Vergine del Soccorso", "text": "L'eremo santuario della Beata Vergine del Soccorso sorge a circa 2 km da Minucciano, sul valico verso la Lunigiana.\nIn origine nel luogo esisteva probabilmente un ospizio per accogliere i pellegrini provenienti dalla Garfagnana. Sul finire del XV secolo fu edificata un'edicola in onore della Madonna del Soccorso. L'eremo-santuario fu edificato per permettere ai fedeli la celebrazione della messa di ogni sabato e ogni seconda domenica del mese. \nNel 1555 il vescovo di Luni stabil\u00ec in questo oratorio una confraternita dedicata alla Beata Vergine del Soccorso, i cui priori provvedevano al mantenimento del culto, in accordo con il parroco di Minucciano. \n&lt;br&gt;Alla confraternita, nella custodia dell'oratorio, si affiancarono eremiti (o romiti), il primo dei quali di cui abbiamo notizia fu un certo Romei della parrocchia di Gorfigliano, incaricato il 13 luglio del 1659 con successiva approvazione vescovile\nL'odierna chiesa si presenta con pianta ad un'unica navata, con due cappelle laterali aggiunte nel XVIII secolo all'edificio precedente della fine del XV secolo, che comprende un'abside con presbiterio e altare maggiore."}
{"id": "1449651", "revid": "842", "url": "https://it.wikipedia.org/wiki?curid=1449651", "title": "Hydrophobia (videogioco)", "text": ""}
{"id": "1449655", "revid": "2184720", "url": "https://it.wikipedia.org/wiki?curid=1449655", "title": "Don't Know Why", "text": "Don't Know Why \u00e8 una canzone pop scritta da Jesse Harris, apparsa per la prima volta nel 1999, nell'album \"Jesse Harris &amp; The Ferdinandos\". \n\u00c8 il secondo singolo estratto dall'album di debutto di Norah Jones, \"Come Away with Me\". \u00c8 considerata la canzone simbolo del disco insieme a \"Come Away with Me\". \nGrazie ai grandi apprezzamenti della critica, la canzone \u00e8 riuscita a vincere tre Grammy Awards nel 2003, incluso il Grammy Award alla registrazione dell'anno ed il Grammy Award alla canzone dell'anno.\nVideo musicale.\nIl video, come nel resto degli altri singoli della Jones, si presenta in modo semplice, senza una vera e propria trama, girato con pochi mezzi. Il filmato presenta la cantante camminare con le scarpe in mano su un litorale. La fotografia \u00e8 opaca e restituisce l'impressione di osservare un filmino amatoriale."}
{"id": "1449656", "revid": "2153076", "url": "https://it.wikipedia.org/wiki?curid=1449656", "title": "Come Away with Me", "text": "Come Away with Me \u00e8 l'album di debutto della cantante e pianista Norah Jones, distribuito nel 2002.\nPrevalentemente jazz, ma con accenni folk e soul, l'album, grazie alla nuova voce della Jones, cattur\u00f2 subito l'attenzione di pubblico e critica. \"Come Away with Me\" ha venduto circa 20 milioni di copie nel mondo e ha vinto cinque Grammy, nelle categorie \"Best New Artist\", \"Record of the Year\", \"Album of the Year\" e \"Song of the Year\" per \"Don't Know Why\". Nonostante Norah fosse contenta per il successo ottenuto, ha recentemente affermato che:\nL'album usc\u00ec il 26 febbraio 2002 e scal\u00f2 lentamente la classifica, ricevendo, il 22 agosto 2002, la certificazione \"Platino\" RIAA. Dal quel momento il disco ottenne un successo sempre maggiore, vendendo, nel corso dell'anno successivo, oltre sette milioni di copie. Il 15 febbraio 2005 ottenne la certificazione RIAA \"Diamante\" per aver raggiunto i 10 milioni di copie vendute.\nL'album raggiunse la prima posizione nelle classifiche Billboard 200, Official Albums Chart, Billboard Canadian Albums e la settima posizione nella Classifica FIMI Album.\nIl genere del disco \u00e8 spesso soggetto di dibattito, in particolare nella comunit\u00e0 jazz. \"\"Turn Me On\" e \"The Nearness of You\" sono canzoni che rendono l'album non classificabile come jazz. Nonostante, quindi, \"Come Away with Me\" sia essenzialmente un album jazz, pu\u00f2 venire considerato come \"soft rock\" o \"mellow pop\"\"."}
{"id": "1449666", "revid": "1543377", "url": "https://it.wikipedia.org/wiki?curid=1449666", "title": "Emanuele Rastelli", "text": "Ottiene i primi riconoscimenti come grande fisarmonicista, fra i pi\u00f9 eclettici sullo scenario internazionale, vincendo il \"44\u00b0 Troph\u00e9e Mondial de l'Accord\u00e9on\" nel 1994 e il \"Premio internazionale Citt\u00e0 di Castelfidardo\" nel 1996, occasione nella quale riceve due premi speciali: su 950 musicisti provenienti da tutto il mondo \u00e8 riconosciuto come \"Miglior Talento\" e come \"Miglior Esecutore ai Bassi\".\n\u00c8 stato insignito con la \"Croce d'Oro al Merito\" dalla C.M.A. (Conf\u00e9d\u00e9ration Mondial de l'Accord\u00e9on).\nHa collaborato e collabora, fra gli altri, con Art Van Damme, Geoff Warren, Gaspare Tirincanti, Gabriele Mirabassi, Umberto Fiorentino, Enzo Pietropaoli,Frank Marocco, Luca Ciarla, Anna Maria Castelli, Karsten Braghittoni, Romano Pucci, Andrea Costa del Quintorigo.\nProgetti all'attivo.\nEmanuele Rastelli accordion, Giampiero Burza guitar, Davide Garattoni freetles bass, Roberto Rossi drum\nEmanuele Rastelli accordion, Giancarlo Bianchetti guitar, Roberto Bartoli double bass, roberto Rossi percussions\nEmanuele Rastelli accordion, Enzo Pietropaoli double bass\nEmanuele Rastelli accordion\nEmanuele Rastelli accordion, Anna Maria Castelli voice"}
{"id": "1449667", "revid": "409613", "url": "https://it.wikipedia.org/wiki?curid=1449667", "title": "Rocca di Entella", "text": "La Rocca di Entella \u00e8 un rilievo tabulare di 557 metri che si trova nel territorio del comune di Contessa Entellina, nella citt\u00e0 metropolitana di Palermo, a est del fiume Belice Sinistro.\nPrende il nome dall'antica citt\u00e0 elima di Entella distrutta nel XIII secolo circa da Federico II di Svevia.\nSi tratta di un rilievo isolato, composto da rocce gessose a grandi cristalli, che ospita una grande variet\u00e0 di piccoli mammiferi e di rapaci. \nLa rocca \u00e8 oggetto di campagne di scavo che riguardano resti elimi, una necropoli ellenistica e numerose vestigia medioevali.\nLa rocca ospita alla base una grotta, dallo sviluppo di circa 700 metri, per la cui protezione \u00e8 stata istituita la Riserva Naturale Integrale Grotta di Entella, gestita per conto della Regione Siciliana dal Club Alpino italiano-Sicilia.\nNel 2000, tutta la Rocca di Entella \u00e8 stata riconosciuta quale SIC (Sito di Importanza Comunitaria) e ZPS (Zona a Protezione Speciale) dalla Comunit\u00e0 Europea (ITA020042 Rocche di Entella)."}
{"id": "1449672", "revid": "1243", "url": "https://it.wikipedia.org/wiki?curid=1449672", "title": "Ferrovia Genova-Ovada-Acqui Terme", "text": ""}
{"id": "1449674", "revid": "287204", "url": "https://it.wikipedia.org/wiki?curid=1449674", "title": "Qualificazioni al campionato europeo di calcio 2008 - Gruppo D", "text": ""}
