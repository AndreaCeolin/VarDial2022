{"id": "1555977", "revid": "547992", "url": "https://it.wikipedia.org/wiki?curid=1555977", "title": "La piovra 4", "text": "La piovra 4 \u00e8 la quarta miniserie televisiva della pi\u00f9 celebre saga della televisione italiana, \"La piovra\".\nMiniserie in sei puntate per la regia di Luigi Perelli, \u00e8 stata trasmessa per la prima volta in italia dal 5 marzo 1989 al 20 marzo 1989 su Raiuno, di domenica e luned\u00ec alle 20,30.\nTra gli interpreti Michele Placido, Patricia Millardet, Remo Girone, Simona Cavallari, Mario Adorf, Jean-Luc Bideau, Adriano Pappalardo, Alice Di Giuseppe, Nicola Di Pinto, Alberto Gimignani, Luigi Di Fiore, Tommaso Bianco, Bruno Cremer, Marcello Tusco, Claude Rich, Fran\u00e7ois Marthouret, Luigi Diberti e Vanessa Gravina.\nLa media degli ascolti della prima TV italiana \u00e8 stata superiore ai 14 milioni di telespettatori (51,37% di share). L'ultima puntata in particolare, trasmessa il 20 marzo 1989 su Rai Uno, \u00e8 stata seguita da ben 17 milioni di telespettatori, segnando il record d'ascolto per una fiction televisiva italiana (escludendo gli sceneggiati degli anni del monopolio Rai), ancora oggi imbattuto.\nTrama.\nA seguito dello strano omicidio di Antonio Tindari, direttore di un casin\u00f2 di recente apertura, il commissario Corrado Cattani, rientrato nei ranghi della polizia presso la Questura di Milano, rincontra Tano Cariddi, divenuto, a seguito della morte di Giulia Antinari per annegamento al largo di Nassau, direttore generale della \"Banca Antinari\".\nMentre le indagini vengono affidate al magistrato Silvia Conti, con la quale Corrado inizialmente si scontra, Tano si reca in Sicilia per proporre alla mafia un affare colossale: l'investimento in borsa dei grandi capitali accumulati dalla cupola. \n\"Il Puparo\", un boss che da anni vive in clandestinit\u00e0, fa evadere da un carcere il faccendiere turco Kemal Yfter e lo costringe a cedere un pacchetto azionario che rappresenta per Tano il primo gradino verso la sua scalata ad un'importante societ\u00e0 finanziaria: le \"Assicurazioni Internazionali\". Alla testa delle \"Internazionali\", c'\u00e8 un uomo altero ed incorruttibile, Filippo Rasi, che Tano affronta a viso aperto dopo aver fatto la conoscenza della sua bella e giovane figlia, Ester.\nCorrado continua tenacemente ad indagare sull'omicidio e scopre che l'uomo che ha sparato \u00e8 stato da poco dimesso da un ospedale psichiatrico e che il suo nome \u00e8 Salvatore Frolo. In una lunga e sofferta confessione, Frolo gli racconta di aver voluto vendicare la morte della moglie e della figlia, avvenuta molti anni prima in Sicilia, per un tragico regolamento di conti.\nA rendere nemici Corrado e Tano c'\u00e8 anche la vicenda dell'affido della piccola Greta Antinari, rimasta, dopo la morte di Giulia, l'unica superstite della famiglia Antinari, che Tano vorrebbe avere in affidamento per ottenere la quota di maggioranza della banca.\nDopo i primi contrasti, il commissario scopre nella giudice Conti una personalit\u00e0 coraggiosa, decisa e profondamente onesta. Il contributo della donna riesce ad evitare che la piccola Greta sia affidata a Tano e venga invece affidata ad una piccola comunit\u00e0 di bambini, gestita da un vecchio amico di Corrado, frate Bernardo.\nMolte vicende e fatti criminosi si susseguono rapidamente: la squadra del commissario Cattani, composta dagli agenti Trevi, Quadri, Giugni e Gonzales viene incaricata di scortare Frolo durante un trasferimento in un altro carcere, e si scontrer\u00e0 in un terribile conflitto a fuoco contro i killer del \"Puparo\" a seguito del quale Gonzales rimane ucciso. Frolo viene ridotto in fin di vita raggiunto da numerosi colpi d'arma da fuoco, paralizzato, impedito nei gesti e nella parola.\nPur frustrato nella sua ricerca della verit\u00e0, specialmente dal giornalista Davide Faeti, che in Sicilia anni prima si era occupato del caso ma poi per vilt\u00e0 aveva abbandonato tutto, Corrado giura a Frolo, ridotto ormai una povera cosa, che non lo abbandoner\u00e0. Successivamente, Silvia, con la quale Corrado ha nel frattempo intrapreso una vera e propria relazione sentimentale, viene sequestrata e brutalmente violentata da un boss mafioso.\nPer portare avanti i suoi piani ambiziosi, Tano costringe con un vile ricatto Rasi a cedergli in sposa, in un matrimonio combinato, la figlia Ester, che accetta a malincuore, e dopo essersi alleato con il velenoso affarista Antonio Espinosa, uomo dai mille poteri e dai mille misteri, lo conduce al suicidio.\nEster, che ormai ha capito la natura perversa di Tano, decide di restargli accanto per scoprirne i segreti e portarlo alla rovina. Corrado cerca in tutti i modi di dissuaderla ma nel frattempo deve incassare un'altra sconfitta: Davide Faeti nel tentativo di scoprire qualcosa di pi\u00f9 sulla vicenda, contatta la vedova di Tindari, decisa a collaborare, ma purtroppo viene barbaramente assassinato insieme alla donna da un killer mafioso; in punto di morte riesce per\u00f2 a consegnare a Corrado una foto macchiata di sangue che ritrae una bambina. Questo \u00e8 l'esile filo che resta a Corrado per tentare di risalire all'oscura storia in cui anni addietro trovarono una morte atroce la figlia e la moglie di Salvatore Frolo.\nA seguito di una denuncia in Commissione Parlamentare e senza il suffragio di prove, Corrado viene temporaneamente sospeso e, dopo essere scampato a un terribile agguato, parte per la Sicilia assieme a Silvia, sulle tracce della figlia di Frolo e del mistero legato alla sua morte. Studiando gli incartamenti, riescono a stabilire che la figlia di Frolo \u00e8 ancora viva ed \u00e8 stata con ogni probabilit\u00e0 adottata da Tindari, tenendola rinchiusa in un collegio nel Nord Italia.\nTano si avvia alla stretta finale della sua losca manovra e attende un assenso della cupola mafiosa che elimini il Puparo e gli dia via libera per uno scambio di affari con Espinosa: un treno che trasporta un terribile carico di scorie nucleari, verso un'isola abbandonata della Sicilia, suggella l'infame accordo.\nCorrado, seguendo il suo istinto e mantenendo la promessa fatta a Salvatore Frolo, ritrova Paola, la figlia che quest'ultimo credeva morta ed a cui Tindari ha cambiato il nome con Lorella De Pisis e la conduce alla comunit\u00e0 di frate Bernardo dove organizzano un incontro con un misterioso personaggio, che si presenta come il padre. Questi altri non \u00e8 che il \"Puparo\", che aveva deciso di crescere la bambina, sopravvissuta all'agguato in cui mor\u00ec la madre, come figlia sua (utilizzando Tindari come prestanome per il pagamento delle rette al collegio); il boss mafioso, stanco dei continui crimini commessi dalla Cupola, decide di collaborare con la giustizia. Dopo un duro scontro a fuoco contro i killer mafiosi, Cattani riesce a sventare i piani criminali di Tano, a far fermare il treno con i rifiuti radioattivi e a smascherare i due pi\u00f9 pericolosi alleati di Tano: Espinosa ed il senatore corrotto Ettore Salimbeni.\nQuando Tano scopre il tradimento della moglie (di cui si era sinceramente innamorato), che gli vomita addosso tutto il suo disprezzo, la uccide, purtroppo prima che Cattani possa arrivare in tempo ad arrestarlo.\nCattani, furibondo e spezzato dal dolore per non essere riuscito a proteggere Ester, si reca da Espinosa, che si trova in Svizzera e quindi fuori dalla sua giurisdizione, e nonostante abbia le prove in mano per incriminarlo, in un sinistro dialogo con il faccendiere-affarista intuisce la sua imminente fine.\nLa mattina seguente, il commissario si reca all'ospedale e introduce nella stanza di Frolo sua figlia Paola. L'uomo, paralizzato ma cosciente, accoglie con commozione la visita della ragazza che credeva morta.\nAll'uscita dall'ospedale, viene circondato nel cortile da alcuni killer, che gli riversano addosso un vero e proprio torrente di fuoco e lo uccidono senza piet\u00e0. Silvia Conti, stringendogli la mano insanguinata, tra le lacrime gli promette che continuer\u00e0 ad indagare fino a quando non li avr\u00e0 presi tutti. Sar\u00e0 dunque Silvia, d'ora in poi, a portare avanti la battaglia contro la mafia iniziata dal suo amato Corrado.\nSimilitudini con la realt\u00e0.\nIl boss mafioso Antonio De Pisis, meglio conosciuto come il \"Puparo\", nel racconto de \"La piovra 4\" rappresenta una via di mezzo fra i boss mafiosi Salvatore Riina e Tommaso Buscetta.\nInfatti, negli anni fra il 1988 e il 1989, durante i quali \u00e8 ambientato lo sceneggiato, Riina era, come il \"Puparo\", il capo della Cupola siciliana, era latitante e faceva parte della cosiddetta \"mafia vincente\".\nCi\u00f2 si evince dalla conversazione che il \"Puparo\" rilascia davanti a giudici verso la fine della sesta puntata, quando afferma che i suoi uomini avevano ucciso molti mafiosi delle famiglie avverse nella guerra di mafia, fra cui anche un componente della Cupola, che secondo le dichiarazioni del \"Puparo\", venne ucciso dai suoi uomini mentre era fermo a un semaforo.\nTale particolare si presume sia riferito a Stefano Bontade, membro qualche anno prima di Cosa Nostra e assassinato dagli uomini di Riina nelle analoghe circostanze descritte dal Puparo, cio\u00e8 mentre si trovava fermo a un semaforo a Palermo.\nMa Il \"Puparo\" rappresenta anche Buscetta, il quale, vistosi tradito e lasciato solo dai suoi ex alleati in Cosa Nostra, decise, come Il \"Puparo\", di svelare la struttura, i membri, i delitti, politici, i nomi eccellenti e l'organizzazione di Cosa Nostra al giudice Giovanni Falcone, e da l\u00ec nacque l'inchiesta che avrebbe portato all'arresto di molti dei boss mafiosi facenti capo alla Cupola.\nSalvatore Frolo, nel racconto de \"La piovra 4\" rappresenta il primo pentito assoluto di mafia Leonardo Vitale, conosciuto come \"Leuccio\". Infatti, Frolo ricalca la personalit\u00e0 di quest'ultimo che nonostante le sue dichiarazioni fin\u00ec in un manicomio criminale per anni e che fu in seguito ucciso in un attentato.\nNella quinta miniserie il giudice e i poliziotti che all'epoca dello sceneggiato facevano parte del pool antimafia, sono qui rappresentati da Silvia Conti e dagli agenti che facevano parte della squadra del commissario Cattani.\nIl personaggio di Antonio Espinosa ricalca la figura di Licio Gelli, un grande faccendiere che mette insieme mafia, alta finanza, politica, tira le fila e ricatta attraverso il suo archivio personale nel quale ha raccolto tutte le malefatte dei \"grandi\" della politica e della finanza.\nCol personaggio di Filippo Rasi, presidente delle Assicurazioni Internazionali, si accenna al fatto che il suo predecessore mor\u00ec in un attentato fatto al suo aereo privato durante un breve viaggio; in questo avvenimento si ricalca la morte (reale) di Enrico Mattei che avvenne in analoghe circostanze."}
{"id": "1555980", "revid": "119039810", "url": "https://it.wikipedia.org/wiki?curid=1555980", "title": "Redneck Rampage", "text": "Redneck Rampage \u00e8 un videogioco del genere sparatutto in prima persona sviluppato da Xatrix Entertainment e pubblicato da Interplay nell'aprile del 1997 per PC.\nUtilizza il motore grafico \"Build Engine\", in particolare una versione leggermente migliorata di quella usata in \"Duke Nukem 3D\", su licenza della 3D Realms.\nTrama.\nLeonard e Bubba, due fratelli agricoltori piuttosto rozzi e sboccati, devono riprendersi il loro maiale da competizione Bessie, che \u00e8 stato rapito da invasori alieni. Dovranno farsi strada combattendo gli stessi alieni e i cloni malvagi degli abitanti della citt\u00e0 di fantasia Hickston, situata nell'Arkansas.\nNel gioco sono presenti molti riferimenti stereotipati riguardanti gli Stati del sud degli USA, a partire dal titolo: redneck (letteralmente \"collo rosso\") \u00e8 un termine dispregiativo utilizzato per indicare proprio i suoi abitanti.\nModalit\u00e0 di gioco.\nTra le varie armi abbiamo un piede di porco, un revolver .454 casull, una doppietta, una balestra in grado di lanciare candelotti di dinamite, un fucile d'assalto AK-47, una sega circolare, una palla da bowling e alcune armi aliene recuperabili dopo aver ucciso alcuni nemici specifici.\nAnche i power-up seguono l'ambientazione del gioco: comprendono infatti bottiglie di birra e liquori, nonch\u00e9 alcuni alimenti tipici come il \"moon pie\" (un prodotto di pasticceria tipico dei luoghi, ripieno di marshmallow) e il \"pork rind\" (ciccioli). Entrambi hanno la funzione di ridare energia al giocatore. \nAnche le bevande alcoliche servono per ripristinare l'energia, oltre che per rendere il personaggio meno vulnerabile ai proiettili nemici; tuttavia se si supera una certa soglia, posta su un indicatore nell'interfaccia, il personaggio si ubriacher\u00e0 e non risponder\u00e0 pi\u00f9 correttamente al controllo del giocatore, sino a cadere in terra vomitando. Il cibo invece, se consumato in quantit\u00e0 eccessiva, rende il personaggio pi\u00f9 rumoroso (e quindi avvertibile dai nemici anche da lontano), poich\u00e9 far\u00e0 emettere peti dal personaggio.\nColonna sonora.\nLe musiche del gioco, di genere psychobilly, sono presenti come tracce nel CD-ROM."}
{"id": "1555981", "revid": "123492886", "url": "https://it.wikipedia.org/wiki?curid=1555981", "title": "La piovra 3", "text": "La piovra 3 \u00e8 la terza miniserie televisiva della pi\u00f9 celebre saga della serie italiana, \"La piovra\".\nMiniserie in sette puntate per la regia di Luigi Perelli, \u00e8 andata in onda la prima volta in Italia dal 5 aprile al 13 aprile 1987 su Raiuno di domenica e di luned\u00ec alle 20,30.\nTra gli interpreti Michele Placido, Giuliana De Sio, Lino Capolicchio, Marie Lafor\u00eat, Luigi De Filippo, Fran\u00e7ois P\u00e9rier, Alice Di Giuseppe, Cyrus Elias, Remo Girone, Pierre Vaneck, Alain Cuny, Francisco Rabal, Marcello Tusco, Nicola Di Pinto, Paul Guers ed Adalberto Maria Merli.\nLa prima televisiva italiana de \"La piovra 3\", rispetto alla miniserie precedente, fa registrare un calo d'ascolti, sempre per\u00f2 molto alti: una media di oltre 12 milioni di telespettatori (46,11% di share).\nTrama.\nIl commissario Corrado Cattani, funestato dalla morte di sua moglie, di sua figlia e dei suoi amici per mano della mafia, \u00e8 entrato in un grave stato di crisi perch\u00e9 le testimonianze da lui fornite ai giudici nel processo (che ha concluso il precedente capitolo) non hanno prodotto gli effetti auspicati: alcuni dei responsabili della morte della figlia Paola e della moglie Else che lui stesso aveva accusato - l'avvocato Terrasini e il professor Laudeo - sono stati condannati a pene molto lievi e sono ormai prossimi alla scarcerazione, mentre la contessa Olga Camastra \u00e8 stata assolta per insufficienza di prove.\nGrazie anche all'aiuto dell'abate Lovani, che lo accoglier\u00e0 nel suo convento, Corrado cercher\u00e0 di superare il grave stato di sconforto interiore, estraniandosi dal mondo, ma poi decider\u00e0 di ritornare nella mischia e di combattere la criminalit\u00e0 organizzata, invogliato da un agente statunitense della D.E.A.: Bert Di Donato.\nSi trasferisce a Milano e comincia a indagare sulle vicende legate alla \"Banca Antinari\" che, secondo Bert, sarebbe invischiata in un losco affare di cui faceva parte anche Laudeo.\nDopo una serie di eventi, Corrado intraprender\u00e0 una storia con l'onesta giornalista Giulia Antinari, che lo presenter\u00e0 alla famiglia, nella quale verr\u00e0 a conoscenza di oscuri personaggi, primi fra tutti il direttore generale Dino Alessi, che si scoprir\u00e0 facente parte di un'organizzazione occulta intenta al traffico clandestino di uranio verso il Medio Oriente organizzato da Nicola Antinari, e di Gaetano Cariddi, detto Tano, dapprima nelle vesti di aiutante dell'anziano proprietario della banca, il vecchio Antinari, e che alla fine tenter\u00e0 la scalata al potere, sostenuto dalla Cupola siciliana.\nCarlo Antinari, padre di Giulia e figlio di Nicola Antinari, verr\u00e0 presto ucciso per non essersi voluto prestare al gioco diabolico impostogli da suo padre allo scopo di portare avanti l'accordo illecito del traffico di uranio, destinato a salvare la succursale della \"Banca Antinari\" di Hong Kong da una sicura bancarotta.\nTano uccider\u00e0 Dino Alessi su ordine del vecchio Antinari, che si scoprir\u00e0 essere alleato della mafia, ben rappresentata da una vecchia conoscenza di Cattani: l'avvocato Terrasini, che ha appena finito di scontare la sua condanna.\nEntrati in affari con Kemal Yfter, un trafficante d'armi internazionale, e con il professor Mattinera, un politico corrotto, Antinari e Terrasini arriveranno sul punto di realizzare il loro losco piano, ma saranno fermati proprio dal coraggio del commissario Cattani che, \"in extremis\", riuscir\u00e0 a sventare l'affare criminale.\nLa vecchia Cupola, al termine di questo terzo episodio, subir\u00e0 un colpo devastante: Nicola Antinari morir\u00e0 suicida per non essere arrestato, Terrasini verr\u00e0 ucciso da Tano su approvazione del boss mafioso conosciuto come \"U' Papa\". Ci\u00f2 metter\u00e0 lo stesso Tano nelle condizioni di prendere il suo posto.\nKemal Yfter sar\u00e0 arrestato, Mattinera assassinato dai sicari dopo esser stato scoperto da Cattani con l'aiuto del senatore Tarsoni, e la stessa sorte era gi\u00e0 toccata a Laudeo, ucciso in carcere per impedire che potesse rivelare il piano a Cattani.\nUna piena vittoria per il commissario Cattani, che per\u00f2 perder\u00e0 l'amore di Giulia, destinata a tornare a Milano per guidare la banca, accompagnata da Tano, colui che da questo momento in avanti sar\u00e0 il principale antagonista dei protagonisti della serie."}
{"id": "1555985", "revid": "124777306", "url": "https://it.wikipedia.org/wiki?curid=1555985", "title": "La piovra 2", "text": "La piovra 2 \u00e8 la seconda miniserie televisiva della pi\u00f9 celebre saga della serie televisiva italiana, \"La piovra\".\nMiniserie in sei puntate diretta da Florestano Vancini, \u00e8 andata in onda la prima volta dal 13 gennaio al 20 gennaio 1986 su Raiuno, di domenica e luned\u00ec, alle 20,30.\nTra gli interpreti Michele Placido, Florinda Bolkan, Martin Balsam, Paul Guers, Sergio Fantoni, Renato Mori, Renato Cecchetto, Nicole Jamet, Cariddi Nardulli, Fran\u00e7ois P\u00e9rier, Jacques Dacqmine, Geoffrey Copleston, Daniel Ceccaldi, Lara Wendel e Dagmar Lassander.\nLa miniserie ha avuto per la prima televisiva italiana una media di 15 milioni di telespettatori.\nTrama.\n\u00c8 trascorso un po' di tempo dagli ultimi avvenimenti e il commissario Cattani, che adesso ha lasciato la polizia e si trova in aspettativa, si dedica esclusivamente alla famiglia.\nLa figlia Paola, ancora sotto choc a causa del sequestro di cui \u00e8 stata vittima in Sicilia, sta ora seguendo un percorso di riabilitazione psicologica in una clinica specializzata in Svizzera, dove si dedica ad attivit\u00e0 come il pattinaggio e le passeggiate con i genitori, fra una seduta di psicoterapia e l'altra.\nI genitori vivono separati e, mentre la madre Else sta vicino a lei notte e giorno, il padre Corrado dimora in albergo e la va a trovare tutti i giorni. L'equilibro psicofisico lentamente riacquistato dalla ragazzina, ormai quasi quattordicenne, \u00e8 ancora molto fragile ed i genitori cercano di comportarsi con lei in assoluta normalit\u00e0, perch\u00e9 l'unica cura possibile \u00e8 quella di vedere ripristinata un'armonia familiare.\nInfatti, quando Corrado comunica alla famiglia che dovr\u00e0 allontanarsi per qualche giorno per andare in un posto lontano (per cercare casa, dice lui) Paola la prende male. In realt\u00e0 Cattani non deve affatto andar via per cercare casa, ma per far luce sui loschi avvenimenti su cui investigava nel primo episodio, antecedentemente al rapimento di Paola.\nViene infatti contattato in incognito da un agente dei servizi segreti, il colonnello Ettore Ferretti. Egli \u00e8 il braccio destro di Sebastiano Cannito, il maestro e protettore in polizia di Cattani.\nFerretti svela a Cattani che da tempo sta indagando in incognito su questo personaggio, potente e insospettabile, protetto da credibilit\u00e0 istituzionale e che il colonnello considera ormai un uomo corrotto. Negli anni ha raccolto notevoli prove contro di lui tenendolo all'oscuro, e ha potuto farlo indisturbato proprio perch\u00e9 Cannito lo considera un uomo di piena fiducia, al punto da affidargli ogni suo segreto. Anche Cattani, da tempo, sospettava di Cannito, ma era costretto a tenere per s\u00e9 questo sospetto perch\u00e9 Cannito era l'unica persona disposta a coprirlo nelle sue delicate indagini.\nFerretti mostra a Cattani una diapositiva in cui Cannito tratta affari con un altro losco personaggio, il professor Gianfranco Laudeo, di cui Cattani aveva gi\u00e0 fatto conoscenza tempo prima, perch\u00e9 presidente di un'associazione culturale denominata \"Itala\". Ferretti ha il forte sospetto che Cannito e Laudeo, nei loro affari che figurano apparentemente trasparenti e legali grazie alla suddetta associazione, nella quale sono iscritti assieme a molti altri uomini d'affari, politici, banchieri, poliziotti e generali, utilizzino la stessa come copertura al gioco di potere occulto che avrebbero costituito e che stiano tramando per qualche losco affare segreto e invisibile alla stampa e alle istituzioni.\nL'agente segreto li fa spiare di nascosto e scopre che Cannito e Laudeo si incontrano spesso con l'avvocato Terrasini. C'\u00e8 quindi il forte sospetto che Terrasini, colui che era stato oggetto delle inchieste di Cattani in Sicilia, foraggi il suo traffico illecito grazie alla copertura degli stessi Cannito e Laudeo, che tengono in pugno politici e poliziotti corrotti. Ferretti adesso chiede a Cattani di aiutarlo nelle sue indagini e colpire cos\u00ec gli uomini alleati al crudele nemico Terrasini, ma Cattani almeno per ora non ne vuole sapere nulla. Nel frattempo in Sicilia il giudice Achille Bordonaro, con la collaborazione del vicecommissario Altero, sta portando avanti l'inchiesta iniziata da Cattani sulla banca di Ravanusa e non conclusa in seguito alla ritrattazione forzata del commissario. Mette sotto interrogatorio l'avvocato Terrasini e la contessa Olga Camastra, ma si scontra con la freddezza dei suoi interlocutori e con la carenza di prove, senza pertanto riuscire a trovare elementi validi per accusarli di collusione.\nInvece, con il banchiere Alfredo Ravanusa le cose vanno diversamente: infatti questi cede alle pressioni di Bordonaro e si lascia scappare che Terrasini conosce Cannito. A questo punto, sospettando che costui possa essere coinvolto, il giudice decide di contattarlo e gli chiede un appuntamento a Roma. Ma quando Achille Bordonaro telefona in Svizzera al commissario Cattani per informarlo delle novit\u00e0, questi comprende bene che l'appuntamento fra il giudice e Cannito pu\u00f2 rappresentare la condanna a morte per il magistrato. Cos\u00ec dice a Bordonaro di annullare subito l'appuntamento e di incontrare invece lui a Roma per quel giorno, precisando che lo aspetter\u00e0 in un casello autostradale.\nQuando Cannito viene informato che Bordonaro ha annullato l'appuntamento si insospettisce e informa Laudeo, il quale si reca in Sicilia a informare Terrasini, il quale, insospettitosi, decide di togliere di mezzo il giudice. Il giorno fatidico, Altero accompagna Bordonaro all'aeroporto e sulla via del ritorno il povero vicecommissario viene assassinato in un agguato a fuoco mentre viaggia in macchina con un uomo di scorta.\nIl giudice Bordonaro atterra a Roma e viaggia in taxi verso il luogo dell'appuntamento con Cattani, che nel frattempo si sta recando sul posto circolando in automobile. Ma ancora prima di arrivare al luogo dell'appuntamento, il taxi viene fermato e il giudice viene freddato da alcuni killer della Cupola, che uccidono anche il povero conducente e si impossessano della preziosa borsa con le prove raccolte dal magistrato contro i boss. Cattani, che viaggiava verso il casello autostradale, da l\u00ec a poco \u00e8 costretto a fermarsi perch\u00e9 i carabinieri hanno bloccato la circolazione. Questi lo informano che il motivo \u00e8 dovuto al fatto che un magistrato proveniente dalla Sicilia \u00e8 stato assassinato in autostrada. Cos\u00ec capisce che si tratta di Achille Bordonaro.\nA quel punto ricompare il colonnello Ferretti, che lo informa che anche Altero \u00e8 stato ucciso e chiede nuovamente l'aiuto di Cattani (anche se questi ha lasciato la polizia) ma l'ex commissario sa che il gioco \u00e8 troppo alto e ormai pensa soltanto alla figlia Paola. Risponde nuovamente che non vuole pi\u00f9 saperne di questa storia e riprende il cammino nell'Autostrada del Sole, in direzione Milano. Tornato in Svizzera, si ricongiunge alla famiglia: Paola sta facendo notevoli progressi e confida allo psicoterapeuta che vorrebbe vedere la sua famiglia di nuovo unita.\nMa purtroppo le cose vanno diversamente e un giorno Paola assiste involontariamente ad un litigio dei suoi genitori, in cui Corrado urla ad Else che non potranno mai pi\u00f9 tornare assieme perch\u00e9 non si amano da tempo. L'impatto \u00e8 devastante per il fragile equilibrio psicologico della ragazzina, che scappa via urlando e rientra nel trauma angoscioso dal quale stava lentamente e faticosamente guarendo. Non vuole pi\u00f9 vedere i genitori, neanche la madre e si rifiuta di parlare con alcuno, compreso lo psicoterapeuta, entrando in uno stato di totale catatonia. Dall'elettroencefalogramma risulta purtroppo che ha subito anche gravi danni neurologici oltre che psicologici perch\u00e9 durante il sequestro, oltre alle violenze sessuali, ha ricevuto anche parecchie percosse.\nPochi giorni dopo, nella notte, Paola, in preda all'angoscia, fugge dalla clinica e senza accorgersene corre per una strada trafficata e viene investita da una vettura, rimanendo uccisa.\nIl dramma \u00e8 compiuto e ad Else non resta altro che dire addio a Corrado e portare il feretro della figlia oltre il confine, in Francia. A Cattani non resta pi\u00f9 niente, e torna quindi in Sicilia a riprendere le sue cose nella sua vecchia e adesso desolata casa. Ma i suoi nemici lo vengono a sapere e preparano per lui una trappola: con un inganno attirano Cattani a casa del traditore Ravanusa e uccidono il commendatore prima che l'ex commissario arrivi sul posto cos\u00ec per fare ricadere su di lui le accuse. Cattani viene arrestato, ma esce dal carcere con l'aiuto di Cannito, il quale ha paura che lui sia a conoscenza di informazioni compromettenti sul suo conto e per \"tenerlo a bada\" chiede a Terrasini di farlo scarcerare.\nCos\u00ec Corrado Cattani \u00e8 costretto a scendere a compromessi con la Piovra e finge di essere amico di Terrasini e di non voler tradire Cannito, che gli offre di lavorare per lui a Roma come suo segretario. Finalmente Cattani cambia idea e decide di vendicarsi degli assassini di Paola. Da questo momento scatta una vera e propria operazione di intelligence fra Cattani e Ferretti, i quali entrambi si mostrano alleati della Piovra per poi avvicinarsi insospettabili, accumulare prove e colpirla dall'interno. Negli eventi successivi si scopre dalle indagini-spia di Ferretti, che da tempo spiava le mosse dei nemici, che Terrasini, Cannito, Laudeo e il banchiere Sorbi (che ha preso il posto del defunto Ravanusa) si incontrano di nascosto con Frank Carrisi, un boss italo-americano, per finanziare un occulto traffico.\nIl colonnello Ferretti verr\u00e0 scoperto e ucciso, ma far\u00e0 in tempo a consegnare a Cattani le importanti prove che aveva precedentemente raccolto. Questi andr\u00e0 avanti nelle sue indagini segrete sino a far pubblicare sui giornali le prove che svelano la corruzione di Cannito (che morir\u00e0 suicida) e di Laudeo (di cui sar\u00e0 svelata la reale attivit\u00e0 di copertura dell\"'Itala\") che sar\u00e0 arrestato. Intanto Carrisi fuggir\u00e0 in America e Sorbi in Svizzera, ma Terrasini non si dar\u00e0 per vinto e, poich\u00e9 Cattani non ha voluto rendergli le prove a suo carico, tenter\u00e0 di farlo uccidere in un agguato da alcuni killer spietati.\nI sicari per\u00f2 lo feriscono soltanto e non lo uccidono perch\u00e9 l'ex moglie Else, che si trovava assieme a lui, ha fatto scudo con il proprio corpo al commissario, rimanendo colpita a morte. Dopo questa ennesima disgrazia, il commissario Cattani \u00e8 presente in un'aula di tribunale per portare davanti ai giudici la testimonianza dei terribili fatti che gli hanno sconvolto l'esistenza, accusando Laudeo, Terrasini e la Camastra di essere i responsabili della morte di molte persone innocenti.\nCuriosit\u00e0.\nAnche Tony Sperandeo comparir\u00e0 oltre che nella seconda serie anche nella sesta, in un ruolo peraltro di maggiore spessore."}
{"id": "1555989", "revid": "3082", "url": "https://it.wikipedia.org/wiki?curid=1555989", "title": "Achille C. Varzi", "text": ""}
{"id": "1555993", "revid": "599013", "url": "https://it.wikipedia.org/wiki?curid=1555993", "title": "Joleon Lescott", "text": "Biografia.\nCrebbe nel sobborgo di Quinton, dove frequent\u00f2 la Four Dwellings High School. All'et\u00e0 di 5 anni, Lescott fu investito da un'auto, procurandosi una grave ferita alla testa; l'episodio gli ha lasciato una vistosa cicatrice sulla fronte.\nHa un fratello maggiore, Aaron Lescott, ex calciatore ritiratosi nel 2013. \u00c8 un tifoso dell'Aston Villa fin da bambino.\nCaratteristiche tecniche.\nIl suo ruolo naturale \u00e8 quello di difensore centrale, ma all'occorrenza viene schierato come terzino sinistro.\nCarriera.\nClub.\nSi \u00e8 formato nell'accademia del Wolverhampton, che \u00e8 anche la squadra con cui ha debuttato, nel 2000. Beniamino dei tifosi, fu subito nominato miglior giovane dell'anno per due anni consecutivi. Dal 2002 al 2006 \u00e8 stato regolarmente in prima squadra e ha giocato quasi tutte le partite del campionato. Nel 2003 il Wolverhampton \u00e8 stato promosso in Premier League, ma un infortunio ha tenuto Joleon fuori dai campi per tutta la stagione. La squadra \u00e8 poi retrocessa.\nSi \u00e8 trasferito all'Everton nell'agosto 2006 per 6.5 milioni di \u20ac\nIl 24 agosto 2009 l'Everton ha annunciato sul proprio sito ufficiale di aver accettato definitivamente l'offerta di 27.5 milioni del Manchester City. Il 25 agosto 2009 Lescott ha firmato un contratto quinquennale con il club di Manchester.\nIl 7 agosto 2011 segna il primo gol della stagione del Manchester City nel Community Shield (momentaneo 1-0) contro il Manchester United, ma alla fine sono i \"Red Devils\" ad aggiudicarsi il trofeo.\nDopo aver giocato nel West Bromwich nella stagione 2014-2015, il 1\u00ba settembre 2015 passa all'Aston Villa per 2 milioni di euro firmando un contratto biennale. Al termine della stagione, conclusasi con la retrocessione dell'Aston Villa in Championship, risolve il proprio contratto con il club.\nIl 29 agosto 2016 firma un contratto biennale con l'AEK Atene. Qualche settimana dopo ha sofferto un infortunio al ginocchio in un incidente domestico che lo ha costretto a chiudere la sua stagione. Nonostante le insistenti richieste, Lescott ha scelto di rifiutare l'aiuto dei medici della squadra e di sostenere il percorso di riabilitazione in Inghilterra. A causa di questi contrasti, il 14 novembre ha rescisso consensualmente il suo contratto con l'AEK.\nIl 24 gennaio 2017 firma un contratto semestrale col Sunderland. Al termine della stagione rimane svincolato e si ritira.\nA tre anni dal ritiro del calciatore, il 27 novembre 2020 il , squadra spagnola di Torre-Pacheco, militante in Tercera Divisi\u00f3n, ne annuncia l'ingaggio. Qualche giorno dopo Lescott smentisce il comunicato del club, affermando che la trattativa con il Racing Murcia \u00e8 ancora in corso.\nNazionale.\nIl 13 ottobre 2007 ha esordito con la nazionale maggiore contro l'Estonia, il suo primo gol in Nazionale l'ha messo a segno ad Euro 2012 nella partita d'esordio contro la Francia, finita poi 1-1.\nStatistiche.\nPresenze e reti nei club.\n\"Statistiche aggiornate all'11 marzo 2021.\""}
{"id": "1555997", "revid": "235592", "url": "https://it.wikipedia.org/wiki?curid=1555997", "title": "Sant'Ilario (Genova)", "text": "Sant'Ilario (gi\u00e0 Sant'Ilario Ligure) \u00e8 un quartiere del comune di Genova, compreso nel Municipio IX Levante. Un tempo comune autonomo, nel 1926 venne aggregato alla Grande Genova.\n\u00c8 situato nella Riviera di Levante, nel Golfo Paradiso, alle pendici dell'Appennino ligure. Il centro del comune a cui appartiene, Genova, si trova a pi\u00f9 di dieci chilometri di distanza in linea d'aria. \u00c8 raggiungibile attraverso una serie di ripide \"cr\u00eauze\" ed \u00e8 meta di escursioni che consentono di godere di facili passeggiate immerse nella natura e di splendidi paesaggi su un panorama che si estende su tutto il golfo di Genova.\nDeve parte della sua fama al fatto di essere il protagonista di una ballata di Fabrizio De Andr\u00e9, \"Bocca di Rosa\".\nGeografia fisica.\nTerritorio.\nIl territorio dell'ex comune di Sant'Ilario si estendeva sul versante meridionale del monte Giugo, diviso verticalmente a met\u00e0 con il limitrofo quartiere di Nervi dalla cima fino al mare, dando cos\u00ec origine ai due toponimi di Sant'Ilario Alto (abitato collinare sparso intorno alla omonima chiesa parrocchiale) e Sant'Ilario Mare, borgo lungo la strada statale 1 Via Aurelia sito presso la ex stazione ferroviaria e la piccola marina che conclude la passeggiata a mare di Nervi. Porzione del comune si trovava pure sul retrostante monte Cordona.\nGeologicamente, il territorio \u00e8 compreso nel litotipo del monte Fasce (832 m) ed \u00e8 costituito di calcari marnosi eocenici. In tutta la zona \u00e8 possibile rinvenire un particolare fossile a forma di labirinto, il cui nome scientifico \u00e8 \"Helminthoidea labirinthica\". Si tratta di un fossile dell'eocene provocato probabilmente dallo spostamento sulle rocce di animali vermiformi.\nI monti, che si presentano assai spogli, secondo quanto riferisce Plinio il Giovane nelle sue \"Lettere ai Romani\", nell'antichit\u00e0 risultavano completamente coperti di boschi di querce e lecci.\nLa cima del monte Giugo (485\u00a0m) si raggiunge agevolmente sia dalla Serra dei Boschi, sia dalla Serra di Musanega. La parte settentrionale del monte \u00e8 ricoperta da un folto castagneto che dalla cima scende fino all'alveo del torrente Nervi. In esso sorgono molte piccole stalle anticamente usate per la raccolta e l'essiccazione delle castagne o per ricovero di animali.\nIl Bric Cianesi (616\u00a0m) \u00e8 una semplice asperit\u00e0 sulla costa che porta dalla Crocetta al monte Cordona dove si alternano prati e piccole pinete. Il monte Cordona (803\u00a0m) presenta una cima erbosa che \u00e8 facilmente raggiungibile dalla localit\u00e0 Case Cordona (775\u00a0m) che si trova lungo la provinciale 67 Apparizione-Uscio.\nClima.\nSant'Ilario, per la collocazione geografica e la disposizione morfologica dei rilievi alle cui pendici si trova, \u00e8 rinomato soprattutto per il suo clima estremamente mite nei mesi invernali.\nQui di seguito riporto i valori registrati dalle satzioni meteo ARPAL ubicate a S.Ilario e sul monte Fontana Fresca dalla cui analisi si pu\u00f2 dedurre una forte differenza termica fra zona bassa collinare e zona alta. Per la zona bassa collinare riporto i dati della stazione meteo amatoriale di via dei Tre.\nPer quanto riguarda la zona litoranea i dati di riferimento sono quelli della stazione amatoriale LIMET di via Murcarolo che ben rappresenta il clima molto mite della fascia costiera.\nLa temperatura media annua varia tra 12,0\u00b0 di Fontanafresca,16,1\u00b0 della scuola Agraria e i 18,3\u00b0 di Nervi.\nSTAZIONE ARPAL PRESSO SCUOLA AGRICOLTURA BERNARDO MARSANO (m.174slm) dal 2010 al 2021\nSTAZIONE METEO AMATORIALE RETE LIMET VIA DEI TRE (m.88 slm)dal 2004 al 2021 (con annate mancanti)\nSTAZIONE ARPAL PRESSO MONTE FONTANA FRESCA (m.791slm) dal 2010 al 2021 \nSTAZIONE METEO LIMET di via Murcarolo (m.20 slm) dal 2015 al 2021\nStoria.\nLa preistoria.\nSul territorio di Sant'Ilario non \u00e8 stato rinvenuto nessun insediamento di epoca preistorica, n\u00e9 sono stati identificati siti di castellari di et\u00e0 ligure pre-romana. Tuttavia da alcuni scavi archeologici eseguiti negli anni ottanta del XX secolo in localit\u00e0 Nasoni, sulle pendici del monte Cordona, a 750\u00a0m s.l.m., nel territorio del comune di Bogliasco, sono stati ritrovati utensili del Paleolitico medio (circa 75\u00a0000 anni fa) e del Mesolitico (circa 8300 anni fa). Altri reperti, sempre rinvenuti in zona, sono riconducibili all'epoca imperiale romana. Il monte Cordona pertanto pu\u00f2 certamente considerarsi localit\u00e0 di transito, se non proprio di insediamento umano, gi\u00e0 parecchie decine di migliaia di anni or sono.\nUlteriori ritrovamenti di manufatti di epoca preistorica riguardano alcuni attrezzi in pietra di et\u00e0 Mesolitica rinvenuti sul monte Bastia, sul monte Becco e monte Santa Croce. Gli insediamenti di epoca pre-romana pi\u00f9 vicini venuti alla luce sono il castellaro di Uscio (et\u00e0 del Bronzo) e di Camogli (et\u00e0 del Ferro) situati tra i due grandi centri preromani di \"Tigullia\" (Chiavari) e di Genova. Il castellaro di Uscio, che si trovava sul monte Borgo, fu abitato per un lungo periodo.\nFino all'arrivo dei Romani le vie di comunicazione passavano all'interno (sentieri di crinale) e su questi antichi percorsi si svilupparono i primi insediamenti difensivi. La pastorizia e la caccia erano le attivit\u00e0 principali e, dato che la via di crinale passava dal monte Fasce, proseguiva fino al monte Cordona e raggiungeva Uscio, si pu\u00f2 pensare che nella zona di Sant'Ilario l'attivit\u00e0 nomade-pastorale si svolgesse in insediamenti di tipo stagionale.\nSicuro indizio topografico di insediamento preromano \u00e8 risultato essere in tutta la Liguria il toponimo \"Castellaro-Castiglione\". Sui monti la cartina C.T.I. riporta questo nome per un luogo che si trova su di una costa molto impervia sopra Mulinetti di Nervi (Costa di Nosiggia) dove sono ancora visibili rovine probabilmente risalenti ad una costruzione difensiva delle Ville di Nervi di epoca tardo-medioevale.\nL'epoca romana.\nDurante il III secolo a.C. finisce il periodo Ligure-tribale; i Romani domano la resistenza delle trib\u00f9 locali e costruiscono la prima strada a mare (219 a.C.) che trasformer\u00e0 nel tempo l'assetto demografico della zona. Si assiste ad un primo sviluppo di centri abitati stabili sul litorale specie in punti di intersezione tra i percorsi antichi provenienti dall'interno e la litoranea romana; in questo senso si sviluppa \"Ricina\" (Recco) ed il ritrovamento di monete imperiali fa pensare che anche Bogliasco fosse una \"stationes\" lungo l'Aurelia.\nSant'Ilario fu inserita nella trib\u00f9 \"Camilla\" con capitale a Genova; questo fatto \u00e8 molto importante perch\u00e9 il comportamento storico delle Riviere fu spesso, in epoca romana, in contraddizione con quello Genovese. Genova fu alleata di Roma mentre le riviere si schierarono spesso con i Cartaginesi. Sant'Ilario si trov\u00f2 probabilmente in una zona di confine tra le terre \"Genuensi\" e quelle delle trib\u00f9 liguri dell'interno ostili ai Romani. La strada romana risaliva da Bogliasco per via Funtanin superando l'asperit\u00e0 della Liggia e ridiscendeva sulla costa verso Nervi.\nLe vie di crinale, scendendo dal monte Giugo si intersecavano con quella romana. \u00c8 proprio l'asperit\u00e0 della costa all'altezza della Liggia che, facendo deviare l'Aurelia cos\u00ec come succede per Pieve Ligure, Sant'Apollinare (Sori) e Megli (Recco), favor\u00ec la nascita di insediamenti di crinale sulla collina (forse soltanto posti di sosta e ristoro). I primi insediamenti stabili sorsero tra Bogliasco, via Funtanin, la zona della ex scuola elementare e sottostanti. Forse San Nicol\u00f2 costituiva allora il limite superiore degli insediamenti.\nIl primo Cristianesimo.\nDall'epoca romana fino al 1200 non si hanno notizie certe dell'attivit\u00e0 umana sul territorio; tutto lascia supporre che con l'avvento del Cristianesimo vi siano state grandi trasformazioni nell'organizzazione sociale ed economica.\nIn particolare l'economia non fu pi\u00f9 incentrata esclusivamente sulla pastorizia, ma venne sempre pi\u00f9 affermandosi un'agricoltura che traeva impulso dall'attivit\u00e0 dei monasteri di Bobbio e di Taggia. Intorno all'anno 1000 si realizza il primo grande sviluppo dell'olivicoltura che fu essenziale per la nascita dei centri di crinale come entit\u00e0 intermedie tra le zone a pascolo e quelle mercantili lungo la costa.\nLa locale chiesa risalirebbe a prima del 1198. Il primo atto certo che nomina Sant'Ilario \u00e8 un atto di vendita del 1270 (\"Manoscritto del Beriana\"), indicante come testimone un certo \"Presbiter Iones Minister S.Ilarii\" e cio\u00e8 un parroco di Sant'Ilario, segno che la chiesa esisteva gi\u00e0.\nDal Medioevo al Settecento.\nLo storico genovese Agostino Giustiniani riporta che, nel XVI\u00b0 secolo, Sant'Ilario insieme a Colongo contava 154 fuochi (cio\u00e8 famiglie). La grande pestilenza del 1350 colp\u00ec anche Sant'Ilario e per far fronte alle esigenze di ricovero dei malati la chiesa di San Rocco fu adibita a lazzaretto. Le continue scorrerie dei saraceni che dal 1400 angustiarono gli abitanti della costa favorirono un nuovo sviluppo demografico collinare; da qui l'avvistamento delle navi saracene era pi\u00f9 facile e la lontananza dalla costa permetteva di mettersi in salvo fuggendo nei boschi.\nAlla costruzione della torre del Fieno (denominata anche come torre Groppallo, presso la passeggiata Anita Garibaldi) partecip\u00f2 finanziariamente anche la collettivit\u00e0 di Sant'Ilario attraverso la riscossione di un canone per l'uso delle comunaglie; la torre venne ultimata nel 1552. La chiesa di San Rocco era un rifugio utilizzato sia per l'avvistamento delle navi saracene che per riparo durante le incursioni con possibilit\u00e0 di ritirarsi nei vicini boschi. In particolare lo sviluppo di Sant'Ilario in questo periodo sarebbe testimoniato da una carta del 1435 nella quale tra \"Janua\" e \"Reco\" si legge il solo nome di \"Ilarius\". Nel 1537 Sant'Ilario faceva parte della giurisdizione del Bisagno che qui aveva termine.\nTutto il XVI secolo fu all'insegna della difesa contro i Mori che nel 1584 saccheggiarono Sori.\nNel 1610 fu fondata la Confraternita di San Nicol\u00f2 che, nello stesso anno, si rec\u00f2 in pellegrinaggio a Chiavari in occasione dell'apparizione della Madonna dell'Orto. Il periodo storico compreso tra il 1650 ed il 1750 fu caratterizzato da due grandi epidemie di peste. La prima si verific\u00f2 tra il 1656 ed il 1657; la seconda fu la tremenda epidemia di peste portata da Marsiglia che scoppi\u00f2 tra il 1720 ed il 1722. Durante questa epidemia la Repubblica di Genova cur\u00f2 in modo capillare la guardia delle coste affinch\u00e9 tutte le imbarcazioni fossero controllate e gli equipaggi posti in quarantena.\nMatteo Vinzoni fu incaricato di redigere un dettagliato \"Atlante della Sanit\u00e0\" in cui furono minuziosamente elencati tutti i posti di guardia instaurati per i controlli della costa. Per la popolazione di Sant'Ilario questo posto di guardia sorgeva in localit\u00e0 Grimaldi (oggi sulla passeggiata a mare nella zona dei parchi di Nervi).\nVinzoni cos\u00ec descrive il posto di guardia: \nLo sviluppo delle ville, la floricoltura, gli agrumi ed un primo turismo aristocratico caratterizzano il Settecento di Sant'Ilario.\nLa rivoluzione francese e l'Ottocento.\nNel 1798 gli echi della rivoluzione francese raggiunsero anche molti paesi della Liguria dove assunsero un aspetto spiccatamente anticlericale. A Sant'Ilario alcuni rivoltosi, entrati in chiesa, asportarono diversi oggetti preziosi tra i quali il busto della reliquia del santo in argento ed alcuni ricchi lampadari; il parroco, don Stefano Corvo, fu costretto ad abbandonare la parrocchia e rest\u00f2 in esilio dal 1798 al giugno del 1800.\nNell'anno 1800 il monte Fasce ed il monte Cordona furono teatro di scontri armati tra le truppe assediate da Andrea Massena e gli austriaci che accerchiavano la citt\u00e0. In questo frangente sia la popolazione sia i soldati erano ridotti alla fame; cos\u00ec le truppe rastrellavano le case di Sant'Ilario alla ricerca di qualcosa da mangiare. Giunsero persino a dare la caccia agli asini ed ai muli che gli abitanti tentavano di tenere nascosti.\nCon gli avventi napoleonici di fine settecento, e la conseguente caduta della repubblica genovese, la costituita municipalit\u00e0 di Sant'Ilario Ligure fu inglobata nel dipartimento del Bisagno (1797) con capoluogo San Martino d'Albaro; l'anno successivo fu inserita nel VI cantone di Nervi della giurisdizione del Bisagno e ancora inserita, dal 1803, nel V cantone di San Martino d'Albaro nella I giurisdizione del Centro. Annesso al Primo Impero francese, dal 13 giugno 1805 al 1814 fu inserito nel Dipartimento di Genova.\nNel 1815 Genova fu incorporata nel Regno di Sardegna. La prima met\u00e0 dell'Ottocento fu caratterizzata sul piano sociale dal grande sviluppo del lavoro a domicilio; da una statistica del 1835 risultano impegnate nell'industria tessile a domicilio ben 415 persone.\nNel 1837 il comune costru\u00ec il cimitero sul territorio della mensa parrocchiale che rimase in funzione fino al 1915. Sant'Ilario \u00e8 citato dal \"Dizionario degli stati Sabaud\u00ec\" del 1854 con una popolazione di 1343 abitanti divisi in 3 quartieri: Penco, Marsan, Piana. Gli abitanti sono definiti \"solerti e vivaci\" e si fa menzione di un'intensa produzione di aranci e limoni poi esportati in Francia.\nA partire dal 1861 il comune di Sant'Ilario Ligure fu parte integrante del neo costituito Regno d'Italia. Dal 1859 al 1926 il territorio fu compreso nel II mandamento di Nervi del circondario di Genova facente parte dell'allora provincia di Genova.\nLa stazione ferroviaria fu inaugurata sulla linea Genova Chiavari con il nome di \u2018Sant\u2019Ilario Ligure\u2019 nel 1868 e rest\u00f2 in servizio fino al 1959. La Casa Comunale di S.Ilario, in origine di un solo piano, fu costruita in via S.Ilario nel 1874.\nNel 1882 termin\u00f2 la costruzione della strada carrozzabile e, con il lascito Bernardo Marsano, nacque l'omonimo istituto agrario.\nIl Novecento.\nRodolfo Valentino, all'epoca ancora sconosciuto, frequent\u00f2 la scuola dell'Agricoltura tra il 1910 ed il 1912; documenti originali e suoi scritti sono tuttora conservati nella scuola. Si narra che Valentino nel 1920 torn\u00f2 a Sant'Ilario, ormai ricco e famoso, su di una splendida auto americana per rivedere Felicia Sessarego, una vecchia fiamma che all'epoca aveva rifiutato il suo corteggiamento.\nIl primo Novecento fu portatore di diversi eventi luttuosi: accanto alla Grande Guerra durante la quale morirono 35 persone, un'epidemia di colera che ebbe il suo epicentro a Sori, si propag\u00f2 anche a Sant'Ilario tanto che il municipio fu adibito a lazzaretto. Nel 1918 fu la volta dell'influenza spagnola che arrec\u00f2 un gran numero di vittime.\nL'unico artista a livello nazionale nato a Sant'Ilario fu \"Maciste\" il cui vero nome era Bartolomeo Pagano. Nato a Sant'Ilario nel 1878, \"camallo\" al porto di Genova fu notato da un regista per il suo eccezionale fisico e cos\u00ec esord\u00ec nel mondo del cinema con \"Cabiria\" (1914); mor\u00ec nel 1947. Accanto al cimitero sorge ancora la villa dove abitava e che porta il suo nome.\nNel 1921 era sindaco Matteo Crovetto, ma nel 1926 Sant'Ilario termin\u00f2 di essere comune autonomo e, insieme ad altri 18 comuni, venne inglobato nel comune di Genova. A quella data il comune contava 1173 abitanti; la vecchia sede comunale venne trasformata in una scuola elementare, in funzione fino al 1987.\nLa seconda guerra mondiale pass\u00f2 relativamente tranquilla, nonostante numerosi bombardamenti aerei e navali poche furono le abitazioni danneggiate ed i morti sotto le bombe. Durante i bombardamenti gli abitanti si rifugiavano in due rifugi costruiti sopra Canascra. Le truppe italiane soggiornarono presso la Scuola Agraria e costruirono un bunker sul monte Giugo dotato di una mitraglia antiaerea. Questo bunker fu occupato anche da truppe tedesche che si erano acquartierate presso il monumento ai caduti.\nUn'altra storia di difficile conferma fu riportata da un giornale locale nel 1991 quando mor\u00ec un certo Rodolfo Gallazzini, barbone senza dimora, abitante in una misera baracca a Genova. Quest'uomo raccontava di essere stato un pezzo grosso dell'esercito tedesco acquartierato a Sant'Ilario e di aver salvato la collina dalla totale distruzione. Infatti si oppose all'ordine di farla saltare. Per questo \"no\" al comando tedesco, Rudy perse la moglie e la figlia che si trovavano in Germania e che per ritorsione furono decapitate. Rodolfo si vendic\u00f2 uccidendo il tenente che aveva ordinato l'esecuzione della sua famiglia. Il Monumento ai caduti fu rifatto nel 1952. Nel 1957 Edoardo Firpo, massimo poeta dialettale ligure, fu sepolto a Sant'Ilario.\nIl prof Giovanni Francia costru\u00ec dal 1965 al 1980 una delle prime centrali solari sperimentali al Mondo destinata a diventare un riferimento per installazioni successive \nMonumenti e luoghi d'interesse.\nArchitetture civili.\nIl 12 febbraio 1957 vi fu sepolto Edoardo Firpo il maggiore poeta dialettale ligure e sulla sua tomba furono scolpiti questi versi:\nNel cimitero \u00e8 anche sepolto Bartolomeo Pagano, in arte \"Maciste\", uno degli attori del primo cinema muto nato e vissuto a Sant'Ilario.\nNella parte alta del cimitero sorge la cappella dove \u00e8 sepolto il comandante Piero Calamai (1897-1972) passato alla storia perch\u00e9 nel 1956 era al comando del transatlantico Andrea Doria durante il suo affondamento; organizz\u00f2 in maniera encomiabile il salvataggio di tutti i 1600 passeggeri, il pi\u00f9 imponente salvataggio in mare di tutti i tempi. Un altro monumento funebre ricorda il garibaldino colonnello Ugo Formentini che partecip\u00f2 alla battaglia di Bezzecca; mor\u00ec nel 1931 e fu sepolto a Roma vestito con la sua divisa garibaldina; la salma fu trasferita nel cimitero di S.Ilario nel 1975 dove riposa insieme ai parenti.\nCultura.\nProdotti tipici.\nIl clima mite favorisce le piantagioni di agrumi, tra cui senz'altro i pi\u00f9 diffusi sono i limoni, prodotto tipico di questa zona. Oltre ai limoni notevole \u00e8 anche la presenza di piantagioni di arance.\nEd \u00e8 proprio la peculiarit\u00e0 di non avere quasi mai inverni rigidi a permettere, alle diverse serre che qui esistono, di essere in qualsiasi stagione un ottimo contenitore per la coltivazione di fiori e palme ma anche verdura e frutta.\nEconomia.\nL'economia locale si \u00e8 da sempre principalmente basata sulla produzione agricola e sulla floricoltura, settori garantiti dal clima mite della regione e dagli ampi spazi dedicati alla coltivazione. In anni recenti la localit\u00e0 ha avuto un forte rilancio sotto l'aspetto del turismo.\nInfrastrutture e trasporti.\nStrade.\nLa parte pi\u00f9 a mare di Sant'Ilario \u00e8 attraversata dalla strada statale 1 via Aurelia che permette il collegamento viario con Bogliasco, ad est, e la localit\u00e0 di Capolungo e il quartiere di Nervi verso ovest; un'apposita deviazione stradale (via Sant'Ilario) consente il raggiungimento dell'abitato pi\u00f9 collinare del quartiere.\nNel 1870 Sant'Ilario era ancora privo di una strada carrozzabile. Nell'ottobre 1873 un gruppo di proprietari terrieri si fece promotore di un comitato per la costruzione di una carrozzabile che collegasse la chiesa con la stazione di Nervi. Nel progetto la strada doveva avere uno sviluppo di 2549\u00a0m. Ma la popolazione fu generalmente avversa, specialmente chi temeva espropri di terre per permettere il passaggio della nuova strada e tutto ci\u00f2 rallent\u00f2 molto l'iter dei lavori. Nel 1882, dopo 9 anni di lavori, la strada fu finalmente ultimata.\nIntanto negli anni trenta si realizz\u00f2 via Donato Somma che collegava il porticciolo con Canascra e via Sant'Ilario. Innumerevoli furono i progetti per far proseguire la strada oltre la chiesa; effettivamente negli anni cinquanta iniziarono lavori che portarono la strada fino in localit\u00e0 Marsano (poco pi\u00f9 di 100 m). Nel 2007 viene quindi inaugurato il tratto di strada che porta alla chiesetta di San Rocco.\nFerrovie.\nLa stazione ferroviaria di Sant'Ilario, citata da Fabrizio De Andr\u00e9 in \"Bocca di Rosa\", non \u00e8 pi\u00f9 in funzione ed \u00e8 utilizzata come abitazione privata (si trova in via Bonanno). La stazione pi\u00f9 vicina al quartiere, a circa 1\u00a0km, \u00e8 quindi nel ventunesimo secolo quella di Nervi.\nMobilit\u00e0 urbana.\nSant'Ilario era collegato a Nervi dapprima con un servizio a cavalli, poi da un'autolinea privata (la Lazzi) ed a partire dal 1950 da una linea urbana (il 68 e poi il 568). Attualmente il piccolo paese \u00e8 servito dalla linea 516 di AMT Genova sulla tratta: Nervi (via Oberdan) - Chiesa di Sant'Ilario.\nItinerari.\nPasseggiata turistica.\nStazione ferroviaria di Nervi \u2013 passeggiata a mare direzione levante \u2013 torre del Fieno (torre di avvistamento del 1552) \u2013 spiaggetta di Capolungo \u2013 stazione di Sant'Ilario \u2013 villa Museo Luxoro \u2013 via Inferiore alla Chiesa di Sant'Ilario \u2013 Via S.Ilario \u2013 Oratorio di S.Nicol\u00f2 \u2013 Chiesa Parrocchiale di S.Ilario \u2013 Via dei Marsano direzione ponente \u2013 Cimitero di S.Ilario - Villa di Maciste \u2013 Via Monico\u00a0\u2013 Chiesa di S.Rocco\u00a0\u2013 Discesa a Nervi per via Mantini o ritorno con bus di linea dalla Chiesa parrocchiale.\nTempo di percorrenza:2 - 3 ore, dislivello in salita: 210\u00a0m.\nF.I.E. Nervi-Monte Cordona.\nCapolinea autobus 516 (davanti alla chiesa) (192\u00a0m) - chiesa di San Rocco 202\u00a0m \u2013 (inizio itinerario FIE contrassegnato da 2 triangoli rossi) costa di Cantalupo - Serra dei boschi - la Crocetta (465\u00a0m) - Gaigian-na - Case Cordona- Cima del monte Cordona (802\u00a0m).\nTempo di percorrenza 2h.;dislivello 610\u00a0m.\nVerdeazzurro Sant'Ilario-Bogliasco.\nIl Centro Studi Unioncamere Liguri ha pubblicato una guida intitolata \"Verdeazzurro\" che descrive a tappe un percorso pedonale svolto tutto in prossimit\u00e0 della costa tra Genova e La Spezia. La seconda tappa di questo percorso descrive un sentiero di crinale che da Nervi porta a Camogli. Una parte di questo tappa transita per le creuze di Sant'Ilario attraversandolo completamente da San Rocco a Bogliasco. Chiesa di San Rocco - chiesa di Sant'Ilario - via Superiore alla chiesa di Sant'Ilario - via Penco - via Lastrego - via Costabella - via della Zuccona - via Armanna da cui si scende sull'Aurelia all'altezza della stazione di Bogliasco.\nTempo di percorrenza:1h.;dislivello in discesa 200\u00a0m.\nSant'Ilario-Santa Maria Maddalena.\nCi sono due diversi percorsi per raggiungere la cappella di Santa Maria Maddalena (320\u00a0m) partendo dal capolinea dell'autobus davanti alla chiesa. Il primo percorso transita da San Rocco da cui si prende un sentiero che passa sotto la Serra e si congiunge con quello proveniente dalla Serra poco prima di arrivare alla cappella. Il secondo percorso invece inizia, superata la chiesa parrocchiale, sulla destra imboccando la creuza in salita di via dei Tasso, da cui in salita si raggiunge la localit\u00e0 Serra dei Boschi (o di Cantalupo); da qui si raggiunge la cappella della Maddalena (in 20 minuti dalla Serra e 1 ora da S. Ilario). Dalla cappella si pu\u00f2 proseguire per breve tratto (circa 20 minuti) sino a raggiungere il percorso a laghetti e cascatelle del torrente Nervi (sentiero parzialmente infestato da rovi).\nTempo di percorrenza:1h 30m; dislivello 150\u00a0m, difficolt\u00e0 media.\nSant'Ilario-Serra di Musanega-Sessarego.\nQuesto percorso inizia percorrendo tutto il piazzale della chiesa fino all'entrata della Scuola dell'Agricoltura; da qui prendere la creuza in salita (via Lastrego) e dopo un breve strappo seguire sulla destra via L.Cremona. Giunti presso un vecchio lavatoio prendere via Poggetto di Sopra e salire, in mezzo agli olivi, fino alla serra di Musanega (270\u00a0m) da dove la visuale si apre verso il Golfo Paradiso. Giunti sullo slargo prendere via Serra di Musanego in direzione levante. Da qui si prosegue in costa su di un sentiero molto panoramico ma un po' disturbato dal rumore proveniente dalla vicina autostrada e in meno di mezz'ora si giunge a Sessarego (245). Da Sessarego si pu\u00f2 ritornare scendendo a Bogliasco.\nTempo di percorrenza:1h.30m.\nSant'Ilario-San Rocco-Mulinetti.\nQuesto storico percorso attraversa una zona molto frequentata quando erano in funzione i mulini di Mulinetti. Raggiunta la chiesa di San Rocco (209\u00a0m) si prende la via da San Rocco a Mulinetti che \u00e8 l'ultimo sentiero che scende sulla destra quando si giunge a San Rocco da Sant'Ilario. Il sentiero lambisce la zona autostradale ed \u00e8 perci\u00f2 disturbato dal rumore del traffico, ma poi scendendo fino a raggiungere il torrente, si arriva in breve alla localit\u00e0 Mulinetti (100\u00a0m) dove ci si immerge in un ambiente estremamente bucolico fatto di laghetti dall'acqua cristallina e da costruzioni risalenti al 1600. Superati i mulini di Mulinetti (tracciato difficoltoso) si traversa il torrente su massi, sotto un grande ponte da dove veniva convogliata l'acqua per i mulini; si pu\u00f2 risalire il torrente in parte direttamente sull'alveo, in parte su sentiero, fino a raggiungere Lago Scuro; un tempo una bellissima pozza d'acqua profonda cinque metri e circondata da rocce, poi eliminata dalla costruzione di un muro di contenimento del fiume. In questa zona vive un rospo raro: il Rospo Smeraldino che qui raggiunge il limite territoriale occidentale del proprio areale. Si pu\u00f2 poi tornare in citt\u00e0 passando per via del Commercio a Nervi.\nTempo di percorrenza: 1h.30/2h. ma tratti di sentiero difficoltoso\nSant'Ilario-Serra dei boschi-Monte Giugo-Musanega-Sant'Ilario.\nGiro circolare facile e molto panoramico. Dalla chiesa parrocchiale si prende via dei Tasso e si sale in 20 minuti alla Serra dei Boschi. Appena si giunge sul piano ci si inoltra su di un sentiero che parte immediatamente a destra e che sale in forte pendenza tra rocce e prati fino a giungere sulla cima erbosa del Monte Giugo (487\u00a0m).\nSplendida visuale sulla costa e nelle belle giornate \u00e8 facile scorgere la Corsica. Si prosegue in costa ed in piano sempre ai limiti del bosco e si giunge facilmente in localit\u00e0 Crocetta (483\u00a0m). Da qui prendere il sentiero che scende sulla destra e che velocemente raggiunge la Serra di Musanega; da qui seguire via Poggetto di Sopra in discesa; giunti ad un piccolo lavatoio svoltare sulla destra per via L. Cremona e in breve si raggiunge la scuola Agraria sul piazzale.\nTempo di percorrenza: 2h."}
{"id": "1556001", "revid": "767487", "url": "https://it.wikipedia.org/wiki?curid=1556001", "title": "Iain Turner", "text": ""}
{"id": "1556003", "revid": "1573940", "url": "https://it.wikipedia.org/wiki?curid=1556003", "title": "Dengeki Comic Gao!", "text": "Il \u00e8 una rivista di manga sh\u014dnen giapponese pubblicata dalla MediaWorks. Diversamente da molte altre riviste, il \"Dengeki Comic Gao\" contiene anche informazioni riguardanti le serie con personaggi bish\u014djo. Venne pubblicato per la prima volta nel febbraio 1993 dalla MediaWorks.\nIl \"Gao\" nel titolo \u00e8 un modo infantile di riprodurre il suono \"Grr\". Molte delle serie manga serializzate nel \"Dengeki Comic Gao!\" sono state adattate da precedenti light novel pubblicati dalla Dengeki Bunko della MediaWorks. La rivista esce mensilmente ogni 27 del mese.\nQuando il Dengeki Comic Gao! venne pubblicato per la prima volta, raccoglieva molti manga del Comic Comp della Kadokawa Shoten. Ci\u00f2 ha causato molte vendite da parte dei lettori del Comic Comp, fino alla chiusura di quest'ultimo nell'ottobre 1994. A causa della popolarit\u00e0 maggiore del Dengeki Daioh, sempre pubblicato dalla MediaWorks, il 27 dicembre 2006, con il numero di febbraio 2007, il \"Dengeki Comic Gao!\" venne aggiornato con nuovi cambiamenti. Un ulteriore cambiamento fu quello riguardante la parola Gao nel titolo della rivista, che cominci\u00f2 ad essere scritto in inglese invece che con i katakana \"\u30ac\u30aa\".\nIl 9 dicembre 2006 venne pubblicata la prima edizione speciale del \"Dengeki Comic Gao!\" col nome \"Comic Sylph\", pubblicata in seguito ogni tre mesi.\nL'ultima uscita, chiamata , venne messa in vendita dal 27 febbraio 2008, con molte delle serie pubblicate al loro capitolo finale. Le rimanenti, continueranno la loro pubblicazione in un'altra rivista della MediaWorks, la \"Dengeki Daioh\"."}
{"id": "1556004", "revid": "148107", "url": "https://it.wikipedia.org/wiki?curid=1556004", "title": "Rivelatore ad infrarossi", "text": "Un rivelatore ad infrarossi \u00e8 un rivelatore che reagisce alla radiazione infrarossa (IR). I rivelatori si dividono fra termici e fotonici.\nGli effetti termici della radiazione IR incidente possono essere rivelati attraverso fenomeni che dipendono dalla temperatura.\nBolometri e microbolometeri sono basati su variazioni della resistenza. Termocoppie e termopile si basano sull'effetto termoelettrico. I rivelatori di Golay sfruttano l'espansione termica. Per gli spettrometri IR i rivelatori piroelettrici sono i pi\u00f9 comuni.\nIl tempo di risposta e la sensibilit\u00e0 dei rivelatori per l'infrarosso possono essere pi\u00f9 alti, ma di solito questi devono essere raffreddati per abbattere il rumore termico. I materiali utilizzati sono semiconduttori con strette bande proibite. I fotoni incidenti possono causare l'eccitazione elettronica. In rivelatori fotoconduttivi, la resistivit\u00e0 dell'elemento del rivelatore \u00e8 monitorato. Rivelatori fotovoltaici contengono una giunzione p-n sulla quale un corrente fotoelettrica appare quando viene illuminata.\nTipi.\nAlcuni materiali dei rivelatori:\nAnidride vanadica \u00e8 spesso usata come un materiale per rivelatori in un array microbolometero."}
{"id": "1556018", "revid": "767487", "url": "https://it.wikipedia.org/wiki?curid=1556018", "title": "Romite di San Giovanni Battista", "text": "Le romite di San Giovanni Battista, o monache battistine, sono religiose di voti solenni appartenenti all'ordine fondato al principio del XVIII secolo da Giovanna Maria Battista Solimani.\nStoria.\nOriginaria di Albaro, presso Genova, e dotata di temperamento mistico sin dalla giovinezza, secondo la tradizione, la Solimani ebbe l'ispirazione di fondare un nuovo ordine monastico all'et\u00e0 di trentuno anni, dopo una visione: dichiar\u00f2 di essere stata testimone dell'apparizione della Vergine con il Bambino e san Giovanni Battista e di aver ricevuto l'incarico di dare vita ad una nuova famiglia religiosa intitolata al Precursore.\nDopo alcune difficolt\u00e0 iniziali, la Solimani si trasfer\u00ec a Moneglia (7 giugno 1730) e, con l'aiuto del sacerdote Domenico Francesco Olivieri, si stabil\u00ec con alcune compagne in una casa messa a disposizione da un benefattore ed inizi\u00f2 a vivere in strettissima clausura, vivendo solo di elemosine.\nNel 1736, con l'autorizzazione del doge e dell'arcivescovo di Genova, la comunit\u00e0 si trasfer\u00ec nel capoluogo ligure e, nel gennaio del 1744, papa Benedetto XIV, con tre brevi apostolici, approv\u00f2 l'erezione del monastero e la regola dell'ordine.\nIl 7 dicembre del 1744 le religiose presero possesso della loro sede definitiva, un monastero ricavato dal palazzo di Carlo Giustiniani, ed il 20 aprile del 1746 la fondatrice e le sue dodici compagne ricevettero l'abito religioso dalle mani dell'arcivescovo di Genova: il 5 agosto del 1747, concluso il noviziato, le monache fecero la loro professione di voti perpetui.\nCarisma.\nLe monache battistine sono religiose di vita contemplativa con quattro voti (povert\u00e0, obbedienza, castit\u00e0 e clausura).\nIndossano un abito composto da una tonaca di lana color cannella stretto in vita da un cordone di crini, da uno scapolare e da un manto dello stesso colore della tonaca; usano sandali di corda e sul capo portano un velo nero.\nLa loro regola originaria, estremamente rigorosa, \u00e8 stata mitigata dopo il Concilio vaticano II: alla fine del 2005 contavano 2 monasteri (Genova e Brovarone di Trivero) e 18 religiose."}
{"id": "1556019", "revid": "287204", "url": "https://it.wikipedia.org/wiki?curid=1556019", "title": "International One Metre", "text": "La International One Metre (ovvero \"Classe Un Metro\") \u00e8 una classe di imbarcazioni radiocomandate della lunghezza di 1 metro.\nGli scafi che appartengono a questa classe di imbarcazioni devono rigorosamente attenersi alle rigide \"regole di stazza\" imposte dall'ISAF\u2013RSD Permanent Committee, il quale ha facolt\u00e0 di aggiornarne i contenuti annualmente.\nLa classe \u00e8 stata sviluppata dal ed adottata come classe internazionale nel 1988. Tra gli scafi radiocomandati la classe \"1 Metro\" \u00e8 sicuramente quella che vanta un maggior numero di partecipanti, e d\u00e0 vita ogni anno a campionati nazionali e internazionali di altissimo livello.\nIn Italia le regate di questa classe sono regolamentate dalla \"Lega Navimodellistica Sportiva Modelvela Italia\", associazione costituita nel 1979 con sede a Genova ed \u00e8 riconosciuta, quale unico ente per la vela RC, dalla Federazione Italiana Vela e dal CONI. \u00c8 inoltre affiliata all'International Sailing Federation (ISAF-RSD). La sua presenza sul territorio \u00e8 garantita dai Circoli e dalle Associazioni, ad essa affiliati, presenti in tutte le regioni del paese, i quali annoverano centinaia di iscritti.\nStoria.\nLa International One Metre Class Association fu fondata nel 2003 con lo scopo di promuovere le gare di tale classe. Questa funzione fu inizialmente portata avanti dalla International Radio Sailing Association (conosciuta ISAF-RSD o Radio Sailing Division). La continuit\u00e0 dei titoli IRSA sono tenuti per i campionati del mondo dalla supervisione della International Sailing Federation."}
{"id": "1556031", "revid": "767487", "url": "https://it.wikipedia.org/wiki?curid=1556031", "title": "Baldassarre Carrari il Vecchio", "text": "Egli viene cos\u00ec detto per distinguerlo da un altro pittore dello stesso nome (Baldassarre Carrari il Giovane).\nVisse nella turbolenta e vivace Forl\u00ec della met\u00e0 del XIV secolo (risulta essere stato attivo nel 1354), fu discepolo di Giotto e fu influenzato dal pittore giottesco Guglielmo degli Organi, suo concittadino.\nEbbe a sua volta molti discepoli, fra cui Melozzo."}
{"id": "1556034", "revid": "716642", "url": "https://it.wikipedia.org/wiki?curid=1556034", "title": "James Vaughan", "text": "Carriera.\nClub.\nCresciuto nelle giovanili dell'Everton che il 18 settembre 2009 lo cede in prestito al Derby County per tre mesi. Ma il 27 settembre 2009 fa ritorno all'Everton dopo l'intervento chirurgico alla cartilagine.\nL'11 marzo 2010 viene mandato in prestito al Leicester City per un mese, con possibilit\u00e0 di rinnovo fino alla fine della stagione\nL'8 settembre 2010 viene mandato in prestito al Crystal Palace per tre mesi. Dopo un errore amministrativo \u00e8 stato impedito di aggregarsi sempre in prestito al Celtic. Cos\u00ec a gennaio 2011 fa ritorno al Crystal Palace.\nIl 27 maggio viene acquistato a titolo definitivo dal Norwich City firmando un contratto triennale.\nNazionale.\nL'attaccante vanta 6 presenze e 2 reti con la nazionale inglese Under 17,3 presenze e 3 reti con la nazionale inglese Under 19 e 3 presenze con la nazionale inglese Under 21."}
{"id": "1556036", "revid": "1982", "url": "https://it.wikipedia.org/wiki?curid=1556036", "title": "Hermes", "text": ""}
{"id": "1556041", "revid": "767487", "url": "https://it.wikipedia.org/wiki?curid=1556041", "title": "Mauro Bertoli", "text": "Biografia.\nChitarrista autodidatta, nel 1962 conosce Valerio Negrini con cui decide di formare un complesso seguendo l'ondata beat che travolge Bologna in quegli anni.\nBertoli e Negrini arruolano musicisti attivi sulla scena bolognese di quel tempo fino a raggiungere un certo equilibrio con una formazione che viene battezzata Jaguars. Il primo nucleo di questo sodalizio, oltre Negrini e Bertoli comprende Bruno Barraco (in sostituzione di Orlando Piccinelli), Vittorio Costa e Giancarlo Cantelli. Di li a poco Vittorio Costa lascer\u00e0 la formazione, Mario Goretti prender\u00e0 il posto di Barraco, Gilberto Faggioli subentrer\u00e0 a Giancarlo Cantelli e Robert Gillot rilever\u00e0 il posto di Graziano Giacomoni.\nPer ragioni di omonimia con il complesso romano che ha gi\u00e0 pubblicato alcuni dischi, prima di siglare il contratto discografico (28 gennaio 1966), Aliki Andris, corrispondente per l'estero della Vedette (etichetta del maestro Armando Sciascia), suggerisce al quintetto di cambiare nome e viene scelto Pooh, l'orsacchiotto protagonista delle storie dello scrittore Alan Alexander Milne. In questa formazione Bertoli \u00e8 cantante e chitarrista.\nEgli rimane nell'organico poco pi\u00f9 di un anno allorch\u00e9, alla fine dell'estate 1967, stanco della musica beat, delle canzoni, del palcoscenico, preferisce ritirarsi a vita privata. In questa occasione, Valerio Negrini, Mario Goretti, Roby Facchinetti, e Riccardo Fogli, dichiarano: \u00abLa musica, soprattutto, non deve essere un caso, ma un'occasione precisa per fare quello in cui noi crediamo. E noi crediamo nella continuit\u00e0 di questa musica che oggi piace tanto ai giovani\u00bb.\nLa separazione dai compagni \u00e8 stata molto tranquilla, non ci sono state discussioni o litigi. Mauro ha deciso di sposarsi e, ritenendo di non poter conciliare le tourn\u00e9e e le lunghe assenze con il matrimonio, ha deciso di abbandonare il sodalizio artistico. Gli \u00e8 dispiaciuto molto lasciare i suoi amici, ma ha pensato che fosse meglio dare un taglio netto subito, piuttosto che rinunciare a poco a poco.\nCome dichiarer\u00e0 negli anni a venire, Mauro Bertoli lascia il gruppo nel 1967 in seguito a scelte personali: \u00abNon \u00e8 vero, come si \u00e8 detto in giro, che sono uscito dai Pooh perch\u00e9 volevo una vita pi\u00f9 tranquilla. Semplicemente ho capito di non essere fatto per stare sul palco e che anche loro (i Pooh, ndr) avevano bisogno di qualcosa di diverso. Io sono un lupo solitario e la mia vera vocazione \u00e8 l'arrangiamento. Addirittura ai tempi andavo al cinema solo per ascoltare le colonne sonore...\u00bb. Dopo le sue dimissioni, la formazione del complesso (che in origine era composta da cinque elementi), diventa un quartetto e lo rimane fino al 2009 (allorch\u00e9 Stefano D'Orazio lascer\u00e0 il complesso). Dopo le dimissioni del batterista il complesso si stabilizza in trio (avvalendosi di collaboratori esterni) per poi ricostituirsi in quintetto sul finire del 2015 (con il rientro nella formazione di D'Orazio e Riccardo Fogli) allorch\u00e9 il complesso annuncer\u00e0 la Reunion per festeggiare i cinquant'anni di attivit\u00e0 del complesso e il definitivo ritiro dalle scene.\nNel 2004, giunto al pensionamento, Bertoli decide di rimettersi a studiare la chitarra, che non aveva pi\u00f9 suonato da quando aveva lasciato il complesso. Negli anni a venire ha dichiarato di essere un grande ammiratore dei Pooh; l'album Giorni infiniti \u00e8 il suo preferito.\nIl 7 gennaio 2013 Mauro \u00e8 presente al teatro della Luna di Assago dove \u00e8 allestita la camera ardente per Valerio Negrini : \u00abPioveva, era una giornata tristissima e la gente era accorsa da ogni parte d'Italia. Me ne stavo in disparte, per evitare giornalisti, curiosi, vecchi amici. Sono uscito dal retro per fumare una sigaretta; qui era adunato un cospicuo numero di fan. Dopo tanti anni pensavo di passare inosservato invece qualcuno mi ha riconosciuto ed \u00e8 stato un bagno di folla. Mille domande su passato, presente e futuro, foto di gruppo, richieste di autografi. In tanti mi hanno chiesto di scrivere di quel periodo (1962-1967), del quale esistono solo notizie sporadiche e imprecise, ma nessuna vera cronaca sugli esordi, con i propositi, i sogni, le speranze di quegli anni\u00bb.\nIl 3 gennaio 2014 Mauro \u00e8 stato invitato al teatro Donizetti di Bergamo per una serata all'insegna della musica e della poesia intitolata \"Ciao Valerio\". L'evento ha visto la partecipazione di ospiti a sorpresa che hanno conosciuto e frequentato Negrini. In questa occasione Mauro Bertoli ha ricevuto l'affetto dei fan e con l'approssimarsi dei festeggiamenti del 50\u00ba anniversario della band che lo ha reso noto quale cofondatore, \u00e8 stato pi\u00f9 volte intervistato; in una occasione, parlando della pubblicazione, nel 2015, della sua biografia, ha dichiarato: \u00abTra pochi mesi uscir\u00e0 il mio libro sulla storia dei primi anni dei Pooh\u00bb.\nDurante una serie di rassegne culturali nella citt\u00e0 di Bologna, a Porta San Donato, sotto la conduzione e organizzazione di Umberta Conti per l'Istituto Ramazzini, \u00e8 stato commemorato Valerio Negrini. Per l'occasione era presente Dodi Battaglia che, ricordando Valerio, ha encomiato Mauro quale cofondatore del complesso: \u00abHo cominciato a suonare la chitarra a 17 anni e, quando si esibivano, andavo a sentire i Pooh; sul palco c'era Valerio Negrini, c'era Riccardo Fogli, c'era un altro chitarrista che si chiama Mario Goretti, e c'era un grande personaggio grazie al quale i Pooh sono riusciti a formarsi\u2026 al punto che, fra un paio di anni festeggeranno 50 anni di attivit\u00e0 ma\u2026 non sarebbero mai riusciti a fare questo se un giorno Valerio Negrini non avesse incontrato un'altra persona che risponde al nome di Mauro Bertoli\u00bb. In questa occasione Mauro, accompagnato da Dodi Battaglia, ha eseguito i brani Nel buio e Quello che non sai.\nIn occasione della presentazione del libro di recente pubblicazione \"Pooh: atto di nascita\", Mauro Bertoli ha confermato che la musica dei Pooh ha mantenuto una certa omogeneit\u00e0 dagli esordi avendo egli dato al complesso (insieme con Valerio Negrini) un'impostazione, un marchio di fabbrica, che \u00e8 arrivato fino a oggi: \u00abDirei che la cosa fondamentale sia stata la tenacia di Valerio (che \u00e8 stata incredibile e unica), io che l'ho sempre seguito (finch\u00e9 non mi sono reso indipendente) e il carattere musicale degli esordi (...) che abbiamo trasferito nei Pooh, traendone il suono vocale e strumentale che si pu\u00f2 ascoltare gi\u00e0 nel primo album (Per Quelli Come Noi). Il nostro carattere \u00e8 sempre stato quello di lavorare per i Pooh nel senso che i Pooh venivano prima di ogni altra cosa, anche prima di noi stessi; se un elemento, bravo quanto si vuole, non funzionava per il progetto Pooh, questo elemento veniva sostituito, fosse stato anche il migliore del mondo. Robert Gillot era un pianista favoloso ma come carattere Pooh non c'era e allora io, allo Sporting Club, presi dentro Facchinetti, perch\u00e9 vidi in lui il tastierista dei Pooh; e, infatti, non mi sono sbagliato\u00bb.\nLibri.\n2014: Mauro Bertoli - Pooh. Atto di nascita (con il libro \u00e8 allegato un cd) MaBer edizioni"}
{"id": "1556043", "revid": "13584511", "url": "https://it.wikipedia.org/wiki?curid=1556043", "title": "Baldassarre Carrari il Giovane", "text": ""}
{"id": "1556048", "revid": "122987567", "url": "https://it.wikipedia.org/wiki?curid=1556048", "title": "Speciale cronaca numismatica", "text": ""}
{"id": "1556049", "revid": "767487", "url": "https://it.wikipedia.org/wiki?curid=1556049", "title": "Keri Hilson", "text": "\u00c8 tra il gruppo di autori del progetto The Clutch.\nBiografia.\nKeri Lynn Hilson \u00e8 nata il 5 dicembre 1982 a Decatur, Georgia (Stati Uniti d'America). Durante l'adolescenza ha studiato pianoforte e canto, e all'et\u00e0 di 14 anni \u00e8 entrata nel gruppo musicale D'Signe. Ha iniziato a scrivere canzoni ai tempi del liceo e ha frequentato la Emory University, istituzione legata dal 1997 all'Universit\u00e0 di Siena da un accordo di cooperazione.\n2001-2007.\nHa iniziato la sua attivit\u00e0 musicale come autrice di brani nel 2001, arrivando a scrivere brani per i pi\u00f9 importanti artisti internazionali come Britney Spears, Ciara, Usher e Ludacris. Nel 2004 ha partecipato al singolo di Xzibit, \"Hey Now (Mean Muggin)\". Nel 2005 ha fatto da additional backgraund vocals per l'album \"PCD\" delle Pussycat Dolls. Nel 2006 ha firmato un contratto con la Mosley Music Group, casa discografica di Timbaland, e ha partecipato alle canzone \"Press Play\" di Diddy e al singolo \"Help\" di Lloyd Banks.\nNel 2007 Keri ha partecipato all'incisione di alcune canzoni dell'album \"Shock Value\" di Timbaland, i singoli \"The Way I Are\" e \"Scream\" e i brani \"Miscommunication\" e \"Hello\".\nHa partecipato come autrice e corista alla realizzazione dell'album \"Blackout\" di Britney Spears. \u00c8 inoltre stata la protagonista del video del singolo \"Love in This Club\" di Usher ed \u00e8 comparsa nel video del singolo \"Miss Independent\" di Ne-Yo. Pi\u00f9 tardi ha partecipato al singolo \"Hero\" del rapper di New York Nas.\n2008-2009 \"In a Perfect World...\".\nDopo svariati rinvii, il suo album di debutto, \"In a Perfect World...\", \u00e8 stato pubblicato il 24 marzo 2009. L'album debutt\u00f2 alla numero 4 della Billboard 200 e alla numero uno della Top R&amp;B/Hip-Hop Albums.\nDall'album sono stati estratti cinque singoli: \"Energy\", pubblicato il 27 maggio 2008, \"Return the Favor\" (featuring Timbaland), pubblicato il 7 ottobre 2008, \"Turnin' Me On\" (featuring Lil Wayne) pubblicato il 25 novembre 2008, \"Knock You Down\" (featuring Kanye West and Ne-Yo), pubblicato il 23 marzo 2009 e \"Slow Dance\", pubblicato il 21 luglio 2009 soltanto in Nord America.\nNel 2010 ha collaborato con Akon alla canzone \"Oh Africa\", uscita il 31 gennaio.\n\"No Boys Allowed\".\nNel settembre del 2010 \u00e8 stato pubblicato, per il mercato statunitense, il singolo \"Breaking Point\", prodotto da Timbaland. Questo singolo, insieme a \"Pretty Girl Rock\", uscito nel mese di ottobre dello stesso anno, hanno anticipato l'uscita del suo secondo album da solista, \"No Boys Allowed\", pubblicato nel dicembre 2010 sempre dall'etichetta discografica Mosley Music Group."}
{"id": "1556052", "revid": "827882", "url": "https://it.wikipedia.org/wiki?curid=1556052", "title": "Compact Video Cassette", "text": "Il Compact Video Cassette (CVC) \u00e8 un formato di videoregistrazione orientata all'utenza domestica. \u00c8 stato uno dei primi formati di videoregistrazione ad impiegare un nastro pi\u00f9 piccolo del VHS e del Betamax, gi\u00e0 esistenti all'epoca della sua introduzione. Lo sviluppo del formato si deve alla giapponese Funai. Il primo modello messo in vendita fu il Model 212 del 1980. Il sistema, che comprendeva anche una telecamera portatile, era molto piccolo e leggero per l'epoca.\nIl formato CVC usava una cassetta lievemente pi\u00f9 grande di una cassetta audio, contenente un nastro da un 1/4\", con durate di 30, 45 e 60 minuti.\nSpecifiche tecniche.\nLa Technicolor, partner del progetto del modello 212, intendeva competere con il formato cinematografico Super 8. Ma il tubo di ripresa Vidicon usato per telecamera era poco sensibile, un limite scoraggiante per l'uso domestico. Inoltre, il nastro di larghezza ridotta era piuttosto sensibile ai drop out.\nAnche la Grundig produsse dei modelli compatibili con il sistema."}
{"id": "1556059", "revid": "63756", "url": "https://it.wikipedia.org/wiki?curid=1556059", "title": "Pobjoy Niagara", "text": "Il Pobjoy Niagara era un motore aeronautico radiale 7 cilindri a singola stella raffreddato ad aria, introdotto dall'azienda britannica Pobjoy Airmotors &amp; Aircraft, Ltd. nel 1934.\nTecnica.\nIl Pobjoy Niagara, come il suo predecessore Pobjoy R, era caratterizzato da un singolare disassamento dell'albero dell'elica a causa della collocazione dell'ingranaggeria del riduttore. Le sue dimensioni, incredibilmente compatte per un motore radiale, ed il suo elevato numero di giri al minuto lo rendevano particolarmente adatto per l'utilizzo nei velivoli leggeri e sperimentali. Tutta la gamma prodotta vantava ottime doti di affidabilit\u00e0, basso rumore ed elevato contenuto tecnologico.\nNel 1934 la rivista Flight lo accreditava di 80-85 hp (59-63 kW), equipaggiando il British Aircraft Swallow e di 90 hp (67 kW), equipaggiando i bimotori General Aircraft Monospar ST-10 e Monospar ST-11."}
{"id": "1556060", "revid": "21880", "url": "https://it.wikipedia.org/wiki?curid=1556060", "title": "Caenolestes caniventer", "text": "L'opossum toporagno dal ventre grigio (\"Caenolestes caniventer\", Anthony, 1921) \u00e8 un marsupiale americano della famiglia Caenolestidae.\nDescrizione.\nIl pelo, corto e folto, varia dal marrone al grigio ed \u00e8 pi\u00f9 chiaro nella regione ventrale. Il muso \u00e8 lungo e appuntito, gli occhi piccoli e poco acuti, le orecchie rotonde. Le femmine sono prive di marsupio.\nDistribuzione e habitat.\nVive in boschi e praterie umide delle Ande. L'areale comprende zone del sudest dell'Ecuador e del nordest del Per\u00f9.\nBiologia.\nLe abitudini sono poco note. Studi compiuti sul contenuto dello stomaco di esemplari catturati in Per\u00f9 mostrano che la dieta comprende soprattutto larve di invertebrati, piccoli vertebrati, frutta e altri prodotti vegetali.\nConservazione.\nLa \"IUCN red list\" classifica questa specie come a basso rischio di estinzione."}
{"id": "1556064", "revid": "30753", "url": "https://it.wikipedia.org/wiki?curid=1556064", "title": "Huskarl", "text": ""}
{"id": "1556071", "revid": "148107", "url": "https://it.wikipedia.org/wiki?curid=1556071", "title": "Antoine C\u00e9sar Becquerel", "text": "Biografia.\nSi laure\u00f2 presso l'\u00c9cole polytechnique nel 1808. Combatt\u031f\u00e9 in Spagna, nella guerra d'indipendenza spagnola, dal 1810 al 1812, sotto il comando del maresciallo dell'Impero Louis Gabriel Suchet. Diede le dimissioni dall'esercito francese nel 1815. Come fisico, lavor\u00f2 sull'elettricit\u00e0, soprattutto sulle pile elettriche, piezoelettricit\u00e0 ed elettrolisi. Scopr\u00ec l'effetto termoelettrico nel 1823 e l'effetto fotoelettrico nel 1839. Fu un esperto del diamagnetismo. \nFu eletto all'Acad\u00e9mie des Sciences nel 1829 e ricevette la medaglia Copley della Royal Society nel 1837.\nEra il padre di Alexandre Edmond Becquerel e il nonno di Antoine Henri Becquerel, scopritore della radioattivit\u00e0."}
{"id": "1556072", "revid": "188402", "url": "https://it.wikipedia.org/wiki?curid=1556072", "title": "Museo della Deportazione e Resistenza", "text": "Il Museo della Deportazione e Resistenza con annesso il centro di documentazione \u00e8 una fondazione senza fini di lucro situata nel nord della citt\u00e0 di Prato (localit\u00e0 Figline) in Toscana.\nStoria.\nIl 6 settembre 1944, il giorno stesso della liberazione di Prato dall'occupazione tedesca, a Figline ebbe luogo l'eccidio di 29 giovani partigiani, che furono impiccati da un'unit\u00e0 della Wehrmacht in ritirata. Si tratta solamente di una delle centinaia di massacri compiuti in Toscana dalle truppe tedesche.\nIl Museo e il centro di documentazione si trovano esattamente nel luogo che fu teatro della strage di allora.\nIl tema dell'esposizione museale per\u00f2 ha uno sfondo storico diverso: In seguito allo sciopero generale proclamato dal CLN nell'Italia settentrionale e centrale nel marzo del 1944 centinaia di toscani e pi\u00f9 di cento pratesi furono deportati nel campo di concentramento di Mauthausen e la maggioranza di loro al sottocampo di Ebensee.\nPer questo motivo nella scelta della dislocazione del museo si era pensato anche ad una fabbrica nel centro della citt\u00e0, da cui molti operai furono prelevati. Alla fine per\u00f2 si decise di istituirlo a Figline considerato un \"luogo autentico della memoria\".\nL'iniziativa per l'istituzione di un museo in memoria delle vicende di allora venne da alcuni dei superstiti pratesi, fra questi in particolare Roberto Castellani. Il Comune di Prato approv\u00f2 e finanzi\u00f2 il progetto e il 10 aprile 2002 il Museo e il centro di documentazione sono stati inaugurati con una cerimonia solenne in presenza dell'allora Presidente della Repubblica, Carlo Azeglio Ciampi.\nDapprima sotto la gestione del Comune, nel febbraio del 2008 l'istituzione \u00e8 stata trasformata in una fondazione istituita dai comuni della provincia di Prato, dall'ANED (Associazione nazionale ex-deportati nei lager nazisti),dall'ANPI (Associazione nazionale partigiani d'Italia) e dalla comunit\u00e0 ebraica di Firenze.\nDal 2008 il museo accoglie un obiettore di coscienza dal Gedenkdienst austriaco (Servizio civile austriaco per la memoria della deportazione).\nEsposizione museale.\nDopo un'introduzione tematica nel sistema concentrazionario nazista, i campi di concentramento di Mauthausen e di Ebensee nonch\u00e9 una visione d'insieme della deportazione dalla Toscana, la parte principale del museo, che si estende su circa 70 metri quadrati, \u00e8 costituita da oggetti provenienti dalle gallerie del lager di Ebensee. Questi furono raccolti negli anni '70 da superstiti pratesi insieme a concittadini e donati al museo.\nInoltre la campana che si trovava sul piazzale dell'appello del lager di Ebensee si trova nel museo, un prestito dal Comune di Ebensee e un'espressione del gemellaggio Prato-Ebensee stretto nel 1987.\nCon l'esposizione e le sue attivit\u00e0 l'istituzione si rivolge in particolare a studenti dalla terza media in poi, ma anche a cittadini interessati. L'ingresso \u00e8 libero.\nIl centro di documentazione.\nAl primo piano dell'edificio si trova il centro di documentazione, che dispone di una sala conferenze con circa 70 posti a sedere modernamente attrezzata, una biblioteca comprendente circa 3000 volumi nonch\u00e9 tre computer che consentono l'accesso a documenti sulla deportazione. I lavori di ricerca si svolgono non soltanto in cooperazione con istituzioni ed esperti locali, ma anche nel quadro di progetti internazionali e in collaborazione con l'istituzione partner, il Museo di storia contemporanea di Ebensee."}
{"id": "1556074", "revid": "75435", "url": "https://it.wikipedia.org/wiki?curid=1556074", "title": "Parabola di Ges\u00f9", "text": ""}
{"id": "1556078", "revid": "33689", "url": "https://it.wikipedia.org/wiki?curid=1556078", "title": "Flavio Secondino", "text": "Era cognato dell'imperatore Anastasio I, avendone sposato la sorella Cesaria, da cui ebbe Pompeo e Ipazio (consoli rispettivamente nel 500 e 501).\nLa sua carriera lo vide \"praefectus urbi\" di Costantinopoli nel 492, poi \"patricius\" (gi\u00e0 nel 503) e console nel 511.\nNel 515 partecip\u00f2 alle negoziazioni per il pagamento del riscatto per Ipazio a Flavio Vitaliano."}
{"id": "1556085", "revid": "767487", "url": "https://it.wikipedia.org/wiki?curid=1556085", "title": "La costola di Adamo", "text": "\"La costola di Adamo (Adam's Rib)\" \u00e8 un film del 1949 diretto da George Cukor.\nAnalisi.\nIl film \u00e8 interpretato dalla coppia Katharine Hepburn - Spencer Tracy, qui nelle vesti di marito e moglie, innamoratissimi nella vita privata, ma avversari sul lavoro, in tribunale, dove lei \u00e8 avvocato e lui vice procuratore distrettuale. Sia il caso giudiziario che le conseguenze che lo stesso comporta nel rapporto di coppia tra i protagonisti, offrono lo spunto per una serie di riflessioni riguardanti il femminismo.\nRiconoscimenti.\nNel 1992 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nA New York Doris Attinger, una casalinga madre di 3 figli esasperata dai tradimenti del marito Warren, comprata una pistola, lo pedina fino a casa dell'amante, per poi sparargli ripetutamente. Solo l'inesperienza con le armi impedisce alla donna di uccidere il fedifrago, che se la cava con ferite guaribili. In tribunale il caso \u00e8 affidato al vice-procuratore distrettuale Adam Bonner (Adamo nel doppiaggio italiano). Sua moglie, l'avvocato Amanda Bonner, paladina femminista, decide di assumere quindi la difficile difesa della signora Attinger, oggettivamente una causa disperata, andando a trovarla in carcere. Adamo cerca di dissuaderla, ma Amanda \u00e8 irremovibile. Contrariato dal dover fronteggiare la moglie in aula, la mette in guardia: sapendola molto determinata e agguerrita prefigura il risvolto turbolento sulla loro vita privata. Il caso calamita l'attenzione della stampa e del pubblico. Amanda si diverte nello stuzzicare il marito che, come la maggior parte degli uomini dell'epoca, non riconosce la parit\u00e0 di diritti fra i due sessi. Giunti in aula, gli accesi scontri portano inevitabilmente dei riflessi negativi nella vita privata dei coniugi Bonner. Amanda vuole dimostrare che la sua cliente era stata trascurata e maltrattata dal marito, che non voleva ucciderlo, ma solo proteggere la sua famiglia. Dopo alcune trovate che mettono anche un po' in ridicolo il marito, Adamo rompe con la moglie, contestandole di \"giocare con la legge\". Amanda sfodera un'arringa finale nella quale invita i giurati ad immaginare come avrebbero giudicato una situazione che invertisse i sessi dei soggetti coinvolti, cio\u00e8 ipotizzando il caso di un marito che, furibondo per i tradimenti della moglie, arrivi fin quasi ad ucciderla per salvare il matrimonio. La Attinger viene inaspettatamente assolta dalla giuria. Adamo, sconfitto e furioso, irrompe quella sera stessa nell'appartamento del vicino, un assiduo spasimante di Amanda, che ora stringe sua moglie tra le braccia, minacciando entrambi con una pistola. Lei \u00e8 spaventata, cerca di spiegargli l'equivoco della messinscena, gli dice di non avere il diritto di farsi giustizia da solo, perch\u00e9 nessuno ha diritto di trasgredire alla legge. Adamo si dice soddisfatto e addenta la pistola che \u00e8 in realt\u00e0 un dolce di liquirizia, usata solo per provocare la moglie a pronunciare quella frase che per lui vale come una rivincita dopo l'onta della sconfitta giudiziaria, e una sconfessione della tesi abilmente sostenuta dalla moglie. Ora \u00e8 Amanda a sentirsi umiliata: i due, prossimi al divorzio, si incontrano da un contabile per la dichiarazione delle tasse. Quando si apre il capitolo della loro casa in campagna, il loro nido d'amore costruito col tempo pagando un'ipoteca, Adamo inscena commozione piangendo. La moglie, intenerita, lo abbraccia, abbandonano il contabile riunendosi. Raggiunta la casa in campagna, Adamo annuncia che il partito Repubblicano lo candider\u00e0 per la carica di Giudice capo della Contea. Amanda, sempre in vena di provocazioni, gli chiede se il partito Democratico abbia gi\u00e0 scelto un candidato. Il marito le risponde dicendo che non sarebbe capace di sfidarlo nuovamente e le svela di aver pianto apposta per riaverla a casa. Amanda allora gli dice che questo dimostra la sua tesi: la medesima capacit\u00e0 di uomini e donne di mentire, concedendo che esista una \"piccola differenza\". Adamo allora esulta citando in francese \"Vive la difference!\"\nProduzione.\nLa storia trae spunto da una coppia realmente esistita, i coniugi William e Dorothy Whitney, entrambi avvocati, che divorziarono per unirsi ai rispettivi clienti in un caso che li vedeva contrapposti.\n\"Cast\".\nSi tratta del sesto film con protagonista la coppia Katharine Hepburn - Spencer Tracy, all'epoca insieme anche nella vita privata.\nRiprese.\nIl film, ambientato a New York, fu girato quasi interamente nei teatri di posa della MGM a Culver City in California.\nIn TV.\nIl film gener\u00f2 una serie televisiva, \"La costola di Adamo\", trasmessa sulla ABC nel 1973."}
{"id": "1556089", "revid": "2091899", "url": "https://it.wikipedia.org/wiki?curid=1556089", "title": "Putignano (Teramo)", "text": "Putignano \u00e8 una frazione del comune di Teramo, in Abruzzo.\n\u00c8 sita a 5\u00a0km dal capoluogo, alle falde di Monte Tre Croci e nel tratto iniziale della strada che sale a Villa Gesso e a Roiano.\nStoria.\nIl centro di Putignano ha origini medievali ed \u00e8 ricordata nei documenti con il toponimo di \"Pedugnano\". Nel 1278 \u00e8 citata la chiesa di San Felice a \"Petoniano\" o \"Peteniano\", in occasione dell'approvazione da parte dei canonici del duomo di Teramo all'elezione di Berardo di Iacobo di Pasio a rettore della menzionata chiesa. Il borgo si \u00e8 sviluppato prevalentemente negli anni tra la fine del XVIII e gli inizi del XIX secolo.\nLa vicina frazione di Piano della Lenta, fortemente urbanizzata e sita lungo i margini laterali della SS 81 Teramo-Ascoli, ha influenzato in epoca contemporanea un moderato sviluppo di tipo residenziale della frazione, del resto promosso o quantomeno agevolato dalla scelta dell'amministrazione comunale di Teramo di situare in Putignano un complesso di edilizia economico popolare, espropriando dei terreni, sino ad allora agricoli, i loro proprietari. Con decreto vescovile n. 139 del 16 giugno 1986, fu creata la nuova parrocchia di Santa Rita in localit\u00e0 Piano della Lenta il cui territorio fu distaccato da quello della parrocchia di San Felice in Putignano.\nMonumenti e luoghi d'interesse.\nPoco fuori dal centro storico, \u00e8 situata la chiesa parrocchiale dedicata a San Felice. L'edificio \u00e8 stato ricostruito tra il XVII e il XVIII secolo nel luogo dove sorgeva una chiesa risalente presumibilmente all'XI secolo, citata nel 1278. Nelle pareti esterne mostra parte della muratura antica. L'edificio presenta una copertura a capanna, con interno a navata unica senza abside. Dalla parete posteriore della chiesa si innalza un campanile a vela con due campane: sulla pi\u00f9 piccola \u00e8 scritto: \u00abPasquale De Santis di Torano Nuovo fece fondere a sue spese. Anno 1885\u00bb. La chiesa di San Felice ha subito delle ristrutturazioni nel 1970 e nel 1980, ed \u00e8 stata sottoposta a restauro nel 2006.\nTra gli altri edifici civili si ricordano alcune pregevoli abitazioni e palazzi in pietra di epoca sette-ottocentesca. Su uno di essi, murata accanto al portone, \u00e8 posta una tabella in pietra di origine presumibilmente romana. All'ingresso sud del paese si trova l'ex edificio scolastico della frazione, costruito nel ventennio nel monumentale stile fascista, inagibile dal 2008."}
{"id": "1556098", "revid": "339392", "url": "https://it.wikipedia.org/wiki?curid=1556098", "title": "Sailor Astarte", "text": ""}
{"id": "1556105", "revid": "74801", "url": "https://it.wikipedia.org/wiki?curid=1556105", "title": "Arthur Drews", "text": "Biografia.\nDopo avere studiato nelle universit\u00e0 di Monaco, Berlino e Heidelberg, Drews consegu\u00ec il dottorato in filosofia nel 1889 all'Universit\u00e0 di Halle. Conseguita l'abilitazione all'insegnamento universitario nel 1896, divenne professore di filosofia all'Universit\u00e0 di Karlsruhe. \nDrews scrisse su diversi soggetti, provocando molte polemiche a motivo della sua concezione non ortodossa della religione e per i suoi ripetuti attacchi alla filosofia di Nietzsche. Con Bruno Bauer e Albert Kalthoff, Arthur Drews \u00e8 il maggior sostenitore della tesi mitologica su Ges\u00f9, negando che egli sia mai esistito. Espone questa teoria nell'opera \"Il mito di Cristo\", considerando la figura di Ges\u00f9 il risultato delle concezioni mistiche e apocalittiche del tempo. \nDrews attacc\u00f2 la filosofia di Friedrich Nietzsche nell'articolo \"Nietzsche \u00e8 filosofo del Nazionalsocialismo?\", sul quotidiano \"Nordische Stimmen 4\" (1934), descrivendo il filosofo come \"nemico dei tedeschi\", un individualista la cui filosofia sarebbe agli antipodi dei principi nazisti."}
{"id": "1556106", "revid": "32698", "url": "https://it.wikipedia.org/wiki?curid=1556106", "title": "Inco Limited", "text": ""}
{"id": "1556108", "revid": "87025538", "url": "https://it.wikipedia.org/wiki?curid=1556108", "title": "IVC 2 pollici", "text": "Il formato IVC 2 pollici a scansione elicoidale era un formato di videoregistrazione analogica, sviluppato dalla International Video Corporation (IVC) e commercializzato a partire dal 1975. Come il nome suggerisce, la IVC, dopo alcuni formati su nastro da un pollice, colse l'opportunit\u00e0 di realizzare un formato su nastro da 2 pollici che, con la qualit\u00e0 dell'allora videoregistratore per eccellenza, il 2 pollici Quadruplex, sfruttasse i vantaggi della scansione elicoidale. Un modello di videoregistratore venne prodotto con questa tecnologia, l'IVC 9000.\nStoria commerciale.\nInsuccesso commerciale.\nLa qualit\u00e0 d'immagine era eccellente, ma nonostante questo le vendite furono limitate a circa 65 esemplari. Poco dopo l'invenzione del formato, invece, furono disponibili i due sistemi su nastro da 1 pollice in standard B e C, con costi di esercizio pi\u00f9 contenuti e una qualit\u00e0 d'immagine simile.\nCaratteristiche tecniche.\nIl nastro viene avvolto attorno al tamburo, dal diametro di 3,17 pollici, con un angolo di 188 gradi 57 primi. Le testine di registrazione e riproduzione sono due, e il segale di un semiquadro \u00e8 registrato su 5 tracce segmeentate (NTSC) oppure 6 (PAL): in ogni caso si hanno 57 tracce per ogni segmento. Il videoregistratore era corredato di monitor, waveform monitor e vettorscopio.\nLa meccanica permetteva di ottenere un'immagine stabile in riproduzione nel giro di un secondo partendo dalla posizione di arresto, grazie ai movimenti del nastro ad aria.\nUtilizzi particolari.\nL'IVC 9000 fu uno dei primi videoregistratori utilizzati per la produzione cinematografica, tramite la registrazione di segnali analogici a larga banda e ad alta risoluzione (come il 655/48), anticipando la tecnologia degli internegativi digitali usata oggi.\nIl modello 9000-W-M fu, da ogni punto di vista, un sistema costruito apposta con specifiche pre-alta definizione. Il sistema a 655 linee era anche usato nei monitor televisivi di scena negli studi cinematografici. Con questo standard, i monitor ripresi non avevano effetto di sfarfallio sulla pellicola. Alcuni degli effetti speciali del film \"Lo squalo 3\" furono realizzati con questo videoregistratore.\nAltri formati.\nSono esistiti almeno altri due formati con nastro da 2 pollici a scansione elicoidale:"}
{"id": "1556113", "revid": "62004", "url": "https://it.wikipedia.org/wiki?curid=1556113", "title": "Walter Fantini", "text": "Carriera.\nDa professionista corse per la Gloria e per la U.C. Modenese, oltre che da individuale. Vinse la Coppa Zucchi nel 1935; nello stesso anno partecip\u00f2 al Giro d'Italia vestendo la maglia rosa al termine della quarta tappa, a Cesenatico. Partecip\u00f2 anche al Giro d'Italia 1938, chiudendo trentaseiesimo."}
{"id": "1556118", "revid": "188323", "url": "https://it.wikipedia.org/wiki?curid=1556118", "title": "Sonda Lambda", "text": ""}
{"id": "1556120", "revid": "767487", "url": "https://it.wikipedia.org/wiki?curid=1556120", "title": "Round Midnight - A mezzanotte circa", "text": "Round Midnight - A mezzanotte circa \u00e8 un film del 1986 diretto da Bertrand Tavernier.\nIl film ha vinto un discreto numero di premi, tra cui l'Oscar alla migliore colonna sonora nell'edizione del 1987, grazie al lavoro di Herbie Hancock.\nIspirata alla vita dei jazzisti Lester Young e Bud Powell, l'opera ha come vero protagonista la musica jazz.\nTrama.\nParigi, 1959. Dale Turner, sassofonista statunitense ex-alcolizzato, si esibisce nuovamente nella capitale francese dopo molti anni. Francis Borier, pubblicitario squattrinato e ammiratore di Turner, possiede tutti i dischi incisi da lui; tutte le sere va ad ascoltare la sua musica stando sul marciapiede fuori dal \"Blue Note\", il locale dove Turner suona.\nUna sera Francis trova il coraggio di presentarsi a Turner e di offrirgli da bere: questo gesto segna l'inizio di una straordinaria amicizia, e Francis diventa suo assistente e protettore, lo tiene per quanto possibile lontano dall'alcool, lo raccoglie in giro fra bettole e commissariati e riesce anche a farlo lavorare con impegno e dedizione e a fargli incidere dei dischi.\nPresto Turner sente il bisogno di tornare negli Stati Uniti e Francis decide di accompagnarlo, facendosi promettere che torner\u00e0 insieme a lui. Il sassofonista decide di rimanere e Francis, una volta a casa, riceve dopo breve tempo un telegramma che annuncia la morte del grande amico.\nProduzione.\nTitolo.\n\"Round midnight\" significa \"intorno alla mezzanotte\" e fa riferimento ad una celebre composizione di Thelonious Monk. Secondo alcuni indica l'ora magica in cui in un jazz club notturno si celebra il rito di una musica particolare.\nSoggetto.\nFrancis Paudras (Francis Borler nel film) era realmente l'amico di Bud Powell durante il suo soggiorno a Parigi durante gli anni '50. \nBertrand Tavernier ha scelto il sassofonista Dexter Gordon (che ha davvero suonato con Bud Powell) per il ruolo principale.\nMusica.\nNumerosi altri musicisti hanno collaborato al film: Herbie Hancock, Freddie Hubbard, Bobby Hutcherson, John McLaughlin, Wayne Shorter, Billy Higgins, Pierre Michelot e Eric Le Lann. \nLa musica del film \u00e8 firmata da Herbie Hancock; \u00e8 stata filmata e registrata in diretta su un magnetofono multipista (24 piste).\nSceneggiatura.\nLe sceneggiatura \u00e8 stata redatta in inglese prima di essere tradotta in francese da Bertrand e Colo Tavernier: da qui il titolo originale \"Round Midnight\".\nRiprese.\nIl film \u00e8 stato girato negli studi \"Laboratoires \u00c9clair\" a \u00c9pinay. La lavorazione \u00e8 durata 10 settimane.\nCritica.\nTullio Kezich:\nGiovanni Grazzini:"}
{"id": "1556121", "revid": "287204", "url": "https://it.wikipedia.org/wiki?curid=1556121", "title": "Lessico famigliare", "text": "Lessico famigliare \u00e8 un romanzo autobiografico di Natalia Ginzburg, pubblicato da Einaudi nel 1963, anno in cui ha vinto il Premio Strega.\nIl libro \u00e8 stato tradotto in molte lingue, tra le quali l'ebraico, il giapponese, il cinese, il coreano.\nTrama.\nIl romanzo racconta dall'interno la vita quotidiana della famiglia Levi, dominata dalla figura del padre Giuseppe. Il libro \u00e8 la cronaca ironico-affettuosa della famiglia dal 1925 agli anni '30 ai primi anni '50, attraverso abitudini, comportamenti e soprattutto la comunicazione linguistica, da cui deriva il titolo. Figure ed eventi si avvicendano nella pagina senza ordine gerarchico, e si presentano da s\u00e9, vivono attraverso i loro gesti e le loro parole.\nIn questo libro si affrontano anche tutti i conflitti e le vicende della famiglia Levi.\nMolta attenzione viene dedicata alle figure della madre e dei fratelli, soprattutto durante il fascismo.\nIl romanzo ripercorre vicende familiari cronologicamente legate soprattutto all'et\u00e0 fascista e la seconda guerra mondiale, quando vengono evocati l'uccisione del marito dell'autrice, Leone Ginzburg, per attivit\u00e0 politica antifascista, la persecuzione degli ebrei, fino ad arrivare al suicidio di Cesare Pavese e alla caduta delle illusioni della Resistenza.\nRiconoscimenti.\nNel 1963 il romanzo vince il Premio Strega"}
{"id": "1556122", "revid": "599013", "url": "https://it.wikipedia.org/wiki?curid=1556122", "title": "In viaggio con la zia", "text": ""}
{"id": "1556129", "revid": "1782831", "url": "https://it.wikipedia.org/wiki?curid=1556129", "title": "Danilo Dolci", "text": "Fu soprannominato \"Gandhi della Sicilia\" o \"Gandhi italiano\" (quest'ultimo soprannome condiviso con altre personalit\u00e0, come Aldo Capitini e Franco Corbelli).\nBiografia.\nAnni giovanili.\nNasce il 28 giugno 1924 a Sesana (all'epoca in provincia di Trieste, oggi territorio sloveno). La madre, Meli Kontelj, \u00e8 una donna slovena molto religiosa, mentre il padre, Enrico Dolci, \u00e8 un ferroviere originario di Rovato (BS), agnostico, il cui lavoro determina per la famiglia continui cambi di residenza.\nDanilo compie i primi studi in Lombardia, conseguendo nel 1943 il diploma presso un Istituto tecnico per geometri e nello stesso anno la maturit\u00e0 artistica a Brera. Lo attrae la musica classica, soprattutto Johann Sebastian Bach. Legge autori moralmente impegnati come Tolstoj, Russell, Voltaire, Seneca.\nDurante gli anni del fascismo sviluppa presto una decisa avversione alla dittatura. Nel tortonese - dove risiede con la famiglia negli anni dopo la guerra - viene visto strappare manifesti propagandistici del regime. Nel 1943 rifiuta la divisa della Repubblica Sociale Italiana e tenta di attraversare la linea del fronte, ma viene arrestato a Genova dai nazifascisti. Riesce a fuggire e ripara presso una casa di pastori in un piccolo borgo dell'Appennino abruzzese.\nTerminata la guerra, studia Architettura alla Facolt\u00e0 della Sapienza di Roma, dove segue anche le lezioni di Ernesto Buonaiuti. Torna poi a Milano, dove conosce Bruno Zevi. Insegna presso una scuola serale di Sesto San Giovanni e, tra gli operai che siedono dietro i banchi, conosce Franco Alasia, che diventer\u00e0 tra i suoi pi\u00f9 stretti collaboratori. Prosegue gli studi di Architettura al Politecnico di Milano, ma nel 1950, poco prima di discutere la tesi, decide di lasciare tutto per aderire all'esperienza di Nomadelfia - comunit\u00e0 animata da don Zeno Saltini - a Fossoli (frazione di Carpi).\nDopo che una sua lunga lirica, dal titolo \"Parole nel giorno\", \u00e8 raccolta nell'antologia \"Nuovi poeti\"\",\" negli anni '50 comincia a essere conosciuto come poeta.\nIl trasferimento in Sicilia e le lotte nonviolente.\nNel 1952 sceglie di trasferirsi nella Sicilia occidentale (Trappeto, Partinico) dove promuove lotte nonviolente contro la mafia, la disoccupazione, l'analfabetismo e la fame endemica sospinti dall'assenza dello stato e dalle disparit\u00e0 sociali, per l'affermazione dei diritti umani e civili fondamentali: siffatto impegno sociale gli varr\u00e0 il soprannome - rivolto in quegli anni anche ad Aldo Capitini - di \"Gandhi italiano\".\nNella sua attivit\u00e0 di animazione sociale e di lotta politica, Danilo Dolci ha sempre impiegato con coerenza e coraggio gli strumenti della nonviolenza.\nIl 14 ottobre del 1952, a Trappeto, Dolci d\u00e0 inizio alla prima delle sue numerose proteste nonviolente, il digiuno sul letto di Benedetto Barretta, un bambino morto per la denutrizione. Se anche Dolci fosse morto di fame, lo avrebbero sostituito, in accordo con lui, altre persone, fino a quando le istituzioni italiane non si fossero interessate alla povert\u00e0 della zona. La protesta, dopo aver attirato l'attenzione della stampa, viene interrotta quando le autorit\u00e0 si impegnano pubblicamente a eseguire alcuni interventi urgenti, come la costruzione di un impianto fognario. In questa occasione si stabilisce un dialogo intenso e duraturo fra Dolci e il filosofo nonviolento Aldo Capitini.\nNel 1953 Dolci sposa Vincenzina, la vedova di un contadino marinaio di Trappeto, deceduto per una malattia, che aveva cinque figli: Turi, Matteo, Pino, Giacomo e Luciano. Con lei avr\u00e0 altri cinque figli tra maschi e femmine: Libera, Cielo (in omaggio a Cielo d'Alcamo), Amico (musicista e continuatore dell'opera del padre), Chiara e Daniela.\nNel gennaio del 1956, a San Cataldo, oltre mille persone danno vita ad uno sciopero della fame collettivo per protestare contro la pesca di frodo, tollerata dallo Stato, che priva i pescatori dei mezzi di sussistenza. Ma la manifestazione \u00e8 presto sciolta dalle autorit\u00e0, con la motivazione che \u00abun digiuno pubblico \u00e8 illegale\u00bb.\nIl 30 gennaio 1956 ha luogo, a Partinico, un paese tra Palermo e Trapani, lo \"sciopero alla rovescia\". Alla base c'\u00e8 l'idea che, se un operaio, per protestare, si astiene dal lavoro, un disoccupato pu\u00f2 scioperare invece lavorando. Cos\u00ec centinaia di disoccupati si organizzano per riattivare pacificamente una strada comunale abbandonata; ma i lavori vengono fermati dalla polizia e Dolci, con alcuni suoi collaboratori, viene arrestato per resistenza e oltraggio a pubblico ufficiale, istigazione a disobbedire alle leggi e invasione di terreni. L'episodio suscita indignazione nel Paese e provoca numerose interrogazioni parlamentari.\nIl processo ha enorme risalto sulla stampa, e tra i suoi avvocati difensori c'\u00e8 il grande giurista Piero Calamandrei, che scrive:\nNel processo sfilarono come testimoni della difesa personaggi come Carlo Levi e Elio Vittorini; a suo favore si schierarono tra gli altri: Giorgio La Pira, Guido Piovene, Renato Guttuso, Bruno Zevi, Bertrand Russell, Alberto Moravia, Norberto Bobbio, Cesare Zavattini, Ignazio Silone, Enzo Sellerio, Aldo Capitini, Paolo Sylos Labini, Eric Fromm, Jean-Paul Sartre, Aldous Huxley, Jean Piaget. Nella sua arringa, Calamandrei disse anche: \u00abAnche oggi l'Italia vive uno di questi periodi di trapasso, nei quali la funzione dei giudici, meglio che quella di difendere una legalit\u00e0 decrepita, \u00e8 quella di creare gradualmente la nuova legalit\u00e0 promessa dalla Costituzione\u00bb, e aggiunse \u00abVorrei, signori Giudici, che voi sentiste con quale ansia migliaia di persone in tutta Italia attendono che voi decidiate con giustizia, che vuol dire anche con indipendenza e con coraggio questa causa eccezionale: e che la vostra sia una sentenza che apra il cuore della speranza, non una sentenza che ribadisca la disperazione\u00bb. Alla fine, Dolci fu condannato a 50 giorni di carcere. In questo periodo molti giovani volontari decidono di sostenere l'attivit\u00e0 di Dolci a Partinico e a Palermo, dove nel frattempo ha avviato diverse iniziative nei quartieri pi\u00f9 poveri (Cortile Scalilla, al Capo e cortile Cascino, a Danisinni). Fra di loro anche Lorenzo Barbera, che diventer\u00e0 uno dei suoi pi\u00f9 stretti collaboratori, Alberto L'Abate e Goffredo Fofi.\nRadio Libera di Partinico.\nCon Pino Lombardo e Franco Alasia, Danilo Dolci fu pi\u00f9 tardi promotore di un'altra iniziativa nonviolenta particolarmente creativa e clamorosa, l'apertura della prima radio italiana a infrangere il monopolio radiofonico della RAI. \"Radio Partinico Libera\" inizi\u00f2 le sue trasmissioni alle 17:31 del 25 marzo 1970 per lanciare un appello disperato: a pi\u00f9 di due anni dal tremendo sisma che aveva devastato la Sicilia occidentale \u00absi marcisce di chiacchiere e di ingiustizie, la Sicilia muore\u00bb. Infatti, non un solo edificio era stato ricostruito, la gente continuava a vivere nelle baracche. 27 ore dopo l'inizio delle trasmissioni le forze dell'ordine provvedevano al sequestro degli impianti e alla chiusura dell'emittente. Anche in seguito a questo episodio ci fu un processo, infine senza conseguenze penali\nLa denuncia della mafia e dei suoi rapporti con la politica.\nLa figura e l'opera di Dolci polarizzano l'opinione pubblica: mentre si moltiplicano gli attestati di stima e solidariet\u00e0, in Italia e all'estero, anche da personalit\u00e0 come Norberto Bobbio, Carlo Levi, Ignazio Silone, Aldous Huxley, Jean Piaget, Bertrand Russell ed Erich Fromm, per altri Dolci \u00e8 solo un pericoloso sovversivo: il cardinale Ernesto Ruffini, ad esempio, in una lettera pastorale del 1964, indic\u00f2 il romanzo-capolavoro di Tomasi di Lampedusa \"Il Gattopardo\", il gran parlare di mafia e Danilo Dolci come le tre cause che maggiormente contribuivano a disonorare la Sicilia. Dolci in particolare, secondo l'alto prelato, \"continua a tenere conferenze in diverse nazioni, facendo credere che qui, nonostante il senso religioso e la presenza di molti sacerdoti, regnano estrema povert\u00e0 e somma trascuratezza da parte dei poteri pubblici\".\nL'intensa attivit\u00e0 di studio e di denuncia del fenomeno mafioso e dei suoi rapporti col sistema politico portano Dolci a muovere nel 1965 pesanti accuse - formulate in una conferenza stampa dopo un'audizione in Commissione antimafia e documentate in \"Spreco\" (Einaudi, Torino, 1960) e \"Chi gioca solo (\"Einaudi, Torino, 1966) - a esponenti di primo piano e a notabili della vita politica siciliana e nazionale. Tra essi Calogero Volpe e il ministro del Commercio con l'estero Bernardo Mattarella, figure di spicco della Democrazia Cristiana. Dolci e Franco Alasia, suo stretto collaboratore e coautore della denuncia, vengono querelati per diffamazione e condannati dopo un tormentato percorso processuale, durato sette anni. Solo un'amnistia eviter\u00e0 loro la detenzione.\nI riconoscimenti.\nNel corso degli anni intorno a Dolci, scrittore, attivista per la pace e pedagogista, si consolida una stima nazionale e internazionale. Nel 1957 gli viene attribuito in Unione Sovietica il Premio Lenin per la pace, che lui accetta pur dichiarando di non essere comunista. Con i soldi del premio si costituisce a Partinico il \"Centro studi e iniziative per la piena occupazione\".. Nel 1957 riceve il Premio Viareggio per il saggio \"Inchiesta a Palermo\". Nel 1970 ottiene il Premio Socrate di Stoccolma per \u00abl'attivit\u00e0 svolta in favore della pace, per i contributi di portata mondiale dati nel settore dell'educazione\u00bb. Nel 1968 l'Universit\u00e0 di Berna gli conferisce la laurea \"honoris causa\" in Pedagogia.\nNel 1969 viene insignito della Medaglia d'oro dell'Accademia dei Lincei per la sua opera di diffusione dei valori umanitari e culturali. \u00c8 del 1970 il Premio Sonning dell'Universit\u00e0 di Copenaghen \u00abper il contributo offerto alla civilizzazione europea\u00bb. Negli anni settanta il ritorno all'antica passione per la poesia gli frutta, oltre a diverse pubblicazioni, il Premio Internazionale Viareggio per la raccolta \"Creatura di creature\" (Feltrinelli, Milano 1979). Nel 1989 a Bangalore, in India, riceve il Premio Internazionale Gandhi per l\u2019approfondimento dei valori rivoluzionari nonviolenti. Nel 1996 l'Universit\u00e0 di Bologna gli conferisce la laurea \"honoris causa\" in Scienze dell'educazione. Nel 2007 a Sezena, sua citt\u00e0 natale ora in Slovenia, viene posta una targa bilingue sulla porta della sua casa.\nIl metodo maieutico.\nIl metodo di lavoro di Danilo Dolci \u00e8 parte costitutiva del suo impegno sociale ed educativo: piuttosto che dispensare verit\u00e0 preconfezionate, egli ritiene che nessun vero cambiamento possa prescindere dal coinvolgimento, dall'esperienza e dalla partecipazione diretta degli interessati. La sua idea di progresso valorizza la cultura e le competenze locali, il contributo di ogni collettivit\u00e0 e di ogni persona. Per questo Dolci collega la sua modalit\u00e0 di operare alla maieutica socratica. Il suo si configura come un lavoro di \"capacitazione\" (\"empowerment\") delle persone generalmente escluse dal potere e dalle decisioni.\nNelle riunioni animate da Dolci, ciascuno si interroga, impara a confrontarsi con gli altri, ad ascoltare e decidere. \u00c8 proprio nel corso di riunioni con contadini e pescatori della Sicilia occidentale che prende corpo l'idea di costruire la diga sul fiume Jato. La successiva realizzazione di questo progetto costituir\u00e0 un importante volano per lo sviluppo economico della zona e toglier\u00e0 un'arma importante alla mafia, che faceva del controllo delle modeste risorse idriche disponibili uno strumento di dominio sui cittadini. L'irrigazione delle terre ha consentito, in questa zona della Sicilia occidentale, la nascita e lo sviluppo di numerose aziende e cooperative, divenendo occasione di cambiamento economico, sociale, civile.\nIl lavoro educativo.\nA partire dagli anni settanta per Dolci l'impegno educativo assume un ruolo centrale: viene approfondito lo studio, sempre connesso alla sperimentazione, della struttura maieutica, ovvero di una modalit\u00e0 cooperativa di dibattito, studio e ricerca comune della verit\u00e0. Col contributo di esperti internazionali si avvia l'esperienza del Centro Educativo di Mirto, frequentato da centinaia di bambini. Negli anni successivi Dolci gira l'Italia per animare laboratori maieutici in scuole, associazioni, centri culturali.\nIl lavoro di ricerca, condotto con numerosi collaboratori italiani e internazionali, si approfondisce negli anni ottanta e novanta: muovendo dalla distinzione fra trasmettere e comunicare e tra potere e dominio, Dolci evidenzia i rischi di involuzione della democrazia connessi al controllo sociale esercitato attraverso la diffusione capillare dei mass media nella societ\u00e0."}
{"id": "1556130", "revid": "19580", "url": "https://it.wikipedia.org/wiki?curid=1556130", "title": "Consiglio Nordico", "text": ""}
{"id": "1556134", "revid": "4106", "url": "https://it.wikipedia.org/wiki?curid=1556134", "title": "Val Maira", "text": ""}
{"id": "1556135", "revid": "1354930", "url": "https://it.wikipedia.org/wiki?curid=1556135", "title": "Antonio Folco", "text": "Professionista tra il 1932 e il 1937, conta la vittoria del Giro del Piemonte e di una tappa al Giro d'Italia 1935.\nCarriera.\nLe principali vittorie furono il Giro del Piemonte nel 1933 e la tappa da Riccione a Portocivitanova al Giro d'Italia 1935. Ottenne anche due terzi posti alla Milano-Torino, nel 1931 (dietro Giuseppe Graglia e Giuseppe Olmo) e nel 1933 (dietro Graglia e Attilio Masarati). Partecip\u00f2 in totale a 4 edizioni del Giro d'Italia tra il 1932 e il 1936 e a due edizioni del Tour de France, nel 1933 e nel 1934."}
{"id": "1556137", "revid": "125713744", "url": "https://it.wikipedia.org/wiki?curid=1556137", "title": "Ponte di Traiano", "text": "Il Ponte di Traiano (romeno: \"Podul lui Traian\"; serbo: \u0422\u0440\u0430\u0458\u0430\u043d\u043e\u0432 \u043c\u043e\u0441\u0442, \"Trajanov Most\") o Ponte di Apollodoro era un ponte romano fortificato, costruito negli anni dal 103 al 105 a est delle Porte di Ferro, presso le attuali citt\u00e0 di Drobeta (in Romania) e Kladovo (in Serbia). Esso fu il primo ponte sul basso corso del Danubio, opera dell'architetto Apollodoro di Damasco, che lo realizz\u00f2 nel corso della campagna bellica che port\u00f2 Traiano alla conquista della Dacia.\nPer pi\u00f9 di mille anni fu il pi\u00f9 lungo ponte ad arcate mai costruito al mondo, sia in termini di lunghezza totale che di larghezza delle sue campate.\nStoria.\nLa sua costruzione fu ordinata dall'imperatore Traiano per fornire una via di rifornimento per le legioni romane impegnate nella campagna dacica. La struttura era lunga 1.135 metri, in un punto in cui il Danubio \u00e8 largo 800 metri: l'altezza sul pelo dell'acqua raggiungeva i 19 metri; la larghezza del passaggio era di 15 metri. Questa le descrizione che ne fa Cassio Dione Cocceiano:\nCon la sua posa in opera veniva di fatto cancellato il confine naturale che il corso del fiume stabiliva tra la Mesia e la Dacia.\nA ciascuna delle estremit\u00e0, intorno ai due ingressi, era posto un \"castrum\", di modo che l'attraversamento del ponte fosse possibile solo passando attraverso le fortificazioni.\nIl suo ingegnere, Apollodoro di Damasco, us\u00f2 probabilmente archi in legno poggiati su venti piloni in muratura di mattoni, malta e pozzolana alti circa 45 metri e distanziati tra loro di 38 metri.\nNel piccolo museo archeologico di Turnu Severin \u00e8 presente un modello scala 1:100 del ponte, in un locale lungo pi\u00f9 di dodici metri.\nLa Tabula Traiana lungo la strada romana.\nUn'iscrizione commemorativa, larga 4 metri e alta 1,75, nota come \"Tabula Traiana\", scolpita direttamente nella roccia, celebra il rifacimento della strada militare romana che conduceva al ponte di Traiano; si trova sul lato serbo, rivolta verso la Romania. Vi si legge:\nLa dedica si riferisce a quella \u00abspettacolare strada\u00bb, lambita dal corso del Danubio, che i genieri romani aprirono nel 33-34, intagliandola tra le rocce a picco delle \"gole di Kazan\". Della strada, inghiottita dalle acque dopo la costruzione della diga \u00d0erdap nel 1972, nulla \u00e8 pi\u00f9 visibile se non qualche breve tratto; la stessa \"Tabula Traiana\", originariamente posta lungo il percorso, \u00e8 stata salvata dall'innalzamento del livello delle acque solo grazie al sollevamento, per 20 metri, dell'imponente blocco di roccia in cui era ricavata, insieme a 7,5 metri della strada romana su cui essa sorgeva.\nIl canale sul Danubio.\nNonostante la sua imponenza, il ponte fu realizzato in un arco di tempo incredibilmente breve; una possibile spiegazione \u00e8 che il fiume, durante la costruzione, fosse stato deviato per mezzo di qualche opera idraulica, sebbene Cassio Dione (II-III secolo) escluda ad esempio una simile possibilit\u00e0. Il pi\u00f9 tardo Procopio (VI secolo) fa invece un chiaro riferimento alla deviazione del fiume, anche se collegandola alla navigazione e non alla costruzione del ponte, argomento sul quale dichiara di non volersi soffermare, vista la disponibilit\u00e0 a quel tempo di un esteso trattato di Apollodoro, per noi invece perduto. In ogni caso, quella che in passato era solo un'ipotesi, sembra riaffacciarsi grazie ad un'epigrafe che fornisce la prova documentale definitiva della realizzazione del canale. L'iscrizione cos\u00ec recita: \nSi tratta del pi\u00f9 antico documento sulla navigazione nel canale, attualmente detto di \"Sip\", in un tratto del Danubio a quel tempo ben noto per le sue insidie.\nDistruzione ed erosione: ci\u00f2 che resta del ponte.\nCassio Dione ci informa che la costruzione del ponte era finalizzata unicamente alla campagna bellica di Traiano. Gi\u00e0 Adriano, succeduto a Traiano, ne avrebbe rimossa la sovrastruttura, ritenendolo un punto di debolezza del limes danubiano-carpatico. Questa circostanza non imped\u00ec allo scrittore di esprimere la sua ammirazione per la grandiosit\u00e0 dell'opera ingegneristica; anzi, la stessa limitata fruibilit\u00e0 del ponte, testimonierebbe agli occhi dello scrittore la grandezza del disegno di Traiano, che pare qui quasi unicamente interessato a dimostrare l'impossibilit\u00e0 di porre limiti all'umana ingegnosit\u00e0.\nNon si conoscono esattamente le cause che portarono alla sua definitiva rovina. Il ponte fin\u00ec distrutto da Aureliano quando l'impero romano rinunci\u00f2 alla provincia dacica ritirando le sue forze, oppure, come riporta Procopio, disgregato dall'opera delle correnti e del tempo.\nI venti pilastri erano ancora visibili nel 1856, anno in cui il livello del Danubio scese a livelli record. Nel 1906, la \"Commissione internazionale per il Danubio\" decise di distruggerne due perch\u00e9 ritenuti di ostacolo alla navigazione.\nNel 1932 sopravvivevano ancora 16 pilastri sotto il livello dell'acqua, ma nel 1982 gli archeologi riuscirono a mapparne solo 12, gli altri quattro essendo stati probabilmente portati via dalla corrente.\n\u00c8 rimasto invece irrealizzato quel progetto di parziale ricostruzione che fu concepito, negli anni a cavallo tra i sessanta e i settanta, all'interno di un vasto quadro di interventi di salvataggio e valorizzazione delle vestigia avviato in tutta l'area destinata ad essere sommersa dalle acque dell'invaso.\nNel 2003 si \u00e8 assistito a una resipiscenza dell'interesse archeologico: nel mese di settembre di quell'anno sono state condotte indagini e prospezioni subacquee che hanno rivelato e filmato, sul fondo del fiume, la sopravvivenza di 7 degli originali pilastri, una delle cui basi \u00e8 apparsa rivestita di lastre incise.\nSulla terraferma sono ora visibili i soli piloni di ingresso su ciascuna delle sponde del Danubio."}
{"id": "1556152", "revid": "767487", "url": "https://it.wikipedia.org/wiki?curid=1556152", "title": "L'imperatore di Roma", "text": "L'imperatore di Roma \u00e8 un film del 1987 diretto da Nico D'Alessandria.\nConsiderato un capolavoro del cinema d'essai ed accostato ad \"Accattone\" di Pasolini.\nTrama.\nIl film racconta le giornate di un tossicodipendente romano di nome Gerry dedito all'accattonaggio. Attraverso le interminabili camminate del protagonista in una Roma decadente, il film mostra la desolante esistenza di un uomo che ha ripudiato ogni schema e convenzione per vivere come uno dei tanti gatti selvaggi che abitano i vecchi ruderi della Capitale, ombra degli antichi fasti imperiali, citt\u00e0 di decadenza eterna e spietata. Ne diviene per\u00f2, dall'alba al tramonto, il suo pi\u00f9 fedele interprete.\nIl protagonista tra finzione e realt\u00e0.\nL'attore protagonista Gerardo Sperandini nel film interpreta se stesso. In un'intervista il regista Nico D'Alessandria ha dichiarato: \u00ab\"[...] Quando iniziai\" [il film], \"il protagonista Gerardo Sperandini era internato all'ospedale psichiatrico di Aversa, dove il padre, maresciallo di polizia, lo aveva fatto rinchiudere andandosi a raccomandare personalmente dal giudice\" (\"Per un po' di tempo\" - diceva - \"perch\u00e9 si riprenda\" - come ho raccontato nel film) \"e mi fu affidato dal magistrato di sorveglianza. Abbiamo vissuto insieme per 30 giorni, il periodo delle riprese, anche di notte perch\u00e9 era assolutamente rischioso lasciarlo da solo.\"\u00bb.\nErede di tutti gli imperatori, Gerardo avrebbe voluto \"vedelli sti anni 2000\", e invece, destino feroce, muore per le complicanze di un diabete il 30 dicembre del 1999.\nProduzione.\nL'idea iniziale di Nico D'Alessandria prevedeva di raccontare diverse storie di giovani della periferia romana ma il regista decise di trattarne una sola in modo pi\u00f9 approfondito dopo l'incontro con Gerardo Sperandini. Il film fu girato a partire da una sceneggiatura di poche pagine con scarsissime risorse e molte difficolt\u00e0. La macchina da presa e pochi altri mezzi erano di propriet\u00e0 dell'operatore Roberto Romei. In molte situazioni l'attore protagonista non capiva quello che il regista gli chiedeva di fare."}
{"id": "1556153", "revid": "228587", "url": "https://it.wikipedia.org/wiki?curid=1556153", "title": "Christina Klein Lafee", "text": ""}
{"id": "1556158", "revid": "889336", "url": "https://it.wikipedia.org/wiki?curid=1556158", "title": "Choir of Westminster Abbey", "text": "Il Choir of Westminster Abbey \u00e8 un coro di ragazzi che opera all'interno dell'Abbazia di Westminster a Londra durante le funzioni religiose.\nStoria.\nIl coro venne fondato nel 1380 quando per la prima volta venne creata la funzione di direttore stabile del coro per l'istruzione musicale dei ragazzi e per la preparazione delle musiche da eseguirsi durante le liturgie giornaliere e le solennit\u00e0 religiose.\nNel corso dei secoli si sono avvicendati molti direttori, alcuni dei quali sono stati dei grandi musicisti. Fra questi il pi\u00f9 famoso \u00e8 stato certamente il compositore barocco Henry Purcell, mentre nel recente passato si ricorda Simon Preston.\nAl giorno d'oggi il coro \u00e8 formato da una trentina di ragazzi, che risiedono presso la \"Scuola del Coro di Westminster\", e studiano oltre che cantare durante le funzioni che si svolgono nell'Abbazia e nella annessa Chiesa di Santa Margherita. Ai ragazzi si aggiungono 12 cantanti adulti professionisti (noti come \"Lay Vicars\"). L'attuale organista e direttore principale \u00e8 James O\u2019Donnell.\nI ragazzi entrano all'et\u00e0 di otto anni e vi rimangono per quattro anni nel corso dei quali studiano alla scuola interna. Regolari audizioni ed eventi servono ad avvicinare i bambini pi\u00f9 piccoli alle attivit\u00e0 del coro e a selezionarne i futuri membri. \nIl Choir of Westminster Abbey \u00e8 considerato il migliore nel suo genere. La sua funzione principale \u00e8 cantare i servizi corali quotidiani nell'Abbazia, come ha fatto per pi\u00f9 di sei secoli. Svolge inoltre un ruolo centrale nelle numerose occasioni reali, statali e nazionali che si svolgono all'Abbazia, molte delle quali sono trasmesse in televisione e alla radio. Negli ultimi anni questi eventi hanno incluso il Matrimonio del principe William e Catherine Middleton nell'aprile 2011, che \u00e8 stato visto da un pubblico televisivo mondiale di oltre due miliardi; un servizio per celebrare il Giubileo di diamante di Elisabetta II del Regno Unito; numerosi servizi nazionali per commemorare il centenario della prima guerra mondiale; e servizi commemorativi per Nelson Mandela, Sir John Tavener, Sir Terry Wogan e altre figure di rilevanza nazionale e internazionale.\nParallelamente al suo lavoro liturgico, persegue un variegato programma di concerti e tour di alto profilo, in Gran Bretagna ed all'estero. Nel Regno Unito il coro presenta un programma annuale di concerti di successo nell'Abbazia ed \u00e8 anche apparso in molti importanti concerti e festival, tra cui i BBC Proms. Sotto la direzione di O\u2019Donnell, ha viaggiato in Australia, Estremo Oriente, Stati Uniti, Russia, Polonia, Ungheria, Germania, Francia, Italia e Spagna. Viene altres\u00ec invitato a partecipare ai pi\u00f9 importanti festival di musica sacra che si svolgono in Europa. Nel giugno 2012 Papa Benedetto XVI ha invitato il coro a cantare insieme al Coro della Cappella Sistina in una messa papale a San Pietro a Roma. Questa collaborazione senza precedenti si \u00e8 ripetuta nel gennaio 2017 su invito di Papa Francesco.\nLe esecuzioni del coro sono spesso registrate ed appaiono sotto forma di CD registrati nell'Abbazia di Westminster e nella Chiesa di Santa Margherita. Il catalogo copre una vasta gamma di musica tra cui il completo Great Service di William Byrd, musiche di John Taverner e Christopher Tye, opere corali di Elgar, Irlanda, Bax e Finzi, musica cerimoniale di Parry con Onyx Brass, il Durufl\u00e9 Requiem con la Britten Sinfonia e, pi\u00f9 recentemente, la Missa Videte miraculum e altre opere del compositore Tudor Nicholas Ludford."}
{"id": "1556159", "revid": "167080", "url": "https://it.wikipedia.org/wiki?curid=1556159", "title": "Ponte romano sul Danubio", "text": ""}
{"id": "1556161", "revid": "38666", "url": "https://it.wikipedia.org/wiki?curid=1556161", "title": "Minuto di 59 secondi", "text": ""}
{"id": "1556162", "revid": "167080", "url": "https://it.wikipedia.org/wiki?curid=1556162", "title": "Ponte di Traiano a Drobeta", "text": ""}
{"id": "1556163", "revid": "287204", "url": "https://it.wikipedia.org/wiki?curid=1556163", "title": "BMW 114", "text": "Il BMW 114 era un motore aeronautico radiale a ciclo Diesel 4 tempi, a 9 cilindri sistemati su una singola stella, raffreddato ad acqua.\nRealizzato dalla tedesca BMW Flugmotorenbau GmbH venne sviluppato dal BMW 132 e dal quale si differenziava per l'alimentazione a gasolio (ciclo Diesel) anzich\u00e9 a benzina (ciclo Otto) e per essere raffreddato a liquido anzich\u00e9 ad aria. I radiatori ai quali erano affidati il raffreddamento del motore erano sistemati tra i cilindri per non incrementare la sezione frontale del motore a discapito dell'aerodinamica.\nNel 1936 ne furono realizzati diversi esemplari sperimentali ma a causa di grossi problemi tecnici mai risolti venne deciso di annullarne definitivamente il progetto gi\u00e0 nel 1937 senza che venisse mai avviato alla produzione in serie."}
{"id": "1556164", "revid": "76069", "url": "https://it.wikipedia.org/wiki?curid=1556164", "title": "Il Grido Silenzioso", "text": ""}
{"id": "1556168", "revid": "287204", "url": "https://it.wikipedia.org/wiki?curid=1556168", "title": "Renault Megane", "text": ""}
{"id": "1556172", "revid": "37401", "url": "https://it.wikipedia.org/wiki?curid=1556172", "title": "Mauretania (provincia romana)", "text": "La Mauretania (dal latino: \"Mauritania\") era il nome di due e poi tre province dell'impero romano che comprendevano i territori dell'attuale Marocco e Algeria. La Mauretania Sitifense era quella pi\u00f9 orientale (ai confini della Numidia), poi veniva quella Cesariense, situata ad est del fiume Mulucha (oggi Muluya) e infine la Mauritania Tingitana, a occidente nell'attuale Marocco.\nNella regione era in origine insediato un regno berbero, che prendeva il nome dalla trib\u00f9 dei Mauri (da cui il nome successivo di Mori in Nordafrica e nella Spagna musulmana, nonch\u00e9 pi\u00f9 in generale quello dei Mauro).\nStatuto.\nIl regno di Mauretania fu lasciato in eredit\u00e0 da Bocco II, una volta morto nel 33 a.C., ad Ottaviano, il quale institui\u00ec ben nove colonie lungo le sue coste: a \"Igilgili\", \"Saldae\", \"Tubusuctu\", \"Rusazu\", \"Rusguniae\", \"Aquae Calidae\", \"Zuccabar\", \"Gunugu\" e \"Cartenna\". Nel 25 a.C. per\u00f2, una volta divenuto \"princeps\" con il nome di Augusto, prefer\u00ec ricostituirne un regno \"cliente\", affidandolo a Giuba II, suo compagno di studi, che era stato allevato a Roma dopo essere stato condotto nella capitale, in seguito alla sconfitta del padre Giuba di Numidia contro Gaio Giulio Cesare a Tapso nel 46 a.C.\nL'annessione avvenne nel 40 sotto Caligola, mentre la costituzione in province, di Mauretania Caesariensis e di Mauretania Tingitana avvenne solo nel 42 al tempo dell'imperatore, Claudio. Entrambe furono province imperiali, governate da un \"procurator Augusti\".\nA partire dalla Tetrarchia di Diocleziano (293), le due province subirono un'ulteriore suddivisione e dalla Mauretania Caesariense venne staccata la piccola regione all'estremit\u00e0 orientale con il nome di Mauretania Sitifense (\"Mauretania Sitifensis\"), che prendeva il nome dalla citt\u00e0 di \"Sitifis\", attuale S\u00e9tif). La Mauretania Tingitana venne annessa alla diocesi della Spagna. Nella successiva riorganizzazione operata nel periodo compreso tra la riunificazione imperiale di Costantino I (nel 324) e la morte di Teodosio I (nel 395), la diocesi delle Spagne fu sottoposta al controllo della Prefettura del pretorio delle Gallie. Il periodo tardo imperiale vide la difesa provinciale affidata ad un \"Comes Tingitaniae\" e ad un \"Dux limitis Mauretaniae Caesariensis\", mentre l'amministrazione a tre \"praeses\", di Mauretania \"Tingitana\", \"Caesariensis\" e \"Sitifensis\".\nStoria.\nAnnessione di Caligola e trasformazione in provincia di Claudio (40-44 d.C.).\nCon la messa a morte da parte di Caligola, del figlio di Giuba II, Tolomeo, nel 40 la Mauretania pass\u00f2 sotto il controllo diretto di Roma. Due anni pi\u00f9 tardi, nel 42, le popolazioni della Mauretania appena annessa si ribellarono, e il nuovo imperatore, Claudio, fu costretto ad inviare nella nuova provincia, il generale Gaio Svetonio Paolino. Costui condusse l'offensiva romana fin nell'Atlante sahariano, mentre in parallelo un altro generale, Gneo Osidio Geta, attacc\u00f2 il comandante nemico Sabalo, riuscendo a batterlo in due successivi scontri. E quando Salabo, dopo aver lasciato alcuni armati a guardia dei confini, si rifugi\u00f2 nel deserto, Geta ebbe il coraggio di seguirlo dopo essersi approvvigionato del quantitativo d'acqua maggiore che poteva. Ma le provviste d'acqua non furono sufficienti e Geta si trov\u00f2 in difficolt\u00e0 sia nell'avanzare, sia nel ritirarsi. Cassio Dione racconta allora che:\nDopo questi eventi, i barbari posero fine alla rivolta e vennero a patti tanto che Claudio pot\u00e9 istituire due nuove province sottoposte a due governatori di rango equestre: la Mauretania Cesariense (\"Mauretania Caesariensis\"), con capoluogo \"Iol\"-\"Caesarea\" (Cherchell), che comprendeva l'Algeria occidentale e centrale, fino all'attuale Cabilia, e la Mauretania Tingitana (\"Mauretania Tingitana\"), con capoluogo prima, probabilmente \"Volubilis\" e quindi \"Tingis\" (Tangeri). Le due province erano separate dal fiume Mulucha (oggi Muluya), circa 60\u00a0km ad ovest dell'attuale citt\u00e0 di Orano. Alcuni principati indigeni conservarono un'indipendenza di fatto nelle regioni interne montuose.\nDisordini da Traiano agli Antonini.\nLa \"Historia Augusta\" ci informa che se Traiano aveva sottomesso le trib\u00f9 della Mauretania, il suo successore Adriano, al momento di succedergli al trono (nel 117), si trov\u00f2 in serie difficolt\u00e0, tanto da essere costretto ad inviare in queste terre Marcio Liviano Turbone, reduce dalla guerra giudaica, per soffocare l'insurrezione appena scoppiata. Le ribellioni dei Mauri furono, quindi, domate. Sembra anche che i Baquati, provenienti dalla Tingitana, abbiano assediato una citt\u00e0 costiera della \"Caesariensis\", \"Cartenna\".\nTrib\u00f9 maure che si trovavano a sud del medio Atlante, tornarono a premere lungo i confini della Tingitana e a incunearsi tra le due province, fino a compiere scorrerie marittime lungo le coste della Betica durante il principato di Antonino Pio. E sebbene quest'ultimo fosse stato in grado di respingere i Mauri, costringendoli a chieder pace attraverso il generale Sesto Flavio Quieto e numerose \"vexillationes\" provinciali guidate anche dal prefetto degli \"auxilia\" spagnoli Tito Vario Clemente (145-148 d.C.), nuove incursioni si presentarono durante il regno di Marco Aurelio, proprio mentre l'imperatore filosofo era impegnato lungo il fronte settentrionale nella guerra contro Marcomanni, Quadi e Iazigi. I Mauri, che stavano compiendo saccheggi in tutta la Spagna e si erano spinti profondamente nella Betica fino ad Italica e ponendo sotto assedio la citt\u00e0 di \"Singilia Barba\", furono respinti dai suoi legati imperiali. Tra questi vi era anche l'amico fraterno di Marco, Aufidio Vittorino, accompagnato da forze speciali (\"vexillationes\" di altre province), e il governatore della Tingitana, Vallio Massimiano. L'area a sud dell'Atlante fu quindi sottoposta ad un controllo diretto pi\u00f9 efficace (172-177 circa), mentre al figlio del capotrib\u00f9 degli Zegrensi, un certo Giuliano il giovane, fu concessa la cittadinanza romana insieme alla moglie Faggura. Anche il figlio Commodo, durante il suo regno (180-192), fu costretto a combattere queste genti attraverso i suoi generali, riuscendo a vincerli.\nIl terzo secolo.\nAl tempo dell'imperatore Settimio Severo, l'allora legato pro praetore della Hispania Citerior, Tiberio Claudio Candido, fu costretto a combattere per terra e per mare alcune popolazioni ribelli, che il Mommsen non esclude possano essere stati della Mauretania.. Sotto Caracalla fu concessa una remissione dei debiti delle tasse non pagate, nota dall'iscrizione detta editto di Banasa. Il governatore della Tingitana al tempo di Alessandro Severo, un certo Furio Celso, riusc\u00ec a respingere nuove incursioni delle trib\u00f9 berbere della regione.\nDurante il principato di Gallieno, nel mezzo dell'anarchia militare, il governatore di Numidia, un certo Saturnino, sembra riusc\u00ec a respingere una nuova incursione di Mauri. Ancora sul finire del III secolo (nel 297) l'augusto Massimiano, partito per la Mauretania, riusc\u00ec a debellare una trib\u00f9 della zona, i Quinquegentiani, che erano penetrati anche in Numidia. L'anno successivo (298) rinforz\u00f2 le difese della frontiera africana dalle Mauritanie alla provincia d'Africa.\nI romani abbandonarono gran parte della Mauretania Tingitana gi\u00e0 alla fine del III secolo, compresa la citt\u00e0 di Volubilis, per ragioni ancora poco chiare.\nConquista vandala (V secolo).\nNel 429 la Mauritania Tingitana fu invasa dai Vandali provenienti dalla Betica. Si ritiene che i Vandali sbarcarono a Tangeri e procedettero in direzione di Ippona alla media di 5,75\u00a0km al giorno. La Mauritania Tingitana era un luogo ideale di sbarco in quanto era il punto dell'Africa romana difeso da meno reggimenti (circa - uomini). Essendo intenzionato a impadronirsi dell'Africa, i Vandali strinsero delle alleanze con tutti gli africani ostili ai Romani: Mauri (le trib\u00f9 native dell'Africa), Donatisti, Ariani (sette eretiche), fuorilegge. Nel 430 il re dei Vandali Genserico invase la Numidia e la Proconsolare, sconfiggendo il \"comes Africae\" Bonifacio, e assediando Ippona. L'arrivo di rinforzi dall'Impero d'Oriente, condotti da Aspar, anche se non riusc\u00ec a vincere Genserico, imped\u00ec a Genserico di conquistare per il momento Cartagine e a stringere con l'Impero d'Occidente la tregua di Trigezio (435), che stabiliva che i Romani riconoscevano ai Vandali il possesso della Mauritania (o parte di essa) e di parte della Numidia; in cambio i Vandali avrebbero pagato un tributo annuale all'Impero d'Occidente e davano in ostaggio ai Romani il figlio di Genserico, Unnerico; inoltre i Vandali sarebbero diventati \"foederati\".\nNel 439, tuttavia, i Vandali si impadronirono con l'inganno di Cartagine costringendo l'Impero d'Occidente a negoziare un nuovo trattato di pace; la pace del 442 riconosceva le conquiste fatte dai Vandali in Africa e la loro indipendenza dall'Impero; in cambio i Vandali cedettero all'Impero le Mauretanie, la Tripolitania e parte della Numidia Infatti le leggi di Valentiniano III confermano che i Romani ripresero per qualche tempo dopo il 442 ad amministrare le due Mauritanie. I territori africani rimasti in mano all'Impero erano stati per\u00f2 devastati a tal punto dai saccheggi dei Vandali, che Valentiniano III fu costretto a concedere alla Numidia cinque anni di esenzione fiscale per unit\u00e0 di terreno coltivabile. Anche le altre province subirono danni ingenti: da un editto fiscale del 21 giugno del 445 risulta che Numidia e Mauritania Sitifense versavano solo 1/8 delle tasse che versavano prima dell'invasione. La crisi economica dovuta alla perdita o alla devastazione di cos\u00ec tante province costrinse gli Imperatori a ridurre i benefici fiscali che favorivano i possessori terrieri ed evidentemente anche a ridurre i ranghi di un esercito gi\u00e0 debole: ci\u00f2 \u00e8 testimoniato da una legge in cui il regime di Ezio giustific\u00f2 l'introduzione di una nuova tassa con il fatto che lo stato si trovava a corto di soldi per il mantenimento dell'esercito a causa del calo di gettito fiscale dovuto alle perdite territoriali o alle devastazioni belliche. Secondo stime di Heather, la perdita delle imposte che versavano le province devastate o occupate dai Vandali era equivalente ai costi di mantenimento di almeno fanti o di cavalieri, molti dei quali dovettero presumibilmente essere licenziati a causa delle ristrettezze economiche.\nLa conquista di Cartagine determin\u00f2 anche la confisca dei possedimenti dei proprietari terrieri nella Proconsolare, che vennero assegnate ai Vandali pi\u00f9 eminenti, evidentemente per premiare la loro fedelt\u00e0 e i loro sacrifici; i lotti confiscati assunsero la denominazione di \"sortes vandalorum\" (lotti dei Vandali). A quanto pare i senatori a cui furono confiscati i lotti furono costretti all'esilio nei territori ancora in mano all'Impero, ed essendosi indebitati dopo l'esilio nella speranza che l'Impero avrebbe riconquistato presto Cartagine, in seguito al trattato del 442 rischiarono di finire in rovina, venendo solo salvati da una legge del 19 ottobre 443 che impediva ai creditori di citare in giudizio esuli dell'Africa per debiti contratti dopo la conquista di Cartagine. L'Imperatore Valentiniano III, inoltre, avendo a cuore le sorti dei proprietari terrieri espropriati dai Vandali nella Proconsolare, permise loro di ottenere nuove terre nelle due province della \"Mauritania\" ancora sotto il dominio imperiale, cio\u00e8 la \"Sitifense\" e la \"Cesariense\", dando loro la priorit\u00e0 nella concessione in affitto di terre pubbliche.\nLe Mauritanie e la Numidia occidentale, seppur formalmente ancora imperiali anche dopo il 442, erano comunque minacciate dagli insediamenti dei Mauri, che approfittarono della decadenza dell'Impero in Africa per espandere la propria influenza nella regione. Dopo il sacco di Roma del 455 i Vandali si impadronirono delle Mauritanie, della Sardegna, Corsica e Isole Baleari, anche se poi persero il controllo di gran parte delle Mauritanie a vantaggio dei Mauri.\nRiconquista bizantina.\nNel 534 l'Africa fu riconquistata dall'Impero romano d'Oriente in seguito alla vittoriosa spedizione del generale bizantino Belisario contro i Vandali. L'Imperatore Giustiniano I, con una legge del 534, ricostitu\u00ec le due province di \"Mauritania\" ponendole ognuna sotto il governo di un \"praeses\". La difesa delle due ricostituite province fu affidata a un \"dux Mauritaniae\" avente sede a \"Caesarea\". Secondo Pringle le due \"Mauritaniae\" a cui Giustiniano alluderebbe nel testo nella legge sarebbero da identificare con la \"Mauritania Caesarensis\" e con la \"Mauritania Tingitana\", nel VI secolo detta \"Gaditana\"; a quest'ultima provincia probabilmente furono aggregate le Isole Baleari. La \"Mauritania Sitifensis\" sarebbe stata effettivamente conquistata solo nel 539 dal \"magister militum Africae\" Salomone, e in un primo momento sarebbe stata inglobata nella Numidia, a giudicare dal fatto che nei \"De aedificis\" di Procopio \"Sitifis\" (capoluogo della \"Mauritania Sitifensis\") venga posta in \"Numidia\". Per altri autori (ad esempio Diehl, Bury e Jones), invece, le due \"Mauritaniae\" citate nel testo della legge sarebbero da identificare con la \"Caesarensis\" e con la \"Sitifensis\". Gran parte della Mauretania era tuttavia andata perduta, finita sotto il controllo dei Mauri, i quali invasero il territorio bizantino immediatamente dopo la sconfitta dei Vandali. Nel 539 il \"magister militum Africae\" Salomone riusc\u00ec tuttavia a sconfiggere i Mauri e a conquistare la \"Mauritania Sitifensis\", che in quel momento comprendeva la maggior parte dei territori bizantini nella \"Mauritania\". Infatti in \"Mauritania Caesarensis\" i Bizantini possedevano soltanto la fortezza di \"Caesarea\", mentre in \"Mauritania Tingitana\" soltanto la fortezza di \"Septem\". Un'ulteriore rivolta dei Mauri fu repressa nel 546 dal generale bizantino Giovanni Troglita.\nSotto il regno di Maurizio (582-602) l'Africa bizantina fu riorganizzata in esarcato: il primo esarca noto, Gennadio, \u00e8 attestato a partire dal 591. Secondo la \"descriptio orbis romani\" di Giorgio Ciprio, redatta agli inizi del VII secolo, all'epoca la \"Mauritania\" bizantina era suddivisa in due eparchie, la \"Mauritania I\" e la \"Mauritania II\": la \"Mauritania I\" comprendeva la \"Mauritania Sitifensis\" e i residui territori bizantini sulla costa in \"Mauritania Caesarensis\"; la \"Mauritania II\", invece, comprendeva \"Septem\" in \"Mauritania Tingitana\", la Spagna bizantina e le Isole Baleari. Nel 698, tuttavia, con la caduta di Cartagine, l'intera Africa bizantina fu conquistata dagli Arabi Musulmani.\nDifesa ed esercito.\nNon erano previsti stanziamenti di legioni: la difesa era assicurata dagli auxilia, nell'ordine di diverse migliaia. Quando le trib\u00f9 dell'interno creavano situazioni militari difficoltose per le forze romane in campo, giungevano dalla vicina Numidia distaccamenti della legio III Augusta, detti \"vexillationes\". Il procuratore, munito di un imperium su truppe cittadine, prendeva allora il titolo di \"procurator pro legato\".\n\"Auxilia\".\nSubito dopo la riorganizzazione dell'imperatore Claudio (41-44), furono installate alcune \"alae\" di cavalleria e \"cohortes\" di fanteria. Sappiamo, infatti, da alcune iscrizioni epigrafiche che nelle due provincie muritane c'erano:\nQuesta struttura amministrativo-militare rimase pressoch\u00e9 invariata fino alla conquista dei Vandali.\nStrutture militari lungo il \"limes\" delle provincie mauritane.\nA tal proposito qui sotto troverete alcune tabelle/legenda:\nMauretania Tingitana.\nNella provincia della Tingitana, il controllo romano si limit\u00f2 ai territori lungo la costa Atlantica, da \"Tingis\" fino alla citt\u00e0 di \"Sala\" (poco a nord di Rabat), e alla fertile zona del Tell, fino a \"Volubilis\", tanto che non \u00e8 certo che vi fosse un collegamento militare interno (con forti, fortini e torri di avvistamento) tra la \"Tingitana\" e la \"Caesariensis\" per via di terra. E sembra che a parte i disordini durante i regni di Adriano, Antonino Pio e Marco Aurelio, dopo questo periodo, la Tingitana rimase sufficientemente tranquilla. La citt\u00e0 di \"Volubilis\" si dot\u00f2 di nuove mura dal 168, sempre protetta dal vicino forte di Ain Schkour e ora anche di \"Tocolosida\". Sotto Settimio Severo la citt\u00e0 di \"Sala\" fu dotata di mura e di un forte, mentre a 6\u00a0km verso meridione fu scavato un fossato di ben 11\u00a0km integrato con un muro in alcuni suoi tratti.\nMauretania \"Caesariensis\" e \"Sitifensis\".\nL'occupazione della provincia della \"Caesariensis\" vide pochissimi progressi verso l'interno sotto Claudio e Nerone, tranne \"Oppidum Novum\" nella valle del fiume Ch\u00e9liff, poco pi\u00f9 a sud-ovest di \"Aquae Calidae\" e \"Zuccabar\". Fu solo con Traiano che inizi\u00f2 l'avanzata verso sud. Fu, infatti, costruita una strada munita di forti, fortini e torri di avvistamento, parallela alla costa mediterranea, che, collegata con l'Africa proconsolare presso Zarai, si spingeva da \"Auzia\" (ai piedi dei monti Titteri) verso occidente a \"Rapidum\", \"Oppidum Novum\", alla valle dello Ch\u00e9liff e poi fino a \"Siga\" sulla costa. Il successore Adriano provvide invece a potenziare le fortificazioni lungo questo nuovo tratto di \"limes\", con la costruzione di torri (soprattutto tra \"Auzia\" e \"Rapidum\") e nuovi forti a \"Rapidum\", \"Praesidium Sulfative\" (presso \"Abulae\") e a \"Thanaramusa\". E lo stesso fece Commodo con la costruzione di numerose torrette di avvistamento tra \"Auzia\" e \"Rapidum\", sia nella zona di Ain Temouchent.\nSotto Settimio Severo fu compiuta un'ulteriore avanzata verso sud nella \"Caesariensis\" con la costruzione di una nuova strada militare (munita di forti, fortini e torri di avvistamento; chiamata \"Nova Praetentura\"), che da Charef (sul confine con la Numidia) conduceva a \"Zabi\", Aras, \"Grimidi\", A\u00efn Touta, Boghar (a sud dei monti Titteri), Ain Toukria, Temardjanet, Aioun Sbiba (a sud del massiccio di Quarsenis), \"Cohors Breucorum\", \"Ala Milairia\", Lucu, Kaputtasaccura, Altava, Pomaria, fino a \"Siga\". Andava cos\u00ec creandosi una zona compresa tra le due strade (quella di Traiano e Adriano; e quest'ultima di Settimio Severo), chiamata \"Nova Praetentura\", in cui si realizzava una forma di difesa \"in profondit\u00e0\", i cui territori costituivano una zona d'attesa per le popolazioni nomadi o semi-nomadi che si trovavano a sud di questa fascia. Si trattava di un sistema di difesa molto similare, nella sua funzionalit\u00e0, a quello della Dacia \"Malvensis\" del \"limes Alutanus e Transalutanus\".\n\"Classis Mauretanica\".\nDi stanza a \"Cesarea Mauretaniae\" (l'attuale Cherchell in Algeria), la \"Classis Mauretanica\" aveva il compito di pattugliare le coste dell'Oceano Atlantico fino allo stretto di Gibilterra, oltre alle coste del Mediterraneo sud-occidentale della Mauretania stessa e della Spagna meridionale.\nEra un distaccamento della \"Classis Alexandrina\" (con comando speciale). La sua comparsa si fa risalire al 40 circa, al tempo dell'imperatore Caligola, o pi\u00f9 probabilmente a Claudio dopo la costituzione in provincia, anche se divenne flotta permanente dopo il 176 con Marco Aurelio.\nGeografia politica ed economica.\nLa Mauretania Cesariense presentava numerose citt\u00e0: quelle lungo la costa, spesso antiche colonie puniche, erano il capoluogo \"Iol Caesarea\" (oggi Cherchell), \"Igilgili\", \"Saldae\", \"Rusucurru\", \"Icosium\" (la moderna Algeri), \"Tipasa\" e \"Cartenna\"; mentre quelle dell'interno erano in prevalenza colonie romane di veterani come \"Sitifis\", \"Tubusuctu\", \"Rapidum\", \"Aquae Calidae Mauretaniae\" e \"Zuccabar\".\nMeno popolata era la Mauretania Tingitana, che presentava poche citt\u00e0 importanti, soprattutto lungo la costa, come \"Tingis\", \"Rusadir\", \"Lixus\", \"Banasa\" e il capoluogo \"Volubilis\".\nLa maggior parte delle coste delle due province mauretane, a contatto con il clima temperato del mediterraneo, fu utilizzato soprattutto per l'agricoltura (cereali in valli e pianure, viti e olivi sulle colline). Vi sorsero estesi latifondi di propriet\u00e0 imperiale, in parte derivati dai terreni di propriet\u00e0 regia; sempre di propriet\u00e0 imperiale erano alcuni distretti minerari e forestali.\nFu nativo della Mauretania l'imperatore Macrino, un cavaliere che prese il potere nel 217 dopo l'assassinio di Caracalla ma venne a sua volta sconfitto e giustiziato da Eliogabalo l'anno successivo.\nNel 44, dopo quattro anni di rivolte, l'Imperatore Claudio divise il regno di Mauretania in due province. \"Caesarea\" divenne il capoluogo della \"Mauretania Caesariensis\", una delle due province. Claudio diede poi alla citt\u00e0 due nomi: il capoluogo \"Caesariensis\" e la citt\u00e0, colonia romana con il secondo nome di \"Colonia Claudia Caesarea\". La citt\u00e0 ebbe, quindi un porto, dove fu insediato un distaccamento della \"Classis Alexandrina\" e che in seguito divenne la \"Classis Mauretanica\". Fu quindi luogo di nascita dell'Imperatore Macrino, succeduto a Caracalla. Poi nel V secolo fu assediata e distrutta dai Vandali, per poi essere rioccupata dall'Imperatore bizantino Giustiniano I, che la restaur\u00f2 e la riport\u00f2 al suo antico splendore."}
{"id": "1556174", "revid": "907190", "url": "https://it.wikipedia.org/wiki?curid=1556174", "title": "Sci alpino", "text": "Lo sci alpino, anche detto sci di discesa, \u00e8 uno sport invernale che consiste nello scendere a valle lungo un pendio montano scivolando sulla neve grazie a un paio di sci ai piedi, agganciati, mediante gli attacchi, ad appositi scarponi, generalmente effettuato su pendii attrezzati di pet (\"piste\") con impianti di risalita e trattamento del manto nevoso (la variante \"fuoripista\" viene al contrario praticata su terreni innevati non battuti e spesso si associa alla pratica di una disciplina affine, ma distinta dallo sci alpino, lo scialpinismo).\nEntrato a far parte del programma dei Giochi olimpici invernali per la prima volta in occasione dei IV Giochi olimpici invernali di , che assegnarono solo due medaglie (maschile e femminile) nella combinata, mentre ai XXI Giochi olimpici invernali di le medaglie assegnate sono state invece dieci, cinque maschili e cinque femminili. Ci sono 6 specialit\u00e0, Gigante, slalom speciale, discesa libera, super gigante, parallelo e combinata, l'attivit\u00e0 agonistica internazionale \u00e8 regolata dalla Federazione Internazionale Sci (FIS) (lo sci acrobatico (o \"freestyle\") e lo sci di velocit\u00e0 (o \"chilometro lanciato\"), pur condividendo con quello alpino la caratteristica distintiva del \"tallone bloccato\", sono considerati sport a s\u00e9, pur essendo governati dalla stessa federazione).\nStoria.\nSebbene la storia dello sci sia plurimillenaria (i pi\u00f9 antichi sci rinvenuti risalgono al VII millennio a.C.), lo sci alpino in senso moderno inizi\u00f2 a svilupparsi soltanto a partire da met\u00e0 del XIX secolo, quando furono introdotti attrezzi in grado di facilitare l'esecuzione delle curve in discesa. Nel 1840, a Schreiberhau (l'odierna Szklarska Por\u0119ba), \u00e8 attestato l'uso di sci fatti esclusivamente per la discesa; nel 1850 il norvegese Sondre Norheim elabor\u00f2 la tecnica del \"telemark\", presentata ufficialmente a Oslo nel 1866, e nel 1870 elabor\u00f2 i primi sci configurati in senso moderno, anche se si trattava ancora di sci nordici (a tallone libero) e non da sci alpino in senso stretto.\nGi\u00e0 nel 1861, tuttavia, sono attestate competizioni di sci alpino, a La Porte negli Stati Uniti, anche femminili. Sulle Alpi, l'esordio dello sci come attivit\u00e0 sportiva viene fatto risalire al 1864, quando l'albergatore di Sankt Moritz (Svizzera) Johannes Badrutt apr\u00ec la sua struttura ricettiva anche in inverno e vi invit\u00f2 i suoi abituali clienti inglesi, fino ad allora solo villeggianti estivi, scommettendo che avrebbero trovato le attivit\u00e0 invernali della localit\u00e0 divertenti quanto quelle estive. All'anno successivo risale il primo incidente sciistico ricordato, una gamba rotta in Norvegia, mentre \u00e8 del 1866 l'introduzione dei due bastoncini in gara. Negli anni settanta, ottanta e novanta del XIX secolo si diffusero le prime fabbriche di sci e i primi sci club in Europa, Nordamerica e Oceania. Iniziavano intanto a prendere forma quelle che sarebbero divenute le \"classiche\" dello sci alpino.\nNel 1896 l'austriaco Mathias Zdarsky scrisse \"Alpine Lilienfelder Ski-lauf Technik\", il primo manuale di sci alpino, mentre nel 1910 il suo connazionale Hannes Schneider elabor\u00f2 un nuovo movimento per curvare (la \"tecnica Arlberg\"), che si staccava nettamente dalla tradizione del \"telemark\" e si avvicinava recisamente a quella dello sci alpino moderno.\nIntorno agli anni venti del XX secolo la fase pionieristica dello sci alpino inizi\u00f2 a sedimentare le sperimentazioni dei decenni precedenti e a codificare stabilmente la disciplina; nel 1924 venne fondata la FIS. Il nuovo sport tuttavia non fu presente alla prime tre edizioni dei Giochi olimpici invernali e fece il suo debutto soltanto a , con la sola specialit\u00e0 della combinata (sia maschile sia femminile). I primi Campionati mondiali di sci alpino furono invece disputati a M\u00fcrren, in Svizzera, nel 1931, dove dieci anni prima si era disputato il primo slalom speciale.\nCon il secondo dopoguerra lo sci alpino usc\u00ec definitivamente dalla sua fase pionieristica ed entr\u00f2 in quella moderna; non pi\u00f9 passatempo per genti di montagna o per ricchi turisti, divenne sport, se non di massa, almeno diffuso in sempre pi\u00f9 ampi strati di popolazione nei Paesi dotati di montagne adatte. A contribuire a tale successo furono il diffondersi, in Europa e Nordamerica, di stazioni sciistiche attrezzate, soprattutto con impianti di risalita, e di collegamenti ferroviari e stradali che consentivano di raggiungerle in tempi brevi anche partendo dalle citt\u00e0 di pianura. Un contributo decisivo venne anche dall'evoluzione tecnica dell'equipaggiamento: sia dell'abbigliamento, che divenne impermeabile e a miglior tenuta contro il freddo, sia degli stessi sci, che dal tradizionale legno massiccio passarono a essere costruiti con nuovi materiali (alluminio prima, materie plastiche poi) in grado di renderli pi\u00f9 facili da maneggiare e pi\u00f9 economici all'acquisto.\nA decretare il successo di pubblico dello sci alpino come disciplina agonistica fu, in modo determinante, la televisione: i VII Giochi olimpici invernali di furono i primi a essere interamente trasmessi sul piccolo schermo. Dieci anni dopo la FIS organizz\u00f2 la prima Coppa del Mondo di sci alpino, circuito internazionale che ogni anno, durante l'intera stagione invernale, vede i migliori sciatori alpini confrontarsi in una serie di gare disputate nelle principali stazioni sciistiche europee, nordamericane e asiatiche (con sporadiche tappe in Sudamerica e Oceania); ai piazzamenti ottenuti in gara viene attribuito un punteggio, attraverso il quale si determinano i vincitori delle due Coppe del Mondo generali (una maschile e una femminile) e delle varie Coppe del Mondo di specialit\u00e0.\nEquipaggiamento.\nSci.\nLo sci come attrezzo \u00e8 storicamente un oggetto di legno dalla forma allungata e appiattita su cui sono posizionati degli attacchi per i piedi dello sciatore. Ai primordi lo sci corrispondeva letteralmente a questa descrizione: sia la parte superiore che il fondo erano di legno e gli attacchi consistevano in due legacci che assicuravano il piede all'attrezzo. A causa delle caratteristiche dei pendii, mossi e pieni di dossi e cunette, e della neve, fresca e non compressa da alcun tipo di macchinario, i primi sci presentavano una punta molto rialzata e una lunghezza attorno ai due metri.\nCon lo svilupparsi della tecnica e delle prime stazioni sciistiche, che per la prima volta offrirono piste, si cominciarono ad applicare le prime lamine, ovvero delle strisce di metallo affilate assicurate al fondo dello sci con dei chiodi. Le lamine permettono di incidere meglio la neve e quindi di assicurare una migliore tenuta. Altra importante innovazione fu l'invenzione della soletta in grafite, che permette un notevole guadagno in termini di scorrevolezza e quindi velocit\u00e0 per via del minore attrito con la neve rispetto al legno.\nNegli anni novanta del XX secolo l'introduzione degli sci sciancrati e, conseguentemente, della tecnica \"carving\" ha modificato significativamente i movimenti della sciata. Precedentemente, infatti, per curvare lo sciatore doveva fare \"sbandare\" lo sci per fargli cambiare direzione; con lo sci sciancrato, invece, per via del fatto di avere punta e coda pi\u00f9 larghe, lo sciatore fa piegare lo sci, inclinandosi e pu\u00f2 quindi descrivere una curva senza mai far sbandare lo sci ma viceversa facendolo scorrere sulla lamina, con ovvi vantaggi in termini di velocit\u00e0 di percorrenza.\nAttacchi.\nInizialmente gli sci venivano collegati al piede dello sciatore attraverso semplici legacci di cuoio. In seguito furono sviluppate strutture rigide dette \"attacchi\"; tra le prime, quella introdotta da Mathias Zdarsky nel 1856 e quella imbullonata di Fritz Huitfeldt del 1894. L'invenzione degli attacchi a sganciamento facile risale al 1939 e si deve a Hjalmar Hvam, ma fu soltanto nel 1948 che Jean Beyl elabor\u00f2 gli attacchi con piastra di sganciamento, che poi s'imposero definitivamente; nel 1957 furono introdotti i primi attacchi che si serravano allo scarpone in un unico movimento del piede.\nNei decenni seguenti in ambito agonistico vennero introdotti sistemi di sgancio rapido, che permettono allo sci di liberare il piede in caso di caduta evitando di sottoporre a pericolose sollecitazioni gambe e ginocchia dello sciatore.\nScarponi.\nPer oltre un secolo gli sci da discesa vennero assicurati a normali scarponi da montagna in cuoio. Fu l'evoluzione degli attacchi a rendere necessario un corrispettivo adattamento degli scarponi, fino alla creazione di modelli progettati esclusivamente per la pratica di questo sport. I primi scarponi con fibbie ad aggancio/sgancio rapido furono lanciati sul mercato nel 1955 e gi\u00e0 due anni dopo Bob Lange cre\u00f2 i primi scarponi realizzati interamente in plastica rigida. La produzione su scala industriale di questo genere di scarponi inizi\u00f2 a met\u00e0 anni sessanta.\nBastoncini.\nPer migliorare la stabilit\u00e0, specie in curva, gli sciatori impugnano una coppia di bastoncini dotati di puntale; originariamente in legno, a partire dagli anni cinquanta vengono realizzati in alluminio e successivamente anche in fibra di carbonio.\nAbbigliamento.\nAccanto all'attrezzatura tecnica indispensabile per la pratica dello sport, gli sciatori alpini indossano abitualmente, a partire anche in questo caso dal secondo dopoguerra, un abbigliamento specifico, atto a migliorare tanto la comodit\u00e0 quanto la sicurezza delle sciate.\nTuta.\nLa tuta da sci veste integralmente lo sciatore, \u00e8 impermeabile e imbottita per proteggere da vento, umidit\u00e0 e freddo. Nello sci amatoriale pu\u00f2 essere sostituita dall'abbinamento di un giaccone e un paio di pantaloni con le stesse caratteristiche, mentre in ambito agonistico \u00e8 sempre in uso un pezzo unico e realizzata in modo da risultare il pi\u00f9 aderente possibile e, quindi, aerodinamica. \u00c8 sempre corredata da un paio di guanti.\nLa sicurezza in caso di caduta viene migliorata dall'inserimento di protezioni per la schiena, ovvero dei \"gusci\" solitamente in plastica che si adattano alla schiena dello sciatore e la proteggono dagli impatti. Sono state introdotte anche protezioni per le braccia (largamente utilizzate dagli atleti in quanto attutiscono l'impatto con i paletti) e per le gambe, dette parastinchi, anch'essi di plastica, che coprono le tibie e sono usati in particolare per la specialit\u00e0 dello slalom speciale, a causa dei continui contatti con i pali.\nMaschera.\nPer proteggere gli occhi e migliorare la visibilit\u00e0, spesso insufficiente visto che lo sci alpino \u00e8 uno sport che si pratica all'aperto in montagna durante la stagione invernali, gli sciatori indossano regolarmente occhiali costituiti da una o pi\u00f9 lenti che variano la visuale dell'atleta, detti per questo anche \"maschera da sci\"; essi ricoprono gran parte della parte superiore del viso e sono variamente colorati. Quella pi\u00f9 scura, sull'arancione, serve per giornate prevalentemente soleggiate, mentre quelle pi\u00f9 chiare per giornate di scarsa visibilit\u00e0. La montatura \u00e8 foggiata in modo da aderire completamente alla testa dell'atleta; un elastico l'assicura al capo dello sciatore o, sempre pi\u00f9 frequentemente, al suo casco.\nCasco.\nInizialmente lo sci alpino era praticato a capo scoperto oppure indossando berretti o passamontagna per difendersi solo dal freddo. Le esigenze di sicurezza iniziarono ad affermarsi soltanto con l'avvento dell'epoca moderna dello sci, ma ancora per lungo tempo il casco non fu obbligatorio n\u00e9 erano presenti sul mercato modelli creati per lo sci. Negli anni sessanta la maggior parte dei caschi non consistevano che in una semplice calotta di cuoio imbottita, dalle capacit\u00e0 protettive limitate. Successivamente venne introdotto l'obbligo dell'uso del casco nelle competizioni di discesa libera, senza tuttavia specifiche di omologazione per i caschi. In seguito l'obbligo venne esteso a tutte, anche alle competizioni di slalom gigante e quindi supergigante, fino allo slalom speciale .\nSui caschi pu\u00f2 anche essere montata una mentoniera, solitamente in metallo, che rappresenta un'ulteriore protezione per il viso.\nTecnica.\nOggi sulle piste si osservano sia la tecnica di sci alpino classica, , sia quella \"carving\" praticata con gli sci sciancrati,sul mercato dal 1997. Proprio a causa dell'introduzione degli sci sciancrati - ma anche del miglioramento delle condizioni delle piste da sci, meglio preparate e con un fondo pi\u00f9 compatto - si \u00e8 assistito a un notevole aumento della velocit\u00e0, non solo per quanto riguarda le competizioni, ma anche sulle piste degli sciatori amatoriali. Di conseguenza sono state anche migliorate le misure di sicurezza, sia per quanto riguarda l'equipaggiamento dello sciatore sia per la preparazione e la messa in sicurezza delle piste.\nTecnica classica.\nLa tecnica classica dello sci alpino viene appresa attraverso una serie di fasi successive. Inizialmente s'insegna a controllare gli sci: i maestri fanno muovere i principianti in piano, usando i bastoncini e mantenendo un'impostazione del corpo centrale, e poi spiegano come risalire un pendio con gli sci paralleli (\"a scaletta\") oppure divergenti (\"a spina di pesce\", affine al passo pattinato corto dello sci di fondo); successivamente insegnano a controllare gli sci mediante gli spigoli (\"d\u00e9rapage\"), l'impiego dei bastoncini per mantenere l'equilibrio e il movimento dello \"spazzaneve\" (avvicinare le punte degli sci allargando le code, cos\u00ec da rallentare l'andatura).\nL'elemento tecnico pi\u00f9 complesso dello sci alpino \u00e8 l'esecuzione delle curve; possono essere compiute in vari modi, di difficolt\u00e0 crescente a causa dell'aumentare della velocit\u00e0 di realizzazione (e, di conseguenza, della sciata stessa):\nTipiche sono le \"spigolate\" sui tratti in rettilineo battuti e in curva con lo sci esterno che tende ad andare per la tangente.\nTecnica \"carving\".\nCon gli sci sciancrati lo sciatore pu\u00f2 eseguire veloci curve \"in conduzione\" con un raggio di curvatura molto pi\u00f9 stretto di quella consentita dagli sci tradizionali. In questa tecnica si pongono gli sci di taglio sulla neve, di spigolo; \u00e8 poi la curvatura stessa dello sci a determinare la traiettoria, mantenendo un'angolazione ottimale tra ginocchia, anche, busto e spalle per evitare di entrare in rotazione. La tecnica presenta alcune analogie con quella dello snowboard e consente di evitare sbandamenti o derapate in diagonale verso l'esterno: in tal modo viene cambiata direzione anche ripetutamente senza diminuire la velocit\u00e0. Per questa ragione questa tecnica si \u00e8 imposta universalmente nello sci agonistico.\nAgonismo.\nDiscipline.\nLo sci alpino moderno si articola in quattro diverse discipline (discesa libera, supergigante, slalom gigante, slalom speciale), cui si aggiungono la combinata, che unisce una prova di discesa e una di slalom, e la supercombinata, che unisce una prima manche di discesa breve o di supergigante e una seconda di slalom. Le prime due sono considerate \"discipline veloci\", le altre due \"discipline tecniche\". Nel corso degli anni la FIS ha introdotto anche diverse varianti alle discipline tradizionali, quali discese sprint, giganti paralleli o slalom paralleli.\nTutte le gare di sci alpino prevedono il passaggio cronometrato degli atleti, in successione, lungo uno stesso percorso tracciato su una pista da sci. A delimitare il campo di gara \u00e8 una serie di \"porte\" (coppie di paletti, singoli o doppi) attraverso le quali devono transitare gli sciatori; ogni percorso differente comporta la squalifica dell'atleta. Le varie discipline si differenziano per la distanza tra le porte, e di conseguenza per la velocit\u00e0 di discesa: massima nella discesa libera, minima nello slalom speciale, con supergigante e gigante in posizione intermedia. Oltre che pi\u00f9 ravvicinate, nelle prove pi\u00f9 lente (gigante e slalom, dette \"discipline tecniche\", in contrapposizione a quelle \"veloci\") le porte sono anche maggiormente sfalsate, richiedendo pertanto l'esecuzione di curve pi\u00f9 accentuate.\nFin dagli albori sia maschili che femminili, le varie specialit\u00e0 iniziarono a differenziarsi gi\u00e0 nel corso del XIX secolo. Le prime gare a essere disputate regolarmente furono quelle di discesa libera (del 1861 i primi resoconti giornalistici, negli Stati Uniti), seguite da quelle di slalom speciale. La codificazione delle due discipline riconosciuta dalla FIS venne per\u00f2 soltanto nel 1928, in occasione dei Campionati britannici di quell'anno. Contestualmente inizi\u00f2 a essere introdotta anche la combinata: la prima fu disputata a Sankt Anton am Arlberg in quello stesso 1928. Ai primi Campionati mondiali di sci alpino di M\u00fcrren 1931 si disputarono gare di discesa e slalom, mentre il debutto dello sci alpino ai Giochi olimpici () ebbe in programma la sola gara di combinata.\nLo slalom gigante fu codificato nel secondo dopoguerra, anche se gi\u00e0 nel 1905 Mathias Zdarsky aveva tracciato una gara con caratteristiche simili, e divenne disciplina mondiale a partire da Aspen 1950 e olimpica da . Discesa libera, slalom gigante e slalom speciale, oltre a occasionali paralleli, fanno parte del circuito della Coppa del Mondo di sci alpino fin dalla prima edizione, nel 1967, mentre il supergigante entr\u00f2 nel programma della Coppa nel 1983, in quello iridato a Crans-Montana 1987 e in quello a cinque cerchi a . Nel XXI secolo \u00e8 stata invece introdotta la supercombinata, in sostituzione della combinata iridata a partire dai Mondiali di \u00c5re 2007 e di quella olimpica dai Giochi di ; in Coppa del Mondo affianca la combinata dalla stagione 2004-2005.\nCompetizioni.\nClassiche.\nLe prime gare di sci alpino di cui si ha notizia certa furono disputate in Norvegia e negli Stati Uniti negli anni sessanta del XIX secolo, spesso articolate su pi\u00f9 giorni (\"settimane della neve\") e abbinate a competizioni di sci nordico, ma fu soltanto a partire dalla fine del secolo e dagli inizi di quello successivo che iniziarono a prendere forma appuntamenti annuali ricorrenti: le prime \"classiche \" dello sci alpino.\nLa prima competizione documentata a Kitzb\u00fchel, in Austria, \u00e8 del 1894-1895: si trattava dell'antenata del trofeo dell'Hahnenkamm, che si disputa regolarmente dal 1931. Nel 1924 \u00e8 stato avviato il Parsenn-Derby a Davos, nel 1928 si disput\u00f2 a Sankt Anton am Arlberg la prima edizione dell'Arlberg-Kandahar, l'unica grande classica senza sede fissa (\u00e8 stata organizzata anche a M\u00fcrren, Chamonix, Sestriere e Garmisch-Partenkirchen), e nel 1930 a Wengen debutt\u00f2 il trofeo del Lauberhorn. Al 1961 risale la prima edizione della Coppa Vitranc a Kranjska Gora e al 1964 il trofeo femminile di Maribor, Zlata lisica.\nDal 1966-1967 le classiche sono state generalmente inserite nel circuito della Coppa del Mondo.\nCampionati nazionali.\nNei primi decenni del XX secolo nei Paesi alpini, scandinavi e nordamericani vennero organizzati Campionati nazionali di sci annuali, inizialmente limitati allo sci nordico. L'alpino fece il suo debutto ai Campionati britannici del 1921, disputati a Wengen, per poi diffondersi rapidamente in tutte le nazioni montane.\nMondiali.\nI primi Campionati mondiali di sci alpino si tennero a M\u00fcrren, in Svizzera, nel 1931 e fino al 1939 vennero disputati ogni anno. Sospesi a causa della Seconda guerra mondiale, i Mondiali vennero ripresi nel 1948 con cadenza biennale e fino al 1982 si disputarono negli anni pari; negli anni in cui si svolgevano i Giochi olimpici invernali le gare olimpiche erano valide anche come gare dei Mondiali - tranne la combinata, valida solo per questi ultimi. Dal 1985 la rassegna iridata \u00e8 stata spostata agli anni dispari, per evitare la concomitanza con i Giochi olimpici. La formula dei Mondiali, rimasta sempre invariata, prevede che nell'arco di una-due settimane si disputi, entro una stessa stazione o comprensorio sciistico, una gara per ogni disciplina; i primi tre classificati ricevono rispettivamente medaglie d'oro, d'argento e di bronzo.\nTutte le gare dei Mondiali sono sempre state sia maschili sia femminili. Nella prima edizione si gareggi\u00f2 in discesa libera e slalom speciale; la combinata fu introdotta nel 1932, lo slalom gigante nel 1950 e il supergigante Campionati mondiali di sci alpino 1987. Dal 2007 la supercombinata ha sostituito la combinata.\nDal 1982 la FIS organizza anche Mondiali juniores, con cadenza annuale. La formula \u00e8 identica a quella dei Mondiali \"seniores\", salvo che per la combinata, la cui classifica viene stilata sommando i tempi di discesa, gigante e slalom.\nOlimpiadi.\nLo sci alpino debutt\u00f2 ai Giochi olimpici invernali a , con sole gare di combinata. Discesa libera e slalom speciale furono introdotti a , lo slalom gigante a e il supergigante a . La combinata non \u00e8 stata disputata a e a \u00e8 stata sostituita dalla supercombinata; tutte le gare sono sempre state sia maschili sia femminili e la formula \u00e8 identica a quella dei Mondiali.\nCoppa del Mondo.\nLa Coppa del Mondo \u00e8 un circuito internazionale, maschile e femminile, organizzato dalla FIS e che assegna un trofeo generale e uno per ognuna delle discipline previste. Ogni stagione si articola lungo un calendario nel quale si succedono \"tappe\" in varie localit\u00e0 sciistiche, per lo pi\u00f9 europee, nordamericane e dell'Estremo Oriente, ognuna delle quali ospita gare di alcune delle varie specialit\u00e0. In ogni gara vengono assegnati punteggi in base alla classifica all'arrivo; la somma dei punteggi determina le classifiche di Coppa, generale e di specialit\u00e0. Ai vincitori viene consegnato un trofeo: la coppa di cristallo.\nLa Coppa del Mondo debutt\u00f2 nella stagione 1966-1967 e la sua formula fu ideata da Bob Beattie, allenatore della nazionale statunitense, da Honor\u00e9 Bonnet, allenatore della nazionale francese, e da Serge Lang, giornalista francese. Le Coppe del Mondo di discesa libera, di slalom gigante e di slalom speciale sono state assegnate fin dalla prima edizione del circuito; quella di supergigante dal 1985-1986 e quella di combinata dal 2006-2007.\nAltri circuiti e manifestazioni.\nAccanto alla Coppa del Mondo la FIS organizza anche altri circuiti internazionali: in ognuno di essi le gare si svolgono in stazioni sciistiche raccolte in un unico continente, anche se la partecipazione alle gare non prevede limitazioni di nazionalit\u00e0. Quello pi\u00f9 dal maggior rilievo tecnico \u00e8 la Coppa Europa, che si disputa dal 1971-1972; alla stagione precedente (1970-1971) risale la Nor-Am Cup nordamericana. Di tasso tecnico nettamente inferiore sono l'Australia New Zealand Cup (Oceania, dal 1999), la Far East Cup (Asia - limitatamente all'Estremo Oriente -, dal 1999) e la South American Cup (Sudamerica, dal 2000).\nA livello giovanili sono riconosciuti dalla FIS anche i Campionati nazionali juniores, le Universiadi invernali e le gare \"juniores\", cui va aggiunto il Trofeo Topolino; \u00e8 inoltre previsto dalla Federazione tutto un insieme di singole gare, non legate tra loro in un qualche circuito ma che hanno comunque una veste ufficiale: gare FIS, Campionati militari, gare \"citizen\", ecc. I Giochi asiatici invernali, infine, sono una manifestazione polisportiva che include anche gare di sci alpino.\nSci alpino paralimpico.\nLo sci alpino paralimpico \u00e8 la variante dello sci alpino praticata da atleti con disabilit\u00e0 fisiche o visive. L'attrezzatura \u00e8 adattata all'abilit\u00e0 funzionale dello sportivo, che pu\u00f2 utilizzare normali sci, una slitta montata su monosci, stabilizzatori o protesi ortopediche a seconda dei casi. Le persone affette da cecit\u00e0 o ipovisione possono sciare accompagnate da una guida che li precede sulla pista dando loro indicazioni vocali sul percorso da seguire.\nL'attivit\u00e0 agonistica internazionale \u00e8 organizzata dal Comitato Paralimpico Internazionale. Per le principali competizioni vale il regolamento della Federazione Internazionale Sci (FIS) integrato da disposizioni dettate dall'IPASC. Si disputano gare in tutte le specialit\u00e0 alpine (discesa libera, supergigante, slalom gigante, slalom speciale, combinata/supercombinata). Gli sciatori sono divisi in categorie in base al tipo e al grado di disabilit\u00e0. Lo sci alpino \u00e8 presente nel programma dei Giochi paralimpici invernali sin dalla prima edizione di , in Svezia."}
{"id": "1556177", "revid": "149726", "url": "https://it.wikipedia.org/wiki?curid=1556177", "title": "Pangolino di Temminck", "text": ""}
{"id": "1556178", "revid": "152625", "url": "https://it.wikipedia.org/wiki?curid=1556178", "title": "Everything But The Girl", "text": ""}
{"id": "1556179", "revid": "599013", "url": "https://it.wikipedia.org/wiki?curid=1556179", "title": "Step\u00e1n Trochta", "text": ""}
{"id": "1556182", "revid": "1318658", "url": "https://it.wikipedia.org/wiki?curid=1556182", "title": "Red Bull BC One", "text": "Red Bull BC One \u00e8 una manifestazione internazionale di break dance a cadenza annuale sponsorizzata dall'azienda Red Bull.\nSi tratta di una competizione a carattere individuale (detta anche \"one on one\") in cui la fase finale annovera sedici b-boy che si scontrano in gare ad eliminazione diretta, giudicati da cinque esperti. I vincitori delle competizioni regionali e i migliori piazzati dell'anno precedente, assieme ad una selezione di wild card, contribuiscono a costituire il gruppo finale dei 16.\nL'evento principale si \u00e8 tenuto per la prima volta nel 2004 a Biel, Svizzera ed ha sempre mantenuto carattere annuale, cambiando luogo di svolgimento: nel 2005 si \u00e8 trasferito a Berlino, Germania; nel 2006 in America a San Paolo, Brasile; nel 2007 \u00e8 stata Johannesburg, Sudafrica, nel 2008 si \u00e8 svolta a Parigi in Francia ;nel 2009 a New York negli Stati Uniti, nel 2010 a Tokyo in Giappone, nel 2011 \u00e8 sbarcata a Mosca in Russia, nel 2012 a Rio de Janeiro in Brasile e nel 2013 \u00e8 volato a Seul in Corea del Sud, nel 2014 l'evento \u00e8 tornato in Francia a Parigi per la seconda volta,Il 2015 sar\u00e0 la volta per l'Italia di ospitare l'evento a Roma,nel 2016 l'evento torna in Giappone per la seconda volta nella citt\u00e0 di Nagoya,nel 2017 si trasferisce nei Paesi Bassi ad Amsterdam; il 2018 \u00e8 la seconda volta per la Svizzera di ospitare l'evento dopo la primissima edizione, stavolta per\u00f2 a Zurigo; nel 2019 sar\u00e0 Mumbai in India ad ospitare la finale. Nel 2020 sar\u00e0 il turno dell'Austria per la prima volta nella storia del BC One.\nIl DVD ufficiale del Red Bull BC One documenta annualmente tutto lo spettacolo e solitamente esce nell'anno successivo alla manifestazione. Tuttavia la produzione del DVD \u00e8 stata criticata per il doppiaggio della musica durante le esibizioni ed \u00e8 stato riscontrato un taglio di porzioni della manifestazione.\nNel 2007, Alastair Siddon ha diretto un film sul campionato Red Bull BC One 2007. Il film \u00e8 stato pubblicato nel marzo del 2010 con il titolo \"Turn it Loose.\"\n2019.\nSede: Mumbai, India\nGiudici:\nDJ: \nHost:\nIn grassetto i vincitori.\n2018.\nSede: Zurigo, Svizzera\nGiudici:\nDJ: \nHost:\nIn grassetto i vincitori.\n2017.\nSede: Amsterdam, Paesi Bassi\nGiudici:\nDJ: \nHost:\nIn grassetto i vincitori.\n2016.\nSede: Nagoya, Giappone\nGiudici:\nDJ:\nHost:\nIn grassetto i vincitori.\n2015.\nSede: Roma, Italia\nGiudici:\nDJ:\nHost:\nIn grassetto i vincitori.\n2014.\nSede: Parigi, Francia\nGiudici:\nDJ:\nHost:\nIn grassetto i vincitori.\n2013.\nSede: Seul, Corea del Sud.\nGiudici:\nDJ:\nHost:\nIn grassetto i vincitori.\n2012.\nSede: Rio de Janeiro, Brasile.\nGiudici:\nDJ:\nHost:\nIn grassetto i vincitori.\n2011.\nSede: Mosca, Russia\nGiudici:\nDJ:\nHost:\nIn grassetto i vincitori\n2010.\nSede: Tokyo, Giappone\nGiudici:\nDJ:\nHost:\nIn grassetto i vincitori.\n2009.\nSede: New York, USA\nGiudici:\nDJ:\nHost:\nIn grassetto i vincitori.\n2008.\nSede: Parigi, Francia\nGiudici:\nDJ:\nHost:\nIn grassetto i vincitori.\n2007.\nPer il 2007, le qualificazioni si sono tenute in nove diversi paesi: Francia, Giappone, Germania, Brasile, Sudafrica, Stati Uniti d'America, Svezia, Taiwan e Russia. I vincitori pi\u00f9 quattro wild card sono stati affiancati dai tre migliori piazzati dell'edizione 2006. Tuttavia due dei breaker - \"Baek\" ( Corea), wild card, e \"Just Do It\" ( Paesi Bassi), qualificatosi nell'evento tedesco - si sono dovuti ritirare per infortunio. Sono stati rimpiazzati da \"Cico\" ( Italia) e \"Jed\" ( Sud Africa).\nSede: Johannesburg, Sudafrica\nGiudici:\nDJ:\nDJ Renegade (Londra, Regno Unito)\nHost:\nIn grassetto i vincitori.\n2006.\nSede: San Paolo, Brasile\nGiudici:\nIn grassetto i vincitori.\n2005.\nSede: Berlino, Germania\nGiudici\nIn grassetto i vincitori.\n2004.\nSede: Biel, Svizzera\nGiudici\nDJ\nIn grassetto i vincitori.\nPartecipanti precedenti per regione.\nI Bboy in grassetto indicano i precedenti campioni del Red Bull BC One."}
{"id": "1556185", "revid": "1442080", "url": "https://it.wikipedia.org/wiki?curid=1556185", "title": "Meditazioni metafisiche", "text": "Le Meditazioni metafisiche (sottotitolo: \"Nelle quali sono dimostrate l'esistenza di Dio e la distinzione reale tra l'anima e il corpo dell'uomo\"), scritte da Ren\u00e9 Descartes (1596 - 1650) e pubblicate per la prima volta in latino col titolo \"Meditationes de prima philosophia\" nel 1641, espandono il sistema filosofico cartesiano, ampliando la prima formulazione che ne era stata fatta nel \"Discorso sul metodo\" (1637).\nNel 1647 Louis Charles d'Albert de Luynes pubblic\u00f2 una traduzione francese, riveduta da Descartes, col titolo \"M\u00e9ditations m\u00e9taphysiques\".\nContenuto.\nL'opera, che si apre con una lettera \"Al Decano e ai Dottori della sacra Facolt\u00e0 di teologia di Parigi, sapientissimi e illustrissimi\", procede con una prefazione per il lettore ed un compendio delle sei meditazioni, ognuna delle quali sar\u00e0 riferita alla precedente come se si fosse compiuta \u201cieri\u201d:\nL'ampliamento del pensiero espresso nel \"Discorso sul metodo\" porta nelle \"Meditazioni\" a quella che pu\u00f2 essere considerata una nuova originale versione del \"cogito ergo sum\" che viene, in un certo senso, ribaltato in \"Sum ergo cogito\".\nCogito ergo sum e Sum ergo cogito.\nNel \"Discorso sul metodo\" (1637) Cartesio grazie al dubbio scopre, nel quarto capoverso, il \"primo principio\" fondamento di tutto il suo pensiero: \u00abio penso, dunque sono\u00bb (\u00ab\"je pense, donc je suis\"\u00bb) ossia nella formulazione latina pi\u00f9 precisa: \u00abEgo cogito, ergo sum, sive existo\u00bb, \u00ab\"Io penso, dunque sono, ossia esisto\"\u00bb\nQuesto primo principio \u00e8 indubitabilmente vero: se, infatti, noi ne dubitassimo non faremmo altro che pensare poich\u00e9 il dubbio \u00ab\u00e8 un caso particolare del pensiero\u00bb che riconferma il \"cogito ergo sum\" (\"se dubito, penso e se penso, sono, esisto\"). Ma se penso, questo pensiero deve pur far capo a qualcosa cio\u00e8 a me stesso: se penso, devo pur essere qualcosa. Un'affermazione questa cos\u00ec evidente che nessuno scetticismo e neppure un ipotetico \"genio maligno\" pu\u00f2 scalfire: \nSe ora analizziamo l'espressione \"penso dunque sono\" vediamo che vi sono due giudizi \"io penso\" e \"io sono\" uniti dalla congiunzione \"dunque\". Ma cosa vuol dire \"pensare\"?\nQuindi Cartesio comprende nel pensiero le \"operazioni dei sensi\" e questo comporta che nel cogito, pensiero ed essere coincidono.\nCos\u00ec si pu\u00f2 sostenere\nLa verit\u00e0 evidente del \"cogito\" quindi fa capire come all'idea che l'io ha di se stesso, come cosa pensante, corrisponde la sua reale esistenza: \nUna coincidenza per\u00f2 che non vuol dire identit\u00e0: l'essere dell'io precede infatti, ontologicamente, come esistenza, il pensare, anche se, dal punto di vista conoscitivo, gnoseologicamente, \u00e8 attraverso il pensare (il dubitare) che si conosce l'io.\nIl pensare \u00e8 da intendere, allora, come l'attributo essenziale dell'io. \u00c8 stato osservato a questo riguardo che:\nIl valore dell'\"ergo\".\nSi potrebbe per\u00f2 obiettare che Cartesio esprime nella formula del cogito un \"ergo\" che fa pensare a un sillogismo, nel quale il \"sum\", l'\"io sono\", rappresenterebbe la conclusione; sarebbe allora erroneo nella formula ribaltata \"sum ergo cogito\" trasformare il sum in una premessa. Ma lo stesso Cartesio chiarisce che: \nVale a dire che in realt\u00e0 per il \"cogito ergo sum\" si tratta solo di un'intuizione e non di un ragionamento dimostrativo vero e proprio: infatti, come spiega Cartesio stesso, il significato dell'\"ergo\" da lui usato differisce da quello assunto dal vocabolo in questione nei sillogismi; il suo non \u00e8 un ragionamento che parte da premesse per arrivare a concludere qualcosa perch\u00e9 questo richiederebbe un preventivo accertamento della veridicit\u00e0 delle premesse. L'ergo qui allora va inteso con un valore connettivo e non dimostrativo: quasi una sorta di esclamazione per sottolineare la scoperta appena fatta."}
{"id": "1556188", "revid": "508036", "url": "https://it.wikipedia.org/wiki?curid=1556188", "title": "Carlo Buzzi", "text": ""}
{"id": "1556189", "revid": "179578", "url": "https://it.wikipedia.org/wiki?curid=1556189", "title": "Chiesa di San Vitale (Parma)", "text": "La chiesa di San Vitale \u00e8 un luogo di culto cattolico dalle forme barocche, situato in strada della Repubblica 3 a Parma, in provincia e diocesi di Parma.\nStoria.\nI primi documenti riferiti ad una chiesa intitolata al martire Vitale a Parma risalgono all'ultimo decennio dell'XI secolo: l'edificio originale sorgeva in prossimit\u00e0 della \"Platea communis\" (oggi piazza Garibaldi), vicino ai palazzi del potere civico.\nNel 1644 la chiesa divenne definitivamente sede della Compagnia del suffragio, una potente confraternita particolarmente protetta dal duca Ranuccio II e da sua madre, Margherita de' Medici. Essendo l'edificio inadatto alle attivit\u00e0 della congrega ed alle nuove esigenze del culto, si pens\u00f2 di costruire una chiesa di maggiori dimensioni poco distante, sull'attuale via Repubblica (gi\u00e0 via San Michele), mantenendone la dedicazione a san Vitale.\nI lavori, iniziati nel 1651, vennero affidati all'architetto Cristoforo Rangoni (detto Ficarelli) e allo scultore Luca Reti, che ne disegn\u00f2 la monumentale facciata: la chiesa, non ancora completata, venne consacrata dal vescovo Carlo Nembrini il 17 novembre del 1658, alla presenza della famiglia ducale e degli alti dignitari di corte, molti dei quali affiliati alla Compagnia del Suffragio. Ad esempio, il nobile milanese Carlo Beccaria, tesoriere generale del duca e priore della confraternita, che volle finanziare la realizzazione nel tempio di una cappella dedicata alla Beata Vergine di Costantinopoli: la decorazione della cappella, destinata ad ospitare la tomba del committente, \u00e8 opera di Domenico e Leonardo Reti, che tra il 1666 ed il 1669 realizzarono uno dei capolavori della scultura in stucco del barocco emiliano.\nLa costruzione venne completata nel 1676 da Domenico Valmagini, che realizz\u00f2 il tamburo e la cupola. Nel corso degli anni la chiesa si arricch\u00ec delle opere di alcuni dei maggiori artisti del tempo: alcuni affreschi di Giuseppe Peroni, una pala di Sebastiano Ricci con i santi Vitale e Gregorio Magno in atto di intercedere per le anime del Purgatorio (ora a Parigi, nella chiesa di Saint-Gervais et Saint-Protais) ed altri dipinti di Carlo Francesco Nuvolone, Giovanni Battista Caccioli, Gaetano Callani, Clemente Ruta e, in tempi pi\u00f9 recenti, di Latino Barilli e Donnino Pozzi.\nChiuso al pubblico dopo il terremoto del 1996, il tempio \u00e8 stato riaperto nel 2005 dopo un notevole intervento di consolidamento e restauro.\nDescrizione.\nLa chiesa di San Vitale sorge nel centro storico di Parma, lungo strada della Repubblica, nelle immediate vicinanze del Palazzo del Comune.\nL'esterno dell'edificio \u00e8 caratterizzato dalla facciata. Questa \u00e8 a salienti, con paramento murario in intonaco giallo. Presenta una struttura a due ordini sovrapposti, separati da un alto cornicione e divisi in tre (ordine superiore) e cinque (ordine inferiore) sezioni da paraste lisce ioniche (nell'ordine superiore) e composite (ordine superiore). In basso, si aprono i tre portali, con quello centrale avente un timpano marmoreo sorretto da due colonne composite. In corrispondenza di quest'ultimo, pi\u00f9 in alto, si apre un finestrone rettangolare.\nL'interno della chiesa presenta una pianta a croce latina con unica navata, transetto sporgente e profonda abside semicircolare. La navata \u00e8 coperta con volta a botte lunettata ed \u00e8 affiancata da cappelle laterali, quattro per lato, ciascuna chiusa da una balaustra marmorea. La crociera \u00e8 coperta con una cupola semisferica priva di tamburo, con lanterna ottagonale. La parete di fondo del transetto di sinistra \u00e8 decorata dal gruppo scultoreo del \"Monumento Beccaria\", al centro del quale si trova l'altare della \"Beata Vergine di Costantinopoli\" (o \"del Riscatto\") sormontato dalla pala omonima attribuita a Fortunato Gatti. L'abside \u00e8 interamente occupata dal presbiterio, rialzato di alcuni gradini rispetto al resto della chiesa, al centro del quale si trova l'altare maggiore in marmi policromi, sormontato da un \"Crocifisso\" ligneo scolpito. Sulla volta del presbiterio vi \u00e8 un affresco di Giuseppe Peroni raffigurante l\"Apoteosi di San Vitale\".\nSulle due cantorie del presbiterio si trova l'organo a canne costruito dalla ditta organaria albignaseghese Michelotto nel 2006. Lo strumento \u00e8 a trasmissione elettronica, con 67 registri per un totale di 3258 canne. La sua consolle \u00e8 situata nel presbiterio ed ha tre tastiere di 61 note ciascuna e pedaliera concavo-radiale di 32 note."}
{"id": "1556201", "revid": "1272592", "url": "https://it.wikipedia.org/wiki?curid=1556201", "title": "Leone Pancaldo (cacciatorpediniere)", "text": "Il Leone Pancaldo \u00e8 stato un esploratore e successivamente un cacciatorpediniere della Regia Marina.\nStoria.\nNome e motto.\nIl \"Pancaldo\" prese nome dal navigatore ligure Leon Pancaldo, nato a Savona nel 1488 e componente della spedizione di Magellano intorno al mondo. Il \"Pancaldo\" a tutt'oggi \u00e8 l'unica unit\u00e0 della Marina Italiana ad aver portato il nome di un savonese.\nIl motto della nave, \"D'aquila penne, ugne di leonessa\" \u00e8 tratto da \"L'ultima canzone\" (da \"Merope\", 1912) di Gabriele D'Annunzio.\nGli anni Trenta.\nIl \"Pancaldo\" fu la seconda unit\u00e0 della classe ad entrare in servizio nel novembre del 1929 come esploratore leggero, subendo poco dopo (maggio-settembre 1930) il primo importante ciclo di modifiche per il miglioramento della stabilit\u00e0 (alleggerimento e abbassamento delle sovrastrutture). Furono anche sostituiti timone e tubi lanciasiluri.\nNel dicembre 1930 fu impiegato a supporto della crociera aerea transatlantica Italia-Brasile di Italo Balbo.\nFu poi impiegato in Mediterraneo durante gli anni trenta.\nTra il 1936 ed il 1938 prese parte alla guerra di Spagna.\nNel 1938 fu riclassificato cacciatorpediniere e assegnato alla XVI Squadriglia Cacciatorpediniere con base prima alla Spezia e poi a Taranto.\nDopo un breve periodo passato a Pola per addestramento equipaggi, sub\u00ec l'ultimo ciclo di modifiche nel 1939-1940, subito prima dell'inizio della seconda guerra mondiale. I lavori, svolti presso i cantieri del Muggiano, ebbero termine nel gennaio 1940.\nLa seconda guerra mondiale.\nAllo scoppio del secondo conflitto mondiale il \"Pancaldo\" aveva base a Taranto, assegnato alla XIV Squadriglia Cacciatorpediniere, alle dipendenze della IX Divisione Corazzate della I Squadra. Comandava l'unit\u00e0 il capitano di fregata Luigi Merini.\nPartecip\u00f2 alla battaglia di Punta Stilo del 9 luglio 1940, facendo parte del gruppo di protezione e sostegno composto da V Divisione corazzate, IV e VIII Divisione incrociatori con altre quattro Squadriglie di cacciatorpediniere. In realt\u00e0 la XIV Squadriglia (\"Vivaldi\", \"Da Noli\" e \"Pancaldo\") era stata inizialmente lasciata in porto di riserva a Taranto ma, mentre l'operazione in corso si trasformava da scorta convogli a scontro con la Mediterranean Fleet, tre cacciatorpediniere andarono in avaria e l'ammiraglio Inigo Campioni, comandante la flotta italiana, decise di far muovere anche \"Vivaldi\", \"Da Noli\" e \"Pancaldo\" a rinforzo del gruppo, in sostituzione delle tre unit\u00e0 guaste; la partenza della XIV Squadriglia da Taranto avvenne alle 6.18 del 9 luglio. Lo scontro per la XIV Squadriglia (ridotta peraltro ai soli \"Vivaldi\" e \"Pancaldo\" per avaria del \"Da Noli\") si risolse in un nulla di fatto: furono gli ultimi cacciatorpediniere italiani ad attaccare e quando lo fecero, alle 16.28, il comandante della squadriglia decise di rinunciare all'attacco col siluro in quanto le unit\u00e0 nemiche (in quel momento ancora a 18.000 metri di distanza) si stavano allontanando.\nRientrato nella base di Augusta insieme al \"Vivaldi\", vi fece rifornimento il 10 luglio, ormeggiandosi poi alla boa \"A 4\" (al centro della rada di Augusta) verso le otto di sera di quel giorno.\nAlle 21.20 dello stesso giorno tre aerosiluranti Fairey Swordfish dell'813\u00b0 Squadron, decollati dalla portaerei \"Eagle\", attaccarono la base siciliana. Due dei velivoli diressero per attaccare il \"Pancaldo\", che per\u00f2, anche avendoli avvistati alle 21.25, non reag\u00ec: erano infatti in volo, decollati dalla vicina Catania, anche degli aerei italiani diretti a bombardare Malta; non avendo la base lanciato alcun segnale d'allarme, ed avendo gli Swordfish le luci di navigazione accese, si pens\u00f2 che si trattasse dei velivoli italiani. Il primo aereo sganci\u00f2 il siluro ma manc\u00f2 il bersaglio: l'arma transit\u00f2 a poppa del \"Pancaldo\" ed esplose contro la riva, circa mezzo minuto dopo l'avvistamento. A questo punto l'equipaggio del cacciatorpediniere accorse ai posti di combattimento ed apr\u00ec il fuoco con le mitragliere, ma subito dopo il siluro del secondo aereo and\u00f2 a segno a prua, sul lato di dritta: il \"Pancaldo\" sband\u00f2 sulla sinistra, si appru\u00f2 ed inizi\u00f2 ad affondare. Mentre il personale di macchina scaricava il vapore nell'aria ed i mitraglieri continuavano a sparare (cessarono il fuoco solo quando l'acqua allag\u00f2 le loro postazioni), il resto dell'equipaggio mise a mare scialuppe e zatterini e liber\u00f2 un portello del sottocastello, deformato dallo scoppio, per permettere agli uomini rimasti intrappolati di uscire. Mentre la nave affondava sempre pi\u00f9 rapidamente gli uomini si radunarono a poppa e si tuffarono quindi in mare: il \"Pancaldo\" si pos\u00f2 sul fondale alle 21.39. I naufraghi furono recuperati in un'ora e mezza, mentre la ricerca dei cadaveri continu\u00f2 sino al mattino seguente. Dell'equipaggio del \"Pancaldo\" 30 uomini risultarono morti o dispersi e 9 feriti.\nI lavori di recupero della nave furono molto lunghi e laboriosi: solo il 26 luglio 1941 i palombari dell'Ufficio Porto e dell'officina lavori di Augusta poterono riportare in superficie il \"Pancaldo\". Il 1\u00ba agosto il relitto fu trainato in bacino di carenaggio dove fu riparato in modo da poter galleggiare. Il 27 ottobre 1941 la nave pot\u00e9 essere trainata ai cantieri Ansaldo di Genova dove rimase sino al 17 novembre 1942, quando pot\u00e9 lasciare il cantiere; dopo essere stato trasferito all'Arsenale di La Spezia, ove imbarc\u00f2 un radar Ec3/ter \u00abGufo\u00bb ed un ecogoniometro, il \"Pancaldo\" ritorn\u00f2 in servizio (in seno alla XV Squadriglia Cacciatorpediniere, che aveva base a Trapani) solo il 12 dicembre 1942, a quasi due anni e mezzo dal siluramento. Altre modifiche apportate durante i lavori, oltre all'installazione di radar ed ecogoniometro, furono la sostituzione del complesso lanciasiluri poppiero con 2 mitragliere da 37\u00a0mm e quella delle otto mitragliere da 13,2\u00a0mm con 9 da 20\u00a0mm.\nIl \"Pancaldo\" torn\u00f2 comunque completamente operativo solo nel marzo 1943, quando inizi\u00f2 ad essere impiegato in missioni di scorta convogli e trasporto truppe sulla tormentata rotta Trapani-Tunisi: rimase in servizio per un solo mese.\nIl 30 aprile 1943, infatti, il \"Pancaldo\" (al comando del capitano di fregata Tommaso Ferreri Caputi) part\u00ec per un'altra missione di trasporto truppe tedesche a Tunisi insieme al cacciatorpediniere tedesco \"Hermes\". Alle nove del mattino le due unit\u00e0 furono infruttuosamente attaccate da cinque aerosiluranti, alle dieci elusero indenni un attacco portato da 12 cacciabombardieri; alle 11.30 furono per\u00f2 assalite da 32 bombardieri. Mentre l\u2019\"Hermes\", pur duramente colpito e con vittime a bordo, riusc\u00ec a raggiungere a rimorchio Biserta, il \"Pancaldo\", con l'apparato motore distrutto da varie bombe e lo scafo perforato in pi\u00f9 punti, s'inabiss\u00f2 a due miglia per 29\u00b0 da Capo Bon portando con s\u00e9 oltre met\u00e0 dell'equipaggio.\nScomparvero in mare 156 uomini, mentre altri 124 tra ufficiali, sottufficiali e marinai, tra cui il comandante Ferreri Caputi, ferito, vennero tratti in salvo.\nNel corso della guerra il \"Pancaldo\" aveva svolto solo 13 missioni belliche per un totale di 6.732 nm e 396 ore di navigazione.\nComandanti.\nCapitano di fregata Luigi Merini \"(nato a Livorno il 15 marzo 1898)\" (10 giugno - 16 luglio 1940)\nCapitano di fregata Antonio Raffai \"(nato a Milano il 2 agosto 1902)\" (marzo - aprile 1943)\nCapitano di fregata Tommaso Ferrieri Caputi \"(nato a Firenze il 12 marzo 1903)\" (aprile 1943)"}
{"id": "1556204", "revid": "767487", "url": "https://it.wikipedia.org/wiki?curid=1556204", "title": "Rudimentary Peni", "text": "I Rudimentary Peni sono una band anarcho-punk britannica formatasi verso gli inizi degli anni ottanta.\nLa storia della band e dei suoi componenti non risulta molto chiara a causa della riluttanza nel rilasciare interviste e talvolta della loro stessa attitudine ad alimentare mistero e confusione. Il cantante e chitarrista Nick Blinko e il bassista Grant Matthews si dividono il compito di scrivere i testi che risultano essere un mix di argomenti di natura macabra (per opera di Blinko) e socio-politica (Matthews). Blinko oltre alla musica si dedica alla pittura e tutte le copertine dei lavori dei Rudimentary Peni sono state da lui realizzate.\nLa band debutt\u00f2 con la pubblicazione di due EP nel 1981 e nel 1982, seguiti da un primo LP, \"Death Church\" nel 1983.\nIn questo periodo il gruppo interruppe la propria attivit\u00e0 a causa di problemi di salute del bassista Matthews, al quale era stato diagnosticato un tumore. Una volta guarito, nel 1988 si riformarono; venne pubblicato \"Cacophony\", un album dal suono pi\u00f9 melodico rispetto ai precedenti lavori e che si ispirava allo scrittore Howard Phillips Lovecraft. Il seguente album, \"Pope Adrian 37th Psychristiatric\", usc\u00ec solo nel 1995 e venne scritto da Blinko durante un lungo periodo di ricovero in una clinica psichiatrica. Da allora la band ha pubblicato altri 4 EP ma non ci sono pi\u00f9 state esibizioni dal vivo."}
{"id": "1556206", "revid": "34222", "url": "https://it.wikipedia.org/wiki?curid=1556206", "title": "Walther Model", "text": ""}
{"id": "1556209", "revid": "599013", "url": "https://it.wikipedia.org/wiki?curid=1556209", "title": "DSquared", "text": ""}
{"id": "1556210", "revid": "52122", "url": "https://it.wikipedia.org/wiki?curid=1556210", "title": "Bolidismo", "text": "Il Bolidismo \u00e8 stato un gruppo formato da designer italiani alla fine del XX secolo.\nStoria del Bolidismo.\nIl Movimento Bolidista viene fondato nel 1986 a Bologna da 16 architetti neolaureati alla Facolt\u00e0 di Architettura di Firenze, gravitanti attorno al corso di Arredamento di Remo Buti (gi\u00e0 cofondatore negli anni settanta del gruppo di architettura radicale Global Tools), anche se gi\u00e0 negli anni precedenti erano stati realizzati progetti ed eventi che esprimevano una comune sensibilit\u00e0 tra i vari progettisti.\nNato nell'ambito del design e dell'architettura, il gruppo si contraddistingue all'inizio per un originale approccio caratterizzato da un accentuato dinamismo delle forme, derivato in parte da citazioni futuriste e dello streamline americano ma anche da precedenti ricerche sulle forme organiche e su riferimenti all'architettura degli anni trenta ed al mondo dei fumetti: ponendosi come naturale ma anche antagonistica prosecuzione dell'esperienza dei gruppi Memphis e Alchimia, il Bolidismo viene immediatamente considerato come l'ultima parola in fatto di design italiano, catalizzando l'interesse dei media di attualit\u00e0, costume e cultura tra il 1986 ed il 1989, anni in cui le loro opere vengono pubblicate o citate in numerose riviste italiane e internazionali ( AD (I), Vogue (I-F), Per Lui (I), Epoca (I), The Face (GB), De Dise\u00f1o (E), Wind (J), Modo (I), ecc. ).\nA partire dagli anni novanta il gruppo Bolidista sospende di fatto le sue iniziative ed i singoli componenti proseguono in maniera individuale l'attivit\u00e0 professionale nei settori del design, dell'architettura, della grafica e della pittura.\nTematiche e stile.\nAlla base del pensiero bolidista sono i concetti di di cui il gruppo si propone come avanguardia postmoderna, testimone della fase finale \"meccanica\" della civilt\u00e0 delle macchine in transizione verso la fase \"elettronica\", caratterizzata dalla simultaneit\u00e0 comunicativa e simbolica.\n\"Il bolidismo si pone come una serie di linguaggi che sono momento di aggregazione, proponendosi di riconnettere il filo interrotto della modernit\u00e0 (...) Il bolidismo \u00e8 come una pentola in ebollizione dove i linguaggi si muovono veloci con l'accelerazione che fa circolare l'informazione, accettando i tempi della tecnologia e della moda (...) \u00c8 espressione di un nuovo concetto di velocit\u00e0, non pi\u00f9 quella meccanica, bens\u00ec elettronica. (...) Nei progetti bolidisti l'oggetto nasce con un processo unitario di sintassi e semantica\".\nEsempi del loro approccio progettuale possono essere visti nel tavolino \"Arcadia Swing\" di P. Caramia e negli oggetti di gioielleria di S. Giovanoni e G. Venturini."}
{"id": "1556211", "revid": "115253137", "url": "https://it.wikipedia.org/wiki?curid=1556211", "title": "Hippomorpha", "text": "Gli ippomorfi (Hippomorpha) sono un sottordine di mammiferi perissodattili che comprende due famiglie: Equidae e Palaeotheriidae"}
{"id": "1556214", "revid": "767487", "url": "https://it.wikipedia.org/wiki?curid=1556214", "title": "Ettore Fieramosca (film 1909)", "text": "Ettore Fieramosca, conosciuto anche come La disfida di Barletta, \u00e8 un film del 1909 diretto da Ernesto Maria Pasquali. Si tratta di una pellicola oggi perduta.\nTrama.\nEttore Fieramosca, cavaliere italiano, ama Ginevra, ma il suo rivale Valentino Borgia, gli tende un agguato che non riesce. Scampato all'assalto Fieramosca ripara in un castello ove ode degli stranieri deridere il valore degli italiani e lli sfida a duello, raccogliendo attorno a s\u00e9 altri 12 armati. Prima della sfida va da Ginevra per salutarla ed essi si promettono l'amore.\nI cavalieri italiani escono vincitori nella sfida con quelli stranieri. Fieramosca corre da Ginevra per annunciarle la felice notizia, ma si trova di fronte al suo cadavere, dato che la giovane, aggredita quando era sola dal Borgia che voleva abusare di lei, si \u00e8 gettata dagli spalti del castello per salvare la propria castit\u00e0. Disperato Fieramosca corre con il suo cavallo verso un dirupo e vi si getta suicidandosi.\nProduzione.\nAll'inizio del 1909, l'ex giornalista e collaboratore della \"Ambrosio Film\", Ernesto Maria Pasquali decide di mettersi in proprio e, associandosi con il farmacista Giuseppe Tempo, fonda a Torino la societ\u00e0 \"Pasquali e Tempo\". Viene coinvolto nell'impresa anche il fotografo Piero Marelli e la nuova azienda inizia a lavorare in un piccolo cortile ubicato in via Collegno, che poi dovr\u00e0 essere abbandonato per un'area pi\u00f9 grande nell'allora periferia della citt\u00e0 in via Brugnone.\nGi\u00e0 nel primo anno di attivit\u00e0 la nuova societ\u00e0 - che poi l'anno successivo diventer\u00e0 \"Pasquali Film\" - produce 13 filmati, dei quali 3 \"dal vero\" e 10 a soggetto, di una lunghezza tra i 250 ed i 300 metri, tutti realizzati dallo stesso Pasquali e, per quelli pi\u00f9 impegnativi, tratti da vicende storiche riprese dalla letteratura e dal teatro, come ad esempio \"Capitan Fracassa\" e \"Cirano di Bergerac\"\n\"Ettore Fieramosca\", diviso in 4 parti, fu il primo di tale serie storica e richiese un notevole sforzo produttivo, dato che venne girato anche con riprese esterne nei terreni incolti della Barriera San Paolo, impiegando per le scene 40 cavalli e 200 persone. Un impegno confermato anche da una corrispondenza dal \"set\" scritta da un giornalista della \"Cine - fono\", uno dei pochi periodici ad occuparsi all'epoca della neonata cinematografia italiana, nella quale veniva esaltato l'impegno produttivo della \"Pasquali e Tempo\" che \u00abnon si \u00e8 fermata dinnanzi a nessuna difficolt\u00e0 per riprodurre nel modo pi\u00f9 grandioso ed impressionante la storica disfida\u00bb.\nAccoglienza.\nSecondo lo storico del cinema muto italiano Aldo Bernardini, la pellicola oggi non risulta pi\u00f9 reperibile, n\u00e9 sono rintracciabili articoli, o recensioni sulla - peraltro rara - stampa cinematografica del tempo che descrivano l'esito che il film ebbe quando venne distribuito. Mancano anche immagini di scena. Essa , tuttavia, \u00e8 stata descritta retrospettivamente come un film gi\u00e0 \u00abcollegato ad una fase pi\u00f9 moderna dell'organizzazione della cultura di massa (con) l'evidente intenzione di trasferire la biblioteca dell'italiano in una corrispondente filmoteca che consentisse ad un pubblico in buona parte analfabeta di provare emozioni forti al pari di quello acculturato\u00bb."}
{"id": "1556219", "revid": "486946", "url": "https://it.wikipedia.org/wiki?curid=1556219", "title": "Rajah", "text": ""}
{"id": "1556228", "revid": "446353", "url": "https://it.wikipedia.org/wiki?curid=1556228", "title": "Alvise da Mosto (cacciatorpediniere)", "text": "L\u2019Alvise Da Mosto \u00e8 stato un cacciatorpediniere della Regia Marina.\nStoria.\nNome e motto.\nIl \"Da Mosto\" prese nome dal navigatore veneziano Alvise Ca\u2019 Da Mosto, nato a Venezia nel 1432, ed infatti originariamente era questa la sua denominazione, semplificata poi nel 1930 in quella definitiva.\nIl motto della nave, \"In ogni rischio e con ogni arme\", \u00e8 tratto dalla \"Canzone dei Trofei\" (da \"Merope\", 1912) di Gabriele D'Annunzio.\nGli anni Trenta.\nIl \"Da Mosto\" fu la penultima unit\u00e0 della classe ad entrare in servizio nel novembre del 1931 e infatti, come il successivo \"Pigafetta\", aveva gi\u00e0 subito le prime modifiche per il miglioramento della stabilit\u00e0 (alleggerimento e abbassamento delle sovrastrutture).\nNei collaudi fu l'unit\u00e0 che raggiunse la maggior velocit\u00e0 con 42,7 nodi. Insieme al \"Pigafetta\" ricevette a Venezia la bandiera di combattimento il 4 ottobre dello stesso anno.\nCome altre unit\u00e0 della stessa classe, nel periodo tra le due guerre svolse la normale attivit\u00e0 di squadra: effettu\u00f2 insieme al \"Pessagno\" una crociera di rappresentanza in Sudamerica e partecip\u00f2 alle operazioni di appoggio navale durante la guerra civile spagnola dal 1936 al 1937.\nNel 1938 fu riclassificato cacciatorpediniere e assegnato alla XV Squadriglia. Dopo un breve periodo di stanza a Tangeri fu utilizzato per l'addestramento degli equipaggi e quindi nella primavera del 1940 entr\u00f2 in cantiere per il secondo ciclo di modifiche allo scafo. Durante tali lavori fu allargato lo scafo di un metro, modificata la prua ed incrementato l'armamento.\nLa seconda guerra mondiale.\nIl \"Da Mosto\" usc\u00ec dal cantiere ai primi di agosto del 1940 e riprese il suo posto nella XV Squadriglia Cacciatorpediniere con base a Brindisi alle dipendenze della VIII Divisione Incrociatori. Con questi svolse un'intensa attivit\u00e0 di squadra con varie missioni di ricerca nemico, posa mine, caccia sommergibili e bombardamenti costieri dell'Albania in appoggio alla campagna di Grecia fino alla primavera del 1941. Da allora in poi condivise il destino delle unit\u00e0 similari svolgendo unicamente le attivit\u00e0 di posa mine e soprattutto di scorta ai convogli per il Nordafrica.\nDal 19 al 23 aprile 1941, insieme alla VII Divisione incrociatori (\"Eugenio di Saovia\", \"Duca d\u2019Aosta\", \"Attendolo\" e \"Montecuccoli\") ed ai gemelli \"da Recco\", \"Pessagno\", \"da Verrazzano\", \"Pigafetta\" e \"Zeno\", effettu\u00f2 la posa dei campi minati \u00abS 11\u00bb, \u00abS 12\u00bb ed \u00abS 13\u00bb (con l'impiego in tutto di 321 mine e 492 galleggianti esplosivi) ad est di Capo Bon.\nTra il 23 ed il 24 aprile le unit\u00e0 ripeterono l'operazione posando altre 740 mine.\nIl 1\u00ba maggio pos\u00f2 nuovamente mine a nordest di Tripoli, insieme ai gemelli \"Pigafetta\", \"Da Verrazzano\", \"Da Recco\", \"Zeno\" e \"Pessagno\" ed agli incrociatori \"Eugenio di Savoia\", \"Duca d'Aosta\" ed \"Attendolo\".\nIl 4-5 maggio forn\u00ec scorta indiretta\u00a0\u2013 insieme ai gemelli \"Pigafetta\", \"Da Recco\", \"Zeno\" e \"Da Verrazzano\" ed agli incrociatori leggeri \"Eugenio di Savoia\", \"Attendolo\" e \"Duca d'Aosta\" \u2013 ad un convoglio (formato dal trasporto truppe \"Victoria\" e dai cargo \"Marco Foscarini\", \"Barbarigo\", \"Calitea\", \"Ankara\", \"Andrea Gritti\" e \"Sebastiano Venier\" scortati dai cacciatorpediniere \"Vivaldi\", \"da Noli\" e \"Malocello\" e dalle torpediniere \"Cassiopea\", \"Orione\" e \"Pegaso\") in rotta Napoli-Tripoli: le navi giunsero indenni a destinazione nonostante l'individuazione di un sommergibile, che tuttavia non attacc\u00f2.\nIl 3 giugno effettu\u00f2 la posa di due campi minati a nordest di Tripoli, insieme ai cacciatorpediniere \"Pigafetta\", \"Da Verrazzano\", \"Da Recco\", \"Gioberti\", \"Scirocco\" ed \"Usodimare\" ed alle Divisioni IV (incrociatori leggeri \"Bande Nere\" e \"Alberto di Giussano\") e VII (incrociatori leggeri \"Eugenio di Savoia\", \"Duca d'Aosta\" ed \"Attendolo\").\nIl 28 giugno pos\u00f2 il campo minato \u00abS 2\u00bb nel Canale di Sicilia insieme agli incrociatori \"Attendolo\" e \"Duca d'Aosta\" ed ai cacciatorpediniere \"Pigafetta\", \"Da Verrazzano\", \"Da Recco\" e \"Pessagno\".\nIl 7 luglio, insieme alle Divisioni incrociatori IV (\"Bande Nere\" e \"Di Giussano\") e VII (\"Attendolo\" e \"Duca d'Aosta\") ed ai cacciatorpediniere \"Pigafetta\", \"Pessagno\", \"Da Recco\", \"Da Verrazzano\", \"Maestrale\", \"Grecale\" e \"Scirocco\", effettu\u00f2 una missione di posa mine nel Canale di Sicilia.\nDurante autumno 1941, il \"Da Mosto\" \u00e8 stato modificato con materiale anti-sommergibile tedesco (S-Geraet e lancia di bombe di profondit\u00e0). Un gruppo di marinai tedeschi sar\u00e0 imbarcato per l'istruzione.\nIl 1\u00ba dicembre 1941 il \"Da Mosto\", al comando del capitano di fregata Francesco Dell'Anno (nato a Taranto il 16 ottobre 1902), era di scorta alla grande e moderna motonave cisterna \"Iridio Mantovani\" in navigazione, carica di 8500 tonnellate di carburante, da Napoli a Tripoli, quando le due navi, alle 13.20, furono attaccate da quattro bombardieri Bristol Blenheim del 107\u00b0 Squadron della Royal Air Force: centrata da alcune bombe, la petroliera si immobilizz\u00f2 con gravi danni. Il \"Da Mosto\" prese a rimorchio la nave danneggiata, ma, causa il suo appoppamento, i cavi si ruppero, mentre alle 16.45 il convoglio fu nuovamente attaccato da aerei: colpita da altre bombe, la \"Mantovani\" s'incendi\u00f2. Mentre il \"Da Mosto\" recuperava l'equipaggio della petroliera, alle 18, furono avvistati fumi in lontananza: il cacciatorpediniere si avvicin\u00f2 alle navi ritenendo fossero motovedette italiane, ma si trattava invece della Forza K britannica, composta dagli incrociatori leggeri \"Aurora\" e \"Penelope\" e dal cacciatorpediniere \"Lively\". Il \"Da Mosto\" si avvicin\u00f2 a 1000 metri alle navi britanniche, lanci\u00f2 vari siluri, apr\u00ec il fuoco con i cannoni, emise cortine fumogene, ma la sproporzione di forze rese tutto inutile: ripetutamente colpito, il cacciatorpediniere s'immobilizz\u00f2 con gravi danni e dovette essere abbandonato dall'equipaggio; mentre era in corso l'abbandono della nave, questa, colpita nel deposito munizioni poppiero, fu scossa dall'esplosione di tale deposito, impenn\u00f2 la prua ed affond\u00f2 rapidamente di poppa, alle 18.15, in posizione 33\u00b053' N e 12\u00b028' O (circa 75 miglia a nordovest di Tripoli). Il \"Lively\" sfil\u00f2 a bassa velocit\u00e0 a breve distanza dal gruppo dei naufraghi e dalla nave agonizzante, rendendo loro l'onore delle armi prima di allontanarsi senza raccogliere nessuno. Anche la \"Mantovani\" fu finita a cannonate dalle navi inglesi, inabissandosi in posizione 33\u00b050' N e 12\u00b050' E; il suo equipaggio fu recuperato dall\u2019\"Aurora\".\nDell'equipaggio del \"Da Mosto\" scomparvero in mare 138 uomini, mentre il comandante Dell'Anno ed altri 134 superstiti furono recuperati da unit\u00e0 italiane.\nIl comandante Dell'Anno (poi scomparso in mare con il cacciatorpediniere \"Scirocco\") fu decorato con Medaglia d'oro al valor militare per la sua eroica difesa.\nNel corso del conflitto il \"Da Mosto\" aveva svolto 79 missioni di guerra per un totale di 23.531 miglia percorse e 1440 ore di moto.\nComandanti.\nCapitano di fregata Gian Giacomo Ollandini \"(nato a Genova il 2 gennaio 1901)\" (10 giugno 1940 - novembre 1941)\nCapitano di fregata Francesco Dell\u2019Anno \"(nato a Taranto il 16 ottobre 1902)\" (novembre - 1 dicembre 1941)"}
{"id": "1556229", "revid": "124123", "url": "https://it.wikipedia.org/wiki?curid=1556229", "title": "Harald dell'Isola di Man", "text": "Fu molto presente nelle Ebridi ed \u00e8 conosciuto anche come re di queste isole.\nFu erede e figlio, apparentemente primogenito, del suo predecessore, re Olaf II.\nHarald sal\u00ec al potere nel 1237 dopo la morte di suo padre. Il padre riusc\u00ec ad conquistare un notevole impero durante il suo regno, estendendolo a varie isole. Infatti una volta salito al trono Harald dovette viaggiare spesso nelle varie isole e lasci\u00f2 il governo nelle mani del cugino Laglan. Durante la sua assenza il cugino cre\u00f2 vari problemi, ma non si sa cosa accadde realmente. Quando il re torn\u00f2, Laglan lasci\u00f2 l'isola portando con s\u00e9 il figlio pi\u00f9 giovane di Harald.\nDopo il suo ritorno, Harald port\u00f2 la pace nel suo impero di isole. Durante il suo regno venne fatto cavaliere da Enrico III d'Inghilterra.\nProbabilmente Harald mor\u00ec in un naufragio sulle coste del Galles mentre tornava dalla Norvegia dopo essersi sposato con \"Cecilia Haakonsdottir\" figlia illegittima di re Haakon IV di Norvegia. Gli succedette Ragnald V dell'Isola di Man, suo fratello."}
{"id": "1556230", "revid": "186864", "url": "https://it.wikipedia.org/wiki?curid=1556230", "title": "Harald il Nero", "text": ""}
{"id": "1556233", "revid": "122493233", "url": "https://it.wikipedia.org/wiki?curid=1556233", "title": "Vamos a la playa", "text": ""}
{"id": "1556237", "revid": "599013", "url": "https://it.wikipedia.org/wiki?curid=1556237", "title": "Gabriele Di Iorio", "text": "Biografia.\n\u00c8 un giocatore di pallanuoto, ha militato fin dal 1995 nelle file del Circolo Canottieri Napoli proprietaria del suo cartellino, dove ha anche esordito nel 2000 in serie A1 contro la Pro Recco in marcatura su Massimiliano Ferretti. Il suo ruolo \u00e8 quello di un difensore che ha in pi\u00f9 ottime doti di realizzatore; il suo numero di calottina \u00e8 cinque.\nIl 19 marzo 2008 il giocatore nella partita Leonessa Brescia - Circolo Nautico Salerno valevole per il campionato di A/1, viene schierato tra i pali per l'assenza del portiere titolare (Bruno Antonino), febbricitante.\nPalmar\u00e8s.\nIn campionato con il Circolo Canottieri Napoli, Rari Nantes Napoli, Rari Nantes Salerno e il Circolo Nautico Salerno:\nVittorie:"}
{"id": "1556239", "revid": "1783371", "url": "https://it.wikipedia.org/wiki?curid=1556239", "title": "Magnus III dell'Isola di Man", "text": "Figlio di Olaf il nero entrambi discendevano da una lunga stirpe di Vichingo-gaelici che per secoli avevano regnato sulle Ebridi Esterne e sull'Isola di Man. Alcuni membri della dinastia di Crovan, come lo stesso Olaf, si riferivano a s\u00e9 stessi come al Re dell'Isola di Man, altri invece come Magnus come \"Re di Man e delle Isole\". Nonostante fossero re per diritto dinastico molti membri della dinastia Crovan pagarono un tributo ai Re di Norvegia e generalmente riconoscevano loro una formale signoria su quei territori. \nNel 1237 Olaf mor\u00ec e la corona and\u00f2 al suo figlio maggiore Harald dell'Isola di Man che nel 1248 naufrag\u00f2 e anneg\u00f2 al largo delle coste gallesi. Il regno pass\u00f2 quindi al secondo fratello R\u00f6gnvaldr \u00d3l\u00e1fsson che nel 1249, dopo una sola settimana, venne assassinato e succeduto dal cugino Haraldr Gu\u00f0r\u00f8\u00f0arson, figlio del fratellastro e rivale di suo padre Ragnvald Godredsson. Dopo un solo anno di regno Haraldr venne sollevato da Haakon IV di Norvegia e Magnus, insieme a un proprio parente E\u00f3ghan di Argyll, tentarono inutilmente di prendere il trono. Impresa che pochi anni dopo ebbe successo. \nNel corso del decennio del 1240 nel tentativo di prendersi le Isole Alessandro II di Scozia ricorse alla guerra, ma la sua morte, avvenuta nel 1249, pose una brusca fine a questo tentativo di invasione che rimase sopito fino al 1260. Nel 1261 suo figlio Alessandro III di Scozia tent\u00f2 nuovamente di imporre la propria autorit\u00e0 su quelle terre e bench\u00e9 di nuovo il tentativo non fosse stato coronato dal successo Haakon, per riasserire la propria autorit\u00e0, organizz\u00f2 una massiccia invasione militare che prese il via nel 1263. Le sue flotte navigarono verso le Ebridi e bench\u00e9, man mano che procedevano verso sud le sue armate divenivano pi\u00f9 forti il sovrano norvegese ricevette dai propri vassali un supporto tutto sommato piuttosto tiepido tanto che Magnus fu uno dei pochi che combatt\u00e9 per lui con vero trasporto. A un certo punto della campagna il re mand\u00f2 Magnus ed altri vassalli a razziare le terre del Lennox, nel cuore della Scozia e nello stesso tempo egli stesso era impegnato nella Battaglia di Largs una delle tante battaglie inconclusive che impegnarono i due eserciti. A seguito di questo ennesimo impasse Haakon torn\u00f2 in Norvegia dove poco dopo mor\u00ec e a seguito della sua scomparsa Alessandro III attacc\u00f2 ancora le Ebridi e minacci\u00f2 di fare lo stesso a Man. Magnus decise quindi di rendere omaggio al re di Scozia per quelle terre segnando cos\u00ec la fine di ogni tentativo da parte della corona norvegese di mantenere la propria influenza su quelle terre che da quel momento cess\u00f2 di esistere.\nMagnus, ultimo della propria dinastia, mor\u00ec il 24 novembre 1265 al Castello di Rushen e venne sepolto nell'abbazia locale lasciando vedova la moglie M\u00e1ire, figlia di E\u00f3ghan. In quello stesso anno il regno delle Isole pass\u00f2 formalmente sotto l'autorit\u00e0 scozzese ponendo fine alla sua autonomia, dieci anni dopo uno dei figli bastardi di Magnus, Godred Magnusson, tent\u00f2 di impossessarsi della corona, ma la sua ribellione fu brutalmente spezzata dall'esercito scozzese che continu\u00f2 a tenere quelle terre sotto la propria corona.\nLa sanguinosa successione.\nMagnus nacque in data sconosciuta entro la dinastia Crovan, una famiglia di origine Vichingo-gaelica il cui regno comprendeva l'Isola di Man e le Ebridi Esterne, attorno all'XI secolo tutte le Isole Ebridi erano sotto il loro controllo, ma quelle interne andarono perse nel corso del XII secolo. Ai tempi di Magnus la famiglia aveva comunque, nei propri domini, le isole di Skye e di Lewis e Harris. Magnus era figlio di Olaf il nero che era stato sposato due volte e bench\u00e9 le fonti coeve non siano precise nell'assegnare la maternit\u00e0 della sua prole si ritiene che egli potesse essere figlio della sua seconda moglie Christina figlia di Fearchar, conte di Ross (morto 1251 circa).\nOlaf era a sua volta figlio di Godred II Olafsson (morto 10 novembre 1187) che prima di morire espresse la volont\u00e0 che fosse lui a succedergli al trono, tuttavia la sua volont\u00e0 non venne rispettata giacch\u00e9 gli successe il figlio maggiore Raghnall mac Gofraidh che era forte dell'appoggio popolare. Si ritiene che Olaf e Raghnall non fossero figli della stessa donna e i due lottarono ferocemente per il controllo del regno fino a che Olaf non glielo strapp\u00f2 nel 1226, ma la lotta fra i due fin\u00ec solo con la morte di Raghnall avvenuta tre anni dopo per mano del fratellastro. Il figlio di Raghnall Gofraid Donn raccolse la bandiera del padre e Olaf acconsent\u00ec a dividere il governo del regno con lui, questa fragile tregua fin\u00ec con la morte di Gofraid avvenuta nel 1231. Per i successivi sei anni Olaf govern\u00f2 da solo fino alla propria morte avvenuta nel 1237.\nA lui successe il figlio maggiore Harald dell'Isola di Man che si rec\u00f2 in Norvegia per sposare la figlia di Haakon IV di Norvegia, Cecilia, durante il viaggio di ritorno la sua nave naufrag\u00f2 ed egli perse la vita al largo delle coste del Galles. A lui successe il fratello minore R\u00f6gnvaldr \u00d3l\u00e1fsson (morto 1249) il cui regno fu tragicamente breve poich\u00e9 dopo una sola settimana venne assassinato mentre si trovava a Man. Il suo assassino \u00e8 storicamente riconosciuto nella persona di un cavaliere a nome Ivar che potrebbe essere stato un alleato del cugino di R\u00f6gnvaldr, Haraldr Gu\u00f0r\u00f8\u00f0arson, che ascese al trono poco dopo la sua morte. La sua presa del potere venne legittimata da Enrico III d'Inghilterra, ma venne invece indicato come usurpatore dal proprio \"signore\" il Re di Norvegia Haakon IV di Norvegia che lo richiam\u00f2 in Norvegia nel 1250 impedendogli di tornare in patria.\nLe lotte per il potere e la corona.\nE\u00f3ghan di Argyll (morto attorno 1268) era un membro importante del Clann Somhairle discendente da Somerled e attraverso sua moglie Ragnhildr, figlia di Olaf I Godredsson, molti membri di quel clan avanzarono pretese sul trono delle Isole. Nel 1248 E\u00f3ghan insieme al cugino Dubhghall mac Ruaidhri viaggi\u00f2 fino alla corte di Haakon per richiedere che gli venisse concesso il titolo di re delle Ebridi. Haakon accett\u00f2 e gli venne accordato il titolo richiesto e quando l'anno seguente egli apprese che Harald dell'Isola di Man era morto annegato sped\u00ec E\u00f3ghan all'ovest perch\u00e9 prendesse il controllo di Man, almeno temporaneamente, a proprio beneficio. A questo punto E\u00f3ghan si trovava ad avere due signori, il re di Norvegia e quello di Scozia, il primo voleva le Ebridi e il secondo non solo voleva le terre di Argyll, ma desiderava anche impossessarsi delle Ebridi. Sfortunatamente per lui, poco dopo essere tornato dalla Norvegia Alessandro II di Scozia condusse una spedizione nell'Argyll e gli chiese di rinunciare alla propria alleanza con Haakon. E\u00f3gan rifiut\u00f2 e la conseguenza fu che perse ogni signoria in terra scozzese.\nLe Cronache di Man registrano che, nel 1250, E\u00f3gan arriv\u00f2 a Man insieme al cugino Magnus e ad un esercito di norvegesi, le loro esatte intenzioni sono sconosciute tuttavia \u00e8 possibile che volessero insediare Magnus sul trono dell'isola. Le cronache annotano che gli invasori attraccorono presso Ronaldsway e trovarono una certa collaborazione negli abitanti, tuttavia quando seppero che E\u00f3gan si fregiava del titolo di \"Re delle Isole\" si offesero e ogni dialogo venne interrotto. Si narra che gli uomini di E\u00f3gan si accamparono sull'isola di Saint Michael che era unita a Man da una strada rialzata, quando cadde la notte un complice del cavaliere Ivar condusse un attacco contro di loro costringendoli a scappare. Il fatto che questi fosse coinvolto nella rotta dell'esercito di Magnus e del cugino suggerisce che a Man vi fosse ancora una forte opposizione da parte dei sostenitori di Haraldr a che Magnus o uno dei suoi parenti prendessero il trono. L'anno seguente il Lord Giustiziere d'Irlanda John Fitzgeoffrey (forse 1205-23 novembre 1258), su ordine di Enrico III, proib\u00ec a Magnus di raccogliere forze militari in Irlanda con lo scopo di invadere Man. Tuttavia nel 1254 Magnus torn\u00f2 sull'isola e, con il consenso del popolo, diede inizio al proprio governo, vi sono comunque prove che la parte di Manx che supportavano l'esiliato Haraldr cercarono di opporsi al suo regno e che tali opposizioni durarono per tutto il decennio del 1250. Sempre le cronache annotano che quando Haakon accord\u00f2 a Magnus il titolo di re coloro che vi si opponevano ne furono costernati vedendo le proprie speranze di mettere le mani sul trono divenire sempre pi\u00f9 labili. Per altro nel 1256 Enrico III scrisse una lettera a favore di Magnus ove si diceva che i suoi uomini non dovevano ricevere i seguaci di Ivar o Haraldr il che potrebbe indicare che i due uomini erano ancora vivi e attivi. Per altro sembra che suo fratello Harald avesse governato su tutto quanto il territorio delle Isole e cos\u00ec fu per Magnus dal 1252 in poi, tuttavia il periodo intercorso fra la morte del primo e l'ascesa al trono del secondo \u00e8 piuttosto confuso ed \u00e8 possibile che il territorio sia stato parcellizzato fra diversi membri della dinastia in lotta fra loro, com'era gi\u00e0 successo in epoca passata.\nIl fedele vassallo di Norvegia.\nNel 1244 Alessandro II di Scozia fece il primo di una serie di tentativi volti a strappare le Isole alla corona norvegese a favore di quella scozzese e fu proprio a seguito di uno di questi infruttuosi tentativi che Haakon mand\u00f2 E\u00f3gan nelle Isole e fu sempre in quell'occasione che E\u00f3gan perse la Signoria dell'Argyll quando Alessandro decise di attaccare le Ebridi ed E\u00f3gan rifiut\u00f2 di rinnegare Haakon. \nNel 1249 Alessandro mor\u00ec improvvisamente e per undici anni le Isole non subirono ulteriori attacchi dagli scozzesi.\nNel 1261 suo figlio Alessandro III di Scozia mand\u00f2 un emissario in Norvegia per trattare sulla signoria delle Isole, ogni negoziato fu tuttavia infruttuoso e l'anno seguente Uilleam I, conte di Ross (morto probabilmente 1274) lanci\u00f2 un violento attacco all'isola di Skye. \u00c8 probabile che tale attacco volesse essere la risposta ai falliti tentativi di conquista condotti dagli scozzesi l'anno precedente, in risposta Haakon prepar\u00f2 una milizia volta a ripristinare la supremazia norvegese sui territori marittimi orientali.\nNella tarda estate del 1263 un'imponente flotta salp\u00f2 verso le coste scozzesi e la H\u00e1konar saga H\u00e1konarsonar, una saga del tardo XIII secolo, afferma che non appena arrivati Haakon impose una pesante tassazione al Caithness e consider\u00f2 l'ipotesi di saccheggiare le terre attorno al Moray Firth. \u00c8 possibile che egli ritenesse tali azioni quale una sorta di compensazione per la furia che si era abbattuta su Skye l'anno precedente. Quindi la flotta reale si diresse verso sud, proprio in direzione di Skye dove pare che il re abbia incontrato Magnus, da l\u00ec si prosegu\u00ec verso Kerrera dove diversi nobili, fra cui Magnus e Dubhghall mac Ruaidhri furono mandati a comandare cinquanta navi che si mossero verso Kintyre, mentre un gruppo pi\u00f9 piccolo and\u00f2 verso l'Isola di Bute.\nLa flotta diretta a Kintyre aveva probabilmente il compito di ottenere l'alleanza di Aonghas M\u00f3r e di tale Murchad i quali, secondo le saghe, si sottomisero presto ad Haakon. Sempre secondo le cronache diversi castelli passarono sotto il controllo norvegese quali il Castello di Rothesay, ed un altro che \u00e8 probabilmente identificabile nel Castello di Dunaverty.\nL'Isola di Gigha vide la resa di E\u00f3gan ad Haakon al quale disse che aveva deciso di appoggiare gli scozzesi dai quali avrebbe potuto avere un numero maggiore di terre, il re lo lasci\u00f2 libero di andare e secondo le cronache i primi messaggeri scozzesi andarono dagli avversari per parlare.\nAll'inizio i dialoghi furono produttivi, ma pi\u00f9 il tempo passava e pi\u00f9 il tempo peggiorava Haakon sentiva di doversi muovere e ogni trattativa s'interruppe, per questo egli mand\u00f2 una flotta diretta verso il Lennox, la cui grandezza varia a seconda dei resoconti, comandata da Magnus, Ailean mac Ruaidhri, suo fratello Dubgall, \u00c1engus e Murchard. Le navi si trascinarono risalendo i fiumi fino al Loch Lomond e le saghe raccontano con precisione come gli invasori devastarono numerose isole del lago.\nIl fatto che Haakon avesse affidato questa missione ai propri vassalli pu\u00f2 significare che le loro navi erano pi\u00f9 leggere di quelle norvegesi, quindi pi\u00f9 facili da portare fra un lago e l'altro, o che intendesse verificare con precisione la loro fedelt\u00e0 alla causa norvegese.\nMentre il Lennox veniva saccheggiato Haakon dovette fronteggiare la Battaglia di Largs, una delle tante inconcludenti schermaglie che stavano costellando il conflitto. A seguito dell'ennesimo stallo Haakon ripart\u00ec verso nord e a Mull incontr\u00f2 i propri vassalli: Dubgall venne ricompensato con le terre che erano state di E\u00f3gan, a Murchad venne dato l'Arran e a tale Ruadhri venne donata Bute.\nI norvegesi raggiunsero quindi le Isole Orcadi dove Haakon, malato, mor\u00ec il 16 dicembre senza aver concluso niente in questa lunga campagna, poich\u00e9 gli scozzesi mantennero intatto il proprio regno e molti vassalli si erano rivelati assai riluttanti a sostenere la sua causa.\nLa sottomissione alla Scozia e la morte.\nMentre la campagna di Haakon finiva diversi messi vennero inviati dalla Norvegia per negoziare la pace, Alessandro tuttavia non rimase a guardare e si prepar\u00f2 a punire tutti coloro che avevano sostenuto il rivale. Nel 1264 egli si prepar\u00f2 a invadere Man che, priva della protezione norvegese e inglese (Enrico III al tempo era prigioniero dei baroni in rivolta), non lasci\u00f2 a Magnus altra scelta che sottomettersi alla Scozia. Alessandro e Magnus s'incontrarono a Dumfries dove il secondo giur\u00f2 fedelt\u00e0 al primo, gli rese omaggio e liber\u00f2 gli ostaggi. Non contento Alessandro ordin\u00f2 che le Ebridi venissero attaccate da Uilleam, conte di Mar (morto 1276), Alexander Comyn, conte di Buchan (morto 1289) ed Alan Durward (morto fra 1264 e 1275) e secondo Giovanni di Fordun le isole vennero duramente saccheggiate e gli abitanti uccisi. Altre spedizioni vennero fatte nel Caithness e nel Ross e la progressiva sottomissione dei signori delle Isole, in particolare quella di Magnus segn\u00f2 la fine dell'influenza norvegese su di esse.\nA seguito della sua sottomissione Magnus regn\u00f2 pacificamente fino alla morte avvenuta il 24 novembre 1265 al castello di Rushen e venne successivamente sepolto nell'abbazia locale dedicata alla Vergine Maria. Al momento della morte Magnus era sposato con M\u00e1ire, figlia di E\u00f3gan. Con lui si estinse la dinastia Crovan e il regno delle Isole fin\u00ec sotto il controllo della corona di Scozia.\nL'isola di Man non si arrese subito, ma si dovette aspettare il 1275, quando perdette la decisiva Battaglia di Ronaldsway, vicino Castletown.\nIl suo titolo ufficiale era \"Rex Manniae et Insularum, ossia Re di Man e delle isole\"."}
{"id": "1556244", "revid": "1048993", "url": "https://it.wikipedia.org/wiki?curid=1556244", "title": "Silvio Noto", "text": "Biografia.\nNasce a Bari il 12 giugno del 1925. Vive per parecchi anni a Castrofilippo (AG) dove il padre esercita la professione di farmacista fino al 1938, anno in cui tutta la famiglia ritorna a Bari. Studente di giurisprudenza e allievo di Aldo Moro all'Universit\u00e0 di Bari, nel dopoguerra inizia a lavorare come attore alla radio. Muore a Roma il 23 ottobre 2000 all'et\u00e0 di 75 anni.\nAttivit\u00e0 televisiva.\nNegli anni cinquanta prende parte alle prime trasmissioni televisive, ancora in fase sperimentale, con il programma \"Casa Serena\". Nel 1952 fa parte della Compagnia del teatro comico musicale di Roma della Rai.\nPrimo applauso.\nNel 1956 prende parte al variet\u00e0 \"Primo applauso\", programma condotto da Enzo Tortora e Silvana Pampanini e basato sulla ricerca di nuovi talenti dello spettacolo (in cui, tra gli altri, fa il suo esordio il mago Silvan). Nel 1957 \u00e8 la volta di \"Album di famiglia\", trasmissione nella quale presenta al pubblico televisivo una giovane cantante di nome Mina.\nLa popolarit\u00e0.\nSempre nello stesso anno Noto ottiene un successo di critica e di pubblico con la trasmissione \"Telematch\" condotta insieme a Enzo Tortora e Renato Tagliani. Nel programma, andato in onda dal 1957 al 1958, si distingue per la sua qualit\u00e0 di intrattenitore e di mimo che cattura l'attenzione e la simpatia del pubblico.\nNel 1957 conduce, ancora insieme a Tortora, il programma \"Voci e volti della fortuna\" abbinato alla Lotteria Italia, che in seguito diventer\u00e0 un appuntamento fisso con i telespettatori con il nome di \"Canzonissima\".\nNel 1959 partecipa, insieme a Giovanni D'Anzi e all'esordiente Mina, a un ciclo della rubrica pubblicitaria televisiva \"Carosello\" pubblicizzando i frigoriferi Atlantic Electric.\nNegli anni sessanta la popolarit\u00e0 di Silvio Noto tocca il suo apice, particolarmente tra il pubblico giovanile, quando gli viene affidata la conduzione dei programmi \"Teletris\" e \"Telebum\".\nNel 1965 Noto \u00e8 il presentatore cui spetta il compito, insieme a Gisella Sofio, di introdurre i Beatles nei loro concerti durante la \"tourn\u00e9e\" italiana.\nL'esilio dal teleschermo.\nA questi anni di grande celebrit\u00e0 fa seguito per Noto un periodo di \"esilio\" dagli schermi televisivi.\nIl ritorno in TV.\nL'avvento delle emittenti televisive private offre a Silvio Noto l'opportunit\u00e0 di ricomparire sul piccolo schermo, seppure per settori pi\u00f9 ristretti di pubblico che per\u00f2 non ha dimenticato la sua bonomia e la sua carica di simpatia. Esordisce presso l'emittente \"Telecolor\" di Catania con lo spettacolo televisivo \"Il Pomofiore\", ricalcando il \"format\" portato al successo da Lucio Flauto su Antenna 3 Lombardia. Successivamente presenta lo spettacolo \"Il Milione\" andato in onda sull'emittente \"Telecolore\" di Salerno.\nL'ultima fatica televisiva di Silvio Noto risale al 1985, quando presenta su un circuito di emittenti romane un programma di variet\u00e0 sponsorizzato dal mobiliere Ugo Rossetti. In questo programma fecero il loro esordio attrici come Pamela Prati, Alessia Merz e Moana Pozzi.\nIl cinema.\nAll'attivit\u00e0 televisiva e radiofonica Silvio Noto ha alternato partecipazioni in ruoli minori ad alcuni film, attivit\u00e0 che continuer\u00e0 sporadicamente fino agli anni settanta, quando appare nel film a luci rosse \"Le calde notti di Caligola\", girato nel 1977, nel \"cameo\" del personaggio di \"Silvius Notus\".\nDoppiaggio.\nSilvio Noto ha anche lavorato in qualit\u00e0 di doppiatore cinematografico, per la compagnia SAS, prestando la sua voce ad attori stranieri e italiani, nonch\u00e9 a vari personaggi dei cartoni animati. Alcuni esempi:"}
{"id": "1556245", "revid": "729019", "url": "https://it.wikipedia.org/wiki?curid=1556245", "title": "Allied Rapid Reactions Corps", "text": "LAllied Rapid Reaction Corps (acronimo ARRC) \u00e8 uno dei nove corpi d'armata di reazione rapida della NATO, a guida britannica, proiettabile in qualsiasi area mondiale in tempi da cinque a trenta giorni, per affrontare una vasta gamma di operazioni: dalla guerra convenzionale, al Peacekeeping alle crisis response operations.\nStoria.\nL\"Allied Rapid Reaction Corps\" venne creato nel 1992 a Bielefeld in Germania, basandosi sul precedente I Corps britannico, che per quattro decenni aveva costituito il contributo fondamentale del Regno Unito alla difesa della Germania Occidentale, da un eventuale attacco di forze militari del Patto di Varsavia, che dopo il crollo del blocco sovietico venne trasformato in unit\u00e0 militare alleata di reazione rapida (ARRC) multinazionale.\nL'ARRC venne inizialmente creato per condurre i compiti di Petersberg terrestri al di fuori dei territori della NATO, nell'ambito delle nuove strategie NATO dopo la fine della guerra fredda.\nNel 1994 il quartier generale venne trasferito nel Rheindahlen Military Complex di M\u00f6nchengladbach. Nel corso delle guerre jugoslave fu la prima forza terrestre ad essere impiegata nell'ambito delle operazioni dell'IFOR in Bosnia ed Erzegovina nel 1995/96 e benne nuovamente impiegato come quartier generale delle forze terrestri durante la guerra del Kosovo nel 1999.\nL'Esercito Italiano negli anni novanta ha costituito la 3\u00aa Divisione celere in ricordo della 3\u00aa Divisione celere \"Principe Amedeo Duca d'Aosta\", con la sede di comando Milano, che venne assegnata all'Allied Rapid Reactions Corps, il Corpo di Reazione Rapida della NATO.\nLa \"3\u00aa Divisione \"Celere\"\" comprendeva la Brigata meccanizzata \"Legnano\", la Brigata alpina \"Julia\" e la 1\u00aa Brigata mista autonoma portoghese. Nel 2002 la sua sede \u00e8 stata trasferita a San Giorgio a Cremano nella citt\u00e0 metropolitana di Napoli e ribattezzata Comando Divisione \"Acqui\".\nNel 2002 il quartier generale \u00e8 stato riassegnato, insieme ad altri cinque corpi di altri paesi NATO, sotto il comando operazionale del Supreme Headquarters Allied Powers Europe, con compiti pi\u00f9 vasti.\nLARRC ha assunto il 4 maggio 2006 il comando dell'International Security Assistance Force in Afghanistan e venne trasferito nel 2010 nei dintorni di Gloucester in Inghilterra, prima di essere impiegato a supporto del comando dell'ISAF in Afghanistan nel 2011.\nStruttura.\nIl Comando viene diretto operativamente dal SACEUR e vi fanno parte militari provenienti dai seguenti stati membri dell'Alleanza Atlantica: \nComandante dell'ARRC (COMARRC) \u00e8 Edward Smyth-Osbourne, un tenente generale dell'Esercito Britannico, e il Deputy Commander (DCOMARRC) \u00e8 Lorenzo D'Addario, un generale di divisione in precedenza comandante della Kosovo Force."}
{"id": "1556247", "revid": "234835", "url": "https://it.wikipedia.org/wiki?curid=1556247", "title": "Stime della data della creazione", "text": ""}
{"id": "1556250", "revid": "1318658", "url": "https://it.wikipedia.org/wiki?curid=1556250", "title": "Lazzaro Ponticelli", "text": "Lazzaro (o Lazare) Ponticelli (per la doppia nazionalit\u00e0), nacque nel villaggio di Cordani, frazione del Comune di Bettola nell\u2019alta Val Nure piacentina il 7 dicembre 1897. Con la morte, avvenuta il 20 gennaio 2008, di Louis de Cazenave (1897-2008), uno dei due ultimi reduci ex combattenti della prima guerra mondiale, Lazzaro Ponticelli, ormai ultracentenario, \u00e8 stato l'ultimo sopravvissuto italo-francese della Grande Guerra, fino alla sua morte avvenuta il 12 marzo 2008 a 110 anni e 96 giorni.\nBiografia.\nL'infanzia.\nIl padre manteneva la numerosa famiglia arrangiandosi con i mestieri di ciabattino e falegname e, quando era giorno di mercato a Bettola, offrendosi come mediatore di bestie. Ma i suoi sacrifici non bastavano a risollevare dall'estrema miseria la famiglia, che contava quattro figli, Bonfiglio, Francesco, Caterina e il pi\u00f9 piccolo Lazzaro, tanto che la moglie decise di emigrare in Francia con tre dei quattro figli, lasciando proprio il piccolo Lazzaro con il padre, che mor\u00ec di l\u00ec a poco.\nA soli quattro anni, Lazzaro, che non perdoner\u00e0 mai la madre di averlo abbandonato, cerc\u00f2 di sopravvivere facendo il pastore, catturando uccelli e costruendo zoccoli. Quello che rimaneva dei suoi pochi guadagni inizi\u00f2 a metterlo da parte per acquistare un biglietto ferroviario per recarsi a Parigi presso i suoi fratelli.\nA Parigi.\nArrivato a Parigi all'et\u00e0 di nove anni, senza conoscere la lingua francese e completamente analfabeta, Ponticelli pass\u00f2 alla stazione \"Gare de Lyon\" tre giorni e tre notti senza mangiare, sino a quando venne notato da un capostazione, che gli chiese cosa stesse facendo in quel luogo da solo e dove dovesse andare. Lazzaro prima di partire aveva avuto il nome di un oste di un bistrot che a Parigi faceva da punto di riferimento per gli italiani emigrati in Francia. Capace di ripetere solo quel nome, \"\u00abChez Colombo\u00bb\", che fortunosamente il capostazione conosceva, Lazzaro fu accompagnato dall'oste e fu affidato alla moglie che se ne prese cura.\nA Parigi Lazzaro fece i mestieri tipici dei bambini poveri: lo spazzacamino a Nogent-sur-Marne, dove risiedeva un'importante comunit\u00e0 italiana (soprannominata in maniera dispregiativa come \"rital\"), e lo strillone dei giornali.\nIn un'intervista che Ponticelli diede a \"Le Monde\" nel novembre del 2006, raccont\u00f2: \u00ab\"Distribuivo 'L'Intransigeant' tra il Bon March\u00e9 e la Bastiglia. Il giorno in cui \u00e8 stato assassinato Jaur\u00e8s in rue du Croissant (il 31 luglio 1914), mi sono andate via subito tutte le copie\"\u00bb.\nCombattente nella Legione straniera.\nFu proprio nel 1914 che, mentendo sulla sua et\u00e0, Ponticelli decise di arruolarsi nella Legione straniera. Fu destinato al 1\u00ba Reggimento straniero della Legione a Sidi Bel Abbes, dove ritrov\u00f2 uno dei suoi fratelli, e da l\u00ec fu successivamente inviato in prima linea a Soissons incorporato nella Legione Garibaldina.\nDi quel terribile periodo Ponticelli ricorda che sul fronte delle Argonne non faceva altro che scavare fosse per i soldati morti o per lunghe trincee di quella guerra di posizione, dove si consum\u00f2 tanta giovent\u00f9 europea.\nRimase fisso nella sua memoria l'episodio di quando dalla sua trincea vide e sent\u00ec i lamenti di un soldato ferito che nella terra di nessuno era rimasto imprigionato dai reticolati. Cos\u00ec racconta: \u00ab\"I barellieri non osavano uscire. Io non ne potevo pi\u00f9. Ci sono andato con una pinza. Sono subito caduto su un ferito tedesco. Mi ha fatto due con le dita. Ho capito che aveva due figli. L'ho preso e portato verso le linee tedesche. Quando loro si sono messi a sparare, ha gridato di smetterla. L'ho lasciato vicino alla sua trincea. Mi ha ringraziato. Sono tornato indietro, verso il ferito francese. Stringeva i denti. L'ho trascinato fino alle nostre linee con la sua gamba di traverso. Mi ha abbracciato e mi ha detto: 'Grazie per i miei quattro bambini'.\"\u00bb\nSoldato in Italia.\nNel 1915 Ponticelli si trovava presso Verdun, quando gli giunse dall'Italia il richiamo alle armi. Rientrato nel territorio nazionale, fu inquadrato nel 3\u00ba Reggimento Alpini, combatt\u00e9 contro gli austriaci nel Tirolo. Secondo il ricordo di Lazzaro, tra le due trincee v'erano appena una trentina di metri e i soldati dei due schieramenti alla fine fraternizzarono come talora accadeva su altri fronti dove, quasi per un patto tacito, si cercava di sopravvivere evitando di spararsi addosso: \u00ab\"Loro ci davano il tabacco, che scambiavano con le nostre pagnotte. Quando lo stato maggiore l'ha saputo, ci ha dislocati in una zona pi\u00f9 dura\"\u00bb.\nNel 1916 venne ferito alla testa e ricoverato all'ospedale militare di Napoli fino alla smobilitazione avvenuta nello stesso anno.\nDi ritorno in Francia nel 1921, fond\u00f2 con i suoi fratelli un'impresa di \"fumisterie\" (camini, caminetti, stufe), denominata \"Ponticelli Fr\u00e8res\", che diverr\u00e0 un'azienda di rilievo internazionale, ancor oggi in espansione, prevalentemente nel campo della fabbricazione, del montaggio e dello smontaggio di tubazioni industriali per settori quali quelli dell'industria petrolifera, chimica, costruzioni e lavori pubblici, produzione di energia termica e nucleare, siderurgia, cementifici, cartiere, agro-alimentare.\nSeconda guerra mondiale e Resistenza.\nNel 1939, allo scoppio della seconda guerra mondiale, Lazzaro Ponticelli, ottenuta la nazionalit\u00e0 francese, chiese di arruolarsi, ma era ormai troppo anziano per il servizio attivo e quindi venne assegnato agli uffici.\nQuando nel 1942 la Francia sar\u00e0 occupata dai tedeschi, Ponticelli collaborer\u00e0 con la Resistenza contro gli occupanti nazisti.\nIl rifiuto dei funerali di Stato.\nCome Louis de Cazenave, anche Ponticelli dichiar\u00f2 di rifiutare i funerali di Stato e la sepoltura nel Pantheon, decisi nel 2005 dalla Presidenza della Repubblica francese: \u00ab\"Rifiuto questi funerali di stato. Non \u00e8 giusto che spettino solo all'ultimo sopravvissuto, facendo un affronto a tutti gli altri che sono morti senza avere gli onori che meritavano. Non si \u00e8 fatto nulla per loro... Anche un piccolo gesto sarebbe stato sufficiente\"\u00bb. Ponticelli prefer\u00ec essere sepolto nella sua tomba di famiglia.\nA Ponticelli furono comunque tributati i Funerali di Stato all'H\u00f4tel des Invalides il 17 marzo 2008. Durante i funerali Nicolas Sarkozy, Presidente della Repubblica francese, tenne un discorso con l'omaggio nazionale ai veterani della Prima guerra mondiale."}
{"id": "1556254", "revid": "1516087", "url": "https://it.wikipedia.org/wiki?curid=1556254", "title": "Alessandro Sampaoli", "text": "Biografia.\nProveniente dalla scuola di teatro di Quelli di Grock, \u00e8 noto al pubblico italiano per il ruolo di Silvano Rogi nella popolare sitcom \"Camera Caf\u00e9\".\nNell'autunno 2012, in coppia con l'attrice Debora Villa, partecipa e si classifica al primo posto nella prima edizione reality di Rai 2 \"Pechino Express\"."}
{"id": "1556256", "revid": "123003354", "url": "https://it.wikipedia.org/wiki?curid=1556256", "title": "Sabrina Corabi", "text": "Biografia.\n\u00c8 nota al grande pubblico per il ruolo di Alex Costa nella sitcom \"Camera Caf\u00e9\", in onda dal 2003 su Italia 1 e poi su Rai 2"}
{"id": "1556264", "revid": "682976", "url": "https://it.wikipedia.org/wiki?curid=1556264", "title": "Astioca", "text": ""}
{"id": "1556265", "revid": "1745361", "url": "https://it.wikipedia.org/wiki?curid=1556265", "title": "Ati (re di Lidia)", "text": "Ati () \u00e8 un personaggio della mitologia greca. Fu un re di Lidia, in quei tempi conosciuta come \"Meonia\".\nGenealogia.\nFiglio di Mane o di Eracle e di Onfale, fu il padre di Lido e Tirreno (o Torebo).\nMitologia.\nIn seguito ad una grande carestia che dur\u00f2 per diciotto anni Ati dovette scegliere quale dei due figli tenere in patria e quale costringere ad emigrare assieme ad una parte della popolazione e cos\u00ec tenne Lido, mentre Tirreno fu inviato fuori dalla Lidia e condusse i suoi seguaci in Umbria dove si stabilirono e divennero noti come Tirreni.\nDionigi di Alicarnasso per\u00f2 cita Xanto Lidio il quale asserisce che i figli di Ati furono Lidio e Torebo e che i due si divisero il regno dopo la morte del padre e che nessuno dei due lasci\u00f2 mai la Lidia."}
{"id": "1556266", "revid": "1745361", "url": "https://it.wikipedia.org/wiki?curid=1556266", "title": "Atteo", "text": "Nella mitologia greca, Atteo era un autoctono dell'Attica, dal quale la regione avrebbe preso il nome, e secondo una versione, ne sarebbe stato il primo re.\nNella mitologia.\nAtteo era il padre di Aglauro e diede il nome all'Attea, una parte dell'Attica.\nAtteo era anche l'epiteto che si utilizzava per chiamare diverse figure dell'olimpo, fra cui Zeus, il padre degli dei.\nPareri secondari.\nSecondo altre versioni non era Atteo il primo re dell'Attica ma il marito di Agraulo, Cecrope, l'essere per met\u00e0 umano e per met\u00e0 serpente."}
{"id": "1556267", "revid": "123760282", "url": "https://it.wikipedia.org/wiki?curid=1556267", "title": "\u0160koda Favorit", "text": "La Favorit/Forman \u00e8 un'autovettura prodotta dalla \u0160koda tra il 1987 ed il 1994.\nIl contesto.\nAll'inizio degli anni ottanta l'industria automobilistica dell'Est avvi\u00f2 un programma di rinnovamento tecnologico del settore auto che, nelle intenzioni, avrebbe dovuto colmare il notevole divario accumulato a causa della rigidit\u00e0 del sistema economico, rispetto a quello dell'Europa occidentale. La decisione di svecchiare la produzione (in molti casi arretrata, sul piano stilistico e tecnico, di qualche decennio rispetto al blocco occidentale), fu pi\u00f9 politica che di strategia industriale, ma indusse i tecnici di varie case a progettare nuovi modelli dotati di trazione anteriore e sospensioni pi\u00f9 evolute.\nLa \u0160koda, il cui passato d'avanguardia tecnica era stato \"ingessato\" dal sistema di programmazione governativo, seguendo il \"nuovo corso\", inaugurato nel 1985 dalla Lada Samara, nel settembre 1987, in occasione della Fiera Internazionale di Brno, lanci\u00f2 la \"Favorit\", la prima \u0160koda \"moderna\". Il nome riprendeva quello di una berlina anteguerra di successo, e la commercializzazione in Italia cominci\u00f2 due anni pi\u00f9 tardi, nel 1989.\nCaratterizzata da un'impostazione tecnica (trazione anteriore, motore anteriore trasversale, avantreno MacPherson e retrotreno a ruote interconnesse) assimilabile a quella di molti modelli occidentali (venne presa a modello l'impostazione della Golf), la nuova \"media\" Cecoslovacca vantava una carrozzeria firmata da Bertone.\nDal punto di vista stilistico la \"Favorit\", era una berlina a 5 porte con portellone posteriore dalla linea un po' anonima vista la notevole somiglianza alle russe: Lada Samara, ZAZ Tavria, Izh \u0418\u0416-2126. Le linee, piuttosto squadrate, ricordavano sotto certi aspetti anche la francese Citro\u00ebn AX e l'italiana Ritmo, e rappresentavano un indubbio passo avanti rispetto alle vecchie 105/130.\nGli interni avevano un design decisamente pi\u00f9 moderno rispetto ai modelli precedenti ma rimaneva bassa la qualit\u00e0 e lo stile, rispetto ai corrispondenti prodotti occidentali. Il livello di finitura, nonostante l'elaborato design dei sedili, era mantenuto \"spartano\", anche nella scelta delle materie plastiche dure, economiche e piuttosto fragili; anche l'assemblaggio era ancora insufficientemente curato.\nA spingere la nuova \u0160koda ci pensava un motore a 4 cilindri in linea ad aste e bilancieri di 1289\u00a0cm\u00b3 interamente in alluminio (a differenza di quello precedente della \"130 GL\" che aveva la testa in ghisa), alimentato a carburatore, da 63\u00a0cv, che trasmetteva il moto alle ruote anteriori attraverso un cambio manuale a 5 marce. L'impianto frenante era di tipo misto,\nLe prestazioni erano contenute, in rapporto alla cilindrata: (150\u00a0km/h), i consumi nella media. Nonostante il prezzo competitivo, non si ebbe un consistente successo in Europa Occidentale, dove venne esportata nell'allestimento pi\u00f9 ricco \"136 LS\", tuttavia rappresent\u00f2 un'inversione di tendenza rispetto al passato per la fabbrica e pose le premesse al successivo accordo di joint venture con la Volkswagen.\nNel 1991 dalla \"Favorit\" venne derivata la station wagon Forman, dotata della medesima meccanica.\nNel 1992 venne presentata la variante \"136 Ecotronic LE\" dotata di una serie di dispositivi volti alla riduzione dei consumi (dispositivo cut-off di taglio del flusso di carburante in rilascio e carburatore pi\u00f9 \"economico\" e dotato di gestione elettronica). La potenza scendeva a 54\u00a0cv ma il nuovo carburatore consentiva l'adozione della marmitta catalitica.\nLa \"Favorit\" venne rimpiazzata nel 1994 dalla Felicia caratterizzata da uno stile pi\u00f9 morbido e sobrio, in linea con le vetture contemporanee."}
{"id": "1556268", "revid": "1745361", "url": "https://it.wikipedia.org/wiki?curid=1556268", "title": "Atrace", "text": "Nella mitologia greca, Atrace era il nome di uno dei figli del dio fluviale Peneo (o di Elato, secondo un'altra versione del mito) e di Bura.\nNella mitologia.\nAtrace era il padre di Ippodamia, di Cenis, la donna che divent\u00f2 uomo per suo volere, e di Damasippe. Le figlie presero da lui presero l'epiteto di Atracidi.\nFu il mitico fondatore di una citt\u00e0 della Tessaglia che prese il suo nome ."}
{"id": "1556272", "revid": "1745361", "url": "https://it.wikipedia.org/wiki?curid=1556272", "title": "Attide", "text": "Attide () \u00e8 un personaggio della mitologia greca, una delle figlie di Cranao e di Pedias.\nEra sorella di Cranae e Menaechme.\nMitologia.\nIl padre fu il secondo mitologico re di Atene e lei visse all'epoca del diluvio di Deucalione.\nPotrebbe essere la madre di Erittonio (avuto da Efesto), ma le madri dello stesso Erittonio risultano essere anche Atena o Gea. \nAttide mor\u00ec giovane ed il padre diede il suo nome all'Attica.\nInterpretazione e realt\u00e0 storica.\nAttide significa \u201cdea della costa scoscesa\u201d. Dubbi sulla sua divinit\u00e0 vengono anche da Marziale che chiam\u00f2 Procne e Filomela una volta trasformate in uccelli con il nome di \"Attide\"."}
{"id": "1556273", "revid": "466539", "url": "https://it.wikipedia.org/wiki?curid=1556273", "title": "Calciatore dell'anno (PFAI)", "text": "Giocatore dell'anno della PFAI (ing. PFAI Players' Player of the Year) \u00e8 un premio calcistico assegnato ai giocatori che militano nella \"League of Ireland\".\nIl premio viene assegnato come risultato dalle votazioni degli altri giocatori (membri del \"Professional Footballers' Association of Ireland\"), quindi in generale, viene pi\u00f9 apprezzato dal vincitore."}
{"id": "1556277", "revid": "830939", "url": "https://it.wikipedia.org/wiki?curid=1556277", "title": "Guerre daciche", "text": ""}
{"id": "1556278", "revid": "287204", "url": "https://it.wikipedia.org/wiki?curid=1556278", "title": "I vivi", "text": "I vivi \u00e8 una raccolta di racconti scritta da Cristiano Godano, cantante dei Marlene Kuntz, pubblicato da Rizzoli nel 2008."}
{"id": "1556281", "revid": "287204", "url": "https://it.wikipedia.org/wiki?curid=1556281", "title": "Licenza Apache", "text": "La Licenza Apache (ingl: \"Apache License\" e \"Apache Software License\" nelle versioni precedenti alla 2.0) \u00e8 una licenza di software libero non copyleft scritta dalla Apache Software Foundation (ASF) che obbliga gli utenti a preservare l'informativa di diritto d'autore e d'esclusione di responsabilit\u00e0 nelle versioni modificate.\nSecondo i termini della Licenza Apache tutti i software realizzati dalla ASF sono protetti da tale licenza e chiunque la voglia usare ne pu\u00f2 usufruire: nel novembre 2009, sul sito SourceForge, erano disponibili pi\u00f9 di 5\u00a0000 progetti non gestiti dalla ASF che utilizzavano la licenza Apache. La versione 2.0 della licenza \u00e8 compatibile con la GNU GPL v3 (ma non con la GNU GPLv2).\nStoria.\nLa Apache License 1.0 era la versione originaria della licenza che si applica esclusivamente alle versioni pi\u00f9 vecchie del software Apache (come le versioni 1.2 del Web server).\nLa Apache License 1.1 venne approvata dall'ASF nel 2000: \"Il cambiamento pi\u00f9 importante dalla versione 1.0 consiste nella 'clausola pubblicit\u00e0' (articolo 3 della versione 1.0 della licenza); i prodotti derivati non devono pi\u00f9 riconoscere credito nei loro materiali pubblicitari, ma solo nella loro documentazione.\"\nL'ASF ha approvato un aggiornamento alla Apache License 2.0 nel gennaio 2004. Gli obiettivi dichiarati della licenza comprendevano \"rendere pi\u00f9 semplice l'uso della licenza da parte di progetti non-ASF migliorando la compatibilit\u00e0 con software basati sulla licenza GNU General Public License, consentendo di includere la licenza per riferimento invece di obbligare ad inserirla in ogni file, chiarendo la licenza che si applica ai contributi e richiedendo al contributore di concedere in licenza i brevetti che si violano utilizzando il contributo realizzato dal contributore\".\n\u00c8 stata inoltre,la principale licenza utilizzata dal sistema operativo Android\nCondizioni di licenza.\nCome ogni licenza di software libero, la Licenza Apache consente agli utenti di usare il software per ogni scopo, di distribuirlo, modificarlo e di distribuire versioni modificate del software.\nLa Licenza Apache non richiede che versioni modificate del software siano distribuite secondo i termini della stessa licenza o come software libero. La Licenza Apache richiede solo che si includa un'informativa del fatto che si \u00e8 utilizzato software licenziato secondo i termini della Licenza Apache.\nQuindi, a differenza di quanto accade con le licenze copyleft, gli utenti di versioni modificate del software licenziato secondo i termini della Licenza Apache non godono necessariamente delle suddette libert\u00e0. O, considerando la situazione dal punto di vista del licenziatario, esso ha la libert\u00e0 di utilizzare il software in ogni modo, anche in prodotti proprietari, a danno degli utilizzatori (vedi l'articolo 4).\nI due file che devono essere inclusi nella directory principale dei prodotti software distribuiti:\nNel codice redistribuito si deve preservare in ogni file licenziato qualsiasi informativa di diritto d'autore e di brevetti presente ed in ogni file modificato si deve aggiungere un'informativa specificando che il file \u00e8 stato modificato.\nCompatibilit\u00e0 con la GPL.\nL'Apache Software Foundation e la Free Software Foundation (FSF) hanno concordato che la Licenza Apache 2.0 \u00e8 una licenza di software libero compatibile con la versione 3 della GNU General Public License (GPL), il che significa che il codice sotto licenza GPL versione 3 e Apache License 2.0 possono essere combinati, ed il codice risultante \u00e8 sotto licenza GPL versione 3.\nLa Free Software Foundation ritiene che tutte le versioni della licenza Apache License siano incompatibili con le precedenti versioni 1 e 2 della licenza GPL."}
{"id": "1556283", "revid": "1745361", "url": "https://it.wikipedia.org/wiki?curid=1556283", "title": "Autolita", "text": "Nella mitologia greca, Autolita era il nome di una delle mogli di Metaponto.\nIl mito.\nMetaponto ebbe diverse mogli, la prima fu Teano, la seconda Arnea e la terza Autolita. Da tale unione nacquero i gemelli Eolo (non il dio dei venti) e Beoto.\nPareri secondari.\nSecondo un'altra versione del mito i figli Eolo e Beoto furono di Arnea (avuti da Poseidone), mentre la seconda moglie fu Autolita. La donna gelosa delle attenzioni che Arnea, ragazza accolta dalla casa, riceveva la maltratt\u00f2 fino al punto che i figli della ragazza insorsero uccidendola. In seguito Arnea and\u00f2 in sposa al re di Metaponto mentre i figli di lei fuggirono per l'atto compiuto."}
{"id": "1556284", "revid": "1848143", "url": "https://it.wikipedia.org/wiki?curid=1556284", "title": "Rodda", "text": "Rodda (\"Ruonac\" in sloveno) \u00e8 una frazione del comune italiano di Pulfero in provincia di Udine.\nFu comune autonomo fino al 1929 quando, fuso al comune di Tarcetta, diede vita all'attuale comune di Pulfero.\nRodda \u00e8 una frazione composta dalle seguenti piccole borgate, distanti anche alcuni chilometri l'una dall'altra: Bizonta/\"Bizonti\", Brocchiana/\"Bro\u010djana\", Buttera/\"Butera\", Clavora/\"Klavora\", Cranzove/\"Kranjcove\", Domenis/\"Domej\u017ea\", Lacove/\"Lahove\", Oriecuia/\"Oriehuje\", Ossiach/\"O\u0161jak\", Pocovaz/\"Pokovac\", Scubina/\"Skubini\", Sturam, Tumaz/\"Tuomac\", Uodgnach/\"Uodnjak\" e Zeiaz/\"Zejci\".\nQueste borgate vengono generalmente suddivise nei gruppi di Rodda Alta e Rodda Bassa."}
{"id": "1556290", "revid": "1745361", "url": "https://it.wikipedia.org/wiki?curid=1556290", "title": "Automedusa", "text": "Automedusa () \u00e8 un personaggio della mitologia greca. Fu la prima moglie di Ificle.\nGenealogia.\nFiglia di Alcatoo fu moglie di Ificle e madre di Iolao.\nMitologia.\nLa storia dell'amore tra Ificle e Automedusa \u00e8 testimoniata da molte antiche fonti. Tra queste apporta una variante molto interessante Platone che nel \"Simposio\" narra di come Automedusa si fosse perdutamente innamorata di Ificle, malgrado questi fosse molto pi\u00f9 grande di lei, per i grandi occhi cerulei. \nPlatone definisce l'amore tra i due \"sublime incanto di anime amanti\"."}
{"id": "1556291", "revid": "1745361", "url": "https://it.wikipedia.org/wiki?curid=1556291", "title": "Ausone", "text": "Nella mitologia greca, Ausone o Ausonio era il nome del Re di un popolo italico, gli Ausoni. Il padre di Ausone era Ulisse, l'eroe protagonista dell'Odissea, mentre la madre era la maga Circe oppure la ninfa Calipso.\nAusone in seguito ebbe un figlio chiamato Liparo (che avrebbe dato il nome all'Isola di Lipari).\nVersioni alternative.\nSecondo l'interpretazione del mito che lo volle figlio di Calipso, Ausonio venne in Italia e diede il suo nome ad una terra chiamata in seguito Ausonia.\nPer Strabone (VI 225 vg), Ausone avrebbe fondato la citt\u00e0 di Temesa."}
{"id": "1556298", "revid": "119688177", "url": "https://it.wikipedia.org/wiki?curid=1556298", "title": "Denise (Mato Grosso)", "text": "Denise \u00e8 un comune del Brasile nello Stato del Mato Grosso, parte della mesoregione del Sudoeste Mato-Grossense e della microregione di Tangar\u00e1 da Serra."}
{"id": "1556299", "revid": "92723", "url": "https://it.wikipedia.org/wiki?curid=1556299", "title": "Andrej \u0160eptyc'kyj", "text": ""}
{"id": "1556301", "revid": "110157", "url": "https://it.wikipedia.org/wiki?curid=1556301", "title": "Diamantino", "text": "Diamantino \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Parecis."}
{"id": "1556307", "revid": "135491", "url": "https://it.wikipedia.org/wiki?curid=1556307", "title": "Jack Mcphee", "text": ""}
{"id": "1556308", "revid": "110157", "url": "https://it.wikipedia.org/wiki?curid=1556308", "title": "Dom Aquino", "text": "Dom Aquino \u00e8 un comune del Brasile nello Stato del Mato Grosso, parte della mesoregione del Sudeste Mato-Grossense e della microregione di Rondon\u00f3polis."}
{"id": "1556310", "revid": "110157", "url": "https://it.wikipedia.org/wiki?curid=1556310", "title": "Feliz Natal", "text": "Feliz Natal \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Sinop."}
{"id": "1556314", "revid": "1305772", "url": "https://it.wikipedia.org/wiki?curid=1556314", "title": "Figueir\u00f3polis d'Oeste", "text": "Figueir\u00f3polis d'Oeste \u00e8 un comune del Brasile nello Stato del Mato Grosso, parte della mesoregione del Sudoeste Mato-Grossense e della microregione di Jauru."}
{"id": "1556316", "revid": "767487", "url": "https://it.wikipedia.org/wiki?curid=1556316", "title": "Lambari d'Oeste", "text": "Lambari d'Oeste \u00e8 un comune del Brasile nello Stato del Mato Grosso, parte della mesoregione del Sudoeste Mato-Grossense e della microregione di Jauru."}
{"id": "1556317", "revid": "54193", "url": "https://it.wikipedia.org/wiki?curid=1556317", "title": "Programma statistico nazionale", "text": "Il Programma Statistico Nazionale (PSN) \u00e8 l'atto normativo che stabilisce le rilevazioni statistiche di interesse pubblico, affidandole al SISTAN. \nUna delle funzioni del COMSTAT (Comitato di indirizzo e coordinamento dell'informazione statistica), il quale \u00e8 uno degli organi dell'ISTAT, \u00e8 proprio quella di deliberare il PSN predisponendone le Linee guida per l'intero triennio. Infatti la durata del PSN \u00e8 triennale, ma viene aggiornato annualmente. \nAttualmente \u00e8 in vigore il PSN 2011-2013. \nIl Comstat ha precisato che i progetti che si riferiscono a specifici contesti, possono essere inseriti nel Programma Statistico Nazionale se se ne prevede l'estendibilit\u00e0 a livello nazionale (o almeno interregionale). \nSi \u00e8 sottolineata la necessit\u00e0 di accorpare i lavori simili con l'obiettivo di valorizzare la valenza nazionale del documento."}
{"id": "1556318", "revid": "767487", "url": "https://it.wikipedia.org/wiki?curid=1556318", "title": "Lucas do Rio Verde", "text": "Lucas do Rio Verde \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione dell'Alto Teles Pires.\nA Lucas do Rio Verde ha sede il Luverdense Esporte Clube"}
{"id": "1556319", "revid": "110157", "url": "https://it.wikipedia.org/wiki?curid=1556319", "title": "Luci\u00e1ra", "text": "Luci\u00e1ra \u00e8 un comune del Brasile nello Stato del Mato Grosso, parte della mesoregione del Nordeste Mato-Grossense e della microregione del Norte Araguaia."}
{"id": "1556321", "revid": "767487", "url": "https://it.wikipedia.org/wiki?curid=1556321", "title": "Quer\u00eancia", "text": "Quer\u00eancia \u00e8 un comune del Brasile nello Stato del Mato Grosso, parte della mesoregione del Nordeste Mato-Grossense e della microregione di Canarana.\nStoria.\nLa citt\u00e0 ha cominciato a prendere forma vera e propria verso il 1986, quando diverse famiglia provenienti dal Rio Grande do Sul e da Santa Catarina si stanziarono in questo territorio.\nUfficialmente, fu fondata il 19 dicembre 1991.\nVive di agricoltura, particolarmente riso e soia, e di allevamento.\n\u00e8 un comune del Brasile nello Stato del Mato Grosso, parte della mesoregione del Nordeste Mato-Grossense e della microregione di Canarana."}
{"id": "1556325", "revid": "767487", "url": "https://it.wikipedia.org/wiki?curid=1556325", "title": "Uni\u00e3o do Sul", "text": "Uni\u00e3o do Sul \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Sinop."}
{"id": "1556326", "revid": "1728", "url": "https://it.wikipedia.org/wiki?curid=1556326", "title": "Goutal", "text": ""}
{"id": "1556334", "revid": "599013", "url": "https://it.wikipedia.org/wiki?curid=1556334", "title": "Peter Rufai", "text": "Carriera.\nClub.\nCresciuto calcisticamente in patria negli Stationery Stores, firmando un contratto con i beninesi del Dragons.\nCon la squadra di Porto-Novo, la pi\u00f9 titolata del Benin, gioca tre stagioni vincendo due campionati, e grazie anche alle prestazioni in Nazionale raggiunge un accordo con una societ\u00e0 europea, i belgi del Lokeren.\nGioca quattro stagioni in Belgio, una nei Paesi Bassi, quattro in Portogallo e due in Spagna; gioca nel Farense e nel Deportivo de la Coru\u00f1a, qui riserva di un altro portiere africano, il camerunese Jacques Songo'o.\nNazionale.\nCon la Nazionale nigeriana partecipa da titolare ai Mondiali del 1994 e del 1998, nonch\u00e9 a diverse Coppe Africa, tra le quali quella vinta nel 1994."}
{"id": "1556335", "revid": "768068", "url": "https://it.wikipedia.org/wiki?curid=1556335", "title": "Arpina", "text": "Arpina () o Arpinna \u00e8 un personaggio della mitologia greca. \u00c8 una ninfa ed \u00e8 l'eponimo della citt\u00e0 Harpina.\nGenealogia.\nFiglia di Asopo e Metope ebbe da Ares il figlio Enomao.\nMitologia.\n\u00c8 l'eponimo della citt\u00e0 Harpina, che sorgeva presso Pisa, Olimpia ed il fiume Alfeo.\nNelle tradizioni degli abitanti dell'Elide e di Fliunte, giacque con Ares e da lui ebbe il figlio Enomao e fu quest'ultimo a dare il nome della madre alla citt\u00e0.\nPausania scrive della sua presenza di una scultura di gruppo presente ad Olimpia e che fu donata dagli abitanti di Fliunte.\nCome ninfa fu a volte confusa con la ninfa pleiade Sterope che a sua volta \u00e8 ritenuta la madre di Enomao."}
{"id": "1556337", "revid": "1573940", "url": "https://it.wikipedia.org/wiki?curid=1556337", "title": "Sydney Olympic Park", "text": "Sydney Olympic Park \u00e8 un parco olimpico di 640 ettari situato ad Homebush Bay, sobborgo 16\u00a0km ad ovest di Sydney, in Australia. Fu costruito per i Giochi della XXVII Olimpiade e continua ad essere usato per eventi sportivi e culturali: Sydney Royal Easter Show, Sydney Festival, Big Day Out e molti appuntamenti sportivi. Viene servito dalla linea ferroviaria Olympic Park e dalla stazione ferroviaria Olympic Park.\nIl Sydney Olympic Park \u00e8 gestito dalla Sydney Olympic Park Authority. Il sito era precedentemente stato individuato per un rinnovamento nell'area dell'Homebush Bay; ma la candidatura olimpica australiana cambi\u00f2 nettamente i piani.\nStoria.\nIl clan dei Wann-gal degli indigeni australiani abitava l'area prima dell'insediamento britannico. L'area fu chiamata \"The Flats\" da una spedizione esplorativa dopo l'arrivo della Prima Flotta nel 1788. Divenne parte della Newington Estate nel 1807, che fu acquistata da John Blaxland. Nel XIX secolo il governo acquist\u00f2 alcune terre per una donna anziana.\nA met\u00e0 degli anni'80 un'area delimitata da Australia Avenue e quelle che sono ora Herb Elliott Avenue e Sarah Durack Ave fu promossa come un 'technology park' chiamato Australia Centre. Comunque, a parte poche aziende ad alta tecnologia come AWA Microelectronics, BASF, Philips e Sanyo, l'idea non ebbe seguito e l'Australian Technology Park \u00e8 ora ad Eveleigh. Dieci anni dopo \u00e8 divenuto sito olimpico.\nPrima della sua trasformazione una grossa parte dell'Olympic Park era una zona industriale abbandonata, dopo pi\u00f9 di un secolo di sfruttamento. Il sito era una volta casa per produzione di mattoni, mattatoi, un deposito di armi, oltre ad essere una delle discariche di Sydney.\nCon il completamento con successo dei Giochi olimpici, il Sydney Olympic Park ha subito un significativo lavoro di sviluppo per supportarne la conversione in una struttura multifunzionale con alcune aziende che si sono ricollocate nell'area. In aggiunta il piano di lungo termine per l'area prevede che il luogo diventi casa per 16500 persone con altri 24000 lavoratori e studenti a fare il pendolare quotidianamente.\nIl parco \u00e8 anche la casa per un importante programma artistico e culturale, con frequenti eventi, l'Armory Gallery che \u00e8 la pi\u00f9 grande singola stanza adibita a spazio permanente per la mostra di arte nell'emisfero Sud, un nuovo teatro e uno studio artistico a Newington Armory.\nInoltre sono stati costruiti o sono in costruzione hotel di alcune delle pi\u00f9 importanti catene alberghiere mondiali, come Formule 1, Hotel Ibis e Novotel.\nEventi.\nAttualmente sono pi\u00f9 di 1800 gli eventi che vi si svolgono ogni anno, inclusi il Sydney Royal Easter Show, le partite di football australiano, rugby XIII e rugby XV all'ANZ Stadium, e meeting di atletica e nuoto. Ospita il festival musicale Big Day Out ed \u00e8 stata la sede per concerti all'aperto all'interno del Sydney Festival.\nLa Newington Armory \u00e8 il luogo per i festival musicali \"Great Escape\" ed \"Acoustica at the Armory\", entrambi nel weekend lungo di Pasqua. Alcune strutture hanno cambiato destinazione dal loro uso originario, come ad esempio lo stadio per il baseball, divenuto il Sydney Showground, l'ex Sydney Superdome \u00e8 ora noto come Acer Arena e lo stadio olimpico \u00e8 stato rinominato ANZ Stadium, seguendo il primo sponsor Telstra."}
{"id": "1556338", "revid": "228587", "url": "https://it.wikipedia.org/wiki?curid=1556338", "title": "Arpalione", "text": ""}
{"id": "1556339", "revid": "13589285", "url": "https://it.wikipedia.org/wiki?curid=1556339", "title": "Aviatori", "text": ""}
{"id": "1556341", "revid": "697352", "url": "https://it.wikipedia.org/wiki?curid=1556341", "title": "Asio", "text": ""}
{"id": "1556342", "revid": "287204", "url": "https://it.wikipedia.org/wiki?curid=1556342", "title": "Cloyne", "text": "Cloyne (\"Cluain\" in irlandese) \u00e8 un piccolo villaggio a sud-est dell'abitato di Midletonn nella parte occidentale della Contea di Cork, Irlanda. Nonostante le sue esigue dimensioni, il centro ha una tradizione religiosa storica di spicco, essendo un'antica diocesi anglicana della Church of Ireland, ma anche attuale cattolica, la Diocesi di Cloyne. La cattedrale di San Colman, santo venerato nella zona che oper\u00f2 proprio a Cloyne, \u00e8 situata per quanto riguarda quella anglicana proprio nel paese, mentre quella cattolica \u00e8 stata spostata a Cobh, che svetta sul Cork Harbour."}
{"id": "1556343", "revid": "1745361", "url": "https://it.wikipedia.org/wiki?curid=1556343", "title": "Aspalide", "text": "Nella mitologia greca, Aspalide era il nome della figlia di Argeo.\nIl mito.\nAspalide sorella di Astigite, aveva grazie alla sua bellezza suscitato le voglie di un ricco signore del luogo, Melisteo. Non riuscendo a resistere Melisteo invi\u00f2 dei soldati nel cuore della notte per rapirla, ma la ragazza riuscendo a scoprire cosa stesse per accadere scelse di uccidersi impiccandosi.\nLa ragazza venne vendicata dal fratello e al suo corpo gli furono attribuiti onori divini."}
{"id": "1556344", "revid": "729019", "url": "https://it.wikipedia.org/wiki?curid=1556344", "title": "Server application", "text": "In un'architettura client/server, \u00e8 definita server application l'applicazione eseguita sul sistema server, che mette a disposizione dell'utente, definito \"client\" (cliente) determinate funzionalit\u00e0.\nI servizi sono offerti a client, solo in seguito ad un'autenticazione dello stesso.\nConcetto spesso confuso con quello di Application Server."}
{"id": "1556345", "revid": "35154373", "url": "https://it.wikipedia.org/wiki?curid=1556345", "title": "Brevetto di pilota", "text": ""}
{"id": "1556350", "revid": "1745361", "url": "https://it.wikipedia.org/wiki?curid=1556350", "title": "Assaone", "text": "Nella mitologia greca, Assaone era il nome del padre di Niobe.\nIl mito.\nSecondo una tradizione minore Niobe era sposata con Filotto, una volta che questi mor\u00ec Assaone si fece prendere dal desiderio e cerc\u00f2 di possedere la figlia, lei rifiut\u00f2 tale unione e suo padre giur\u00f2 vendetta. Chiese ai figli di lei, i suoi nipoti, di cenare a casa sua ma una volta giunti da lui Assaone li uccise con il fuoco. Niobe venendo a conoscenza del misfatto si uccise e dopo di lei si uccise anche suo padre.\nTutto nacque per colpa di Niobe che offese Latona, quello che accadde fu il modo di vendicarsi della dea."}
{"id": "1556351", "revid": "709565", "url": "https://it.wikipedia.org/wiki?curid=1556351", "title": "Assarco", "text": "Assarco () o Assaraco \u00e8 un personaggio della mitologia greca. Fu re dei Dardani.\nGenealogia.\nFiglio di Troo e di Calliroe o di Acallaride, spos\u00f2 Ieromnene (o Clitodora), da cui ebbe il figlio Capi.\nDitti Cretese scrive invece che sia figlio di Aesyetes (\u0391\u1f30\u03c3\u03c5\u03ae\u03c4\u03b1\u03bf) e Cleomestra mentre Igino cita Ganimede come suo figlio quando in genere \u00e8 ritenuto suo fratello .\nMitologia.\nEredit\u00f2 il regno di Dardania quando il fratello maggiore (Ilo) prefer\u00ec regnare sulla sua nuova citt\u00e0 di Ilio.\nQuando mor\u00ec, il regno pass\u00f2 a suo figlio Capi e come tributo a tutta la sua buona opera, Assaraco fu sepolto in mezzo a Troia, vicino al tempio di Atena e al palazzo che pi\u00f9 tardi appartenne a Priamo."}
{"id": "1556358", "revid": "1318658", "url": "https://it.wikipedia.org/wiki?curid=1556358", "title": "Portmagee", "text": "Portmagee (\"An Caladh\" in gaelico irlandese) \u00e8 un piccolo villaggio costiero del Kerry, nel sud-ovest dell'Irlanda, situato in una zona molto particolare, lo stretto braccio di mare tra Iveragh, sulla quale giace l'abitato, e Valentia Island, distante pochi metri.\nIl nome gaelico significa semplicemente 'il traghetto', in riferimento al fatto che il villaggio \u00e8 uno dei punti di accesso sulla vicina isola: oltre alle imbarcazioni, c'\u00e8 da tempo uno stretto e caratteristico ponte che collega Portmagee a Valentia.\nStoria.\nPortmagee o Magee's Port, com'era conosciuta, deve il nome ad uno dei pi\u00f9 noti contrabbandieri del XVIII secolo, il Capitano Theobald Magee, dato che il nome originario in lingua inglese significa proprio \"Porto di Magee\".\nAvendo servito nell'armata di Re Giacomo come ufficiale, Magee si ritir\u00f2 a vita privata dopo gli anni nella marina intraprendendo la carriera di mercante navigando spesso tra Francia, Portogallo ed Irlanda. In breve tempo la sua attivit\u00e0 si inclin\u00f2 sempre pi\u00f9 verso il contrabbando, favorito anche dall'intricata natura geografica della costa sud-occidentale irlandese, commerciando prevalentemente tessuti, tabacco e t\u00e8 e sfuggendo spesso alle forze di polizia impegnate a contrastarlo ma con notevoli difficolt\u00e0, mentre i suoi profitti erano notevoli. Spos\u00f2 Mrs. Bridget Morgell, vedova di un ricco mercante di Dingle, oltre che figlia dell'allora MP del Kerry, Mr. Thomas Crosby.\nLa parentela acquisita col miglior contrabbandiere del momento dovette aver creato notevoli problemi a Crosby e si sospetta che la morte di Magee in un monastero a Lisbona sia stata il frutto di un esilio imposto dal suocero. Morte inutile, perch\u00e9 la moglie e i figli continuarono con profitto l'attivit\u00e0 di Magee.\nEconomia.\nOggi Portmagee non \u00e8 pi\u00f9 un villaggio mercantile. Basatosi nei tempi successivi esclusivamente sulla pesca e le attivit\u00e0 marittime, sta conoscendo ultimamente una riscoperta grazie al turismo: il ponte che collega il villaggio all'apprezzatissima Valentia Island rende il passaggio dentro il centro abitato forzato. Sono sorti quindi in breve tempo vari alloggi per turisti, pub e ristoranti, spesso affacciati sul canale omonimo con vista sulla vicinissima isola.\nPortmagee \u00e8, inoltre, una delle poche localit\u00e0 da cui partono imbarcazioni per visitare la remota Skellig Michael, isola patrimonio dell'umanit\u00e0 UNESCO di notevole fascino ma dalle visite ristrette per la sua conservazione."}
{"id": "1556360", "revid": "1318658", "url": "https://it.wikipedia.org/wiki?curid=1556360", "title": "Monte Kulal", "text": "Il monte Kulal \u00e8 una montagna situata nella parte settentrionale del Kenya, nella zona a sud-est del lago Turkana. Nel 1978 \u00e8 stata dichiarata dall'UNESCO riserva della biosfera.\nLa quota massima \u00e8 di 2380 m s.l.m., ma \u00e8 dai 1600 metri che inizia la fascia di foresta. Nelle valli interne che caratterizzano la morfologia del Kulal, troviamo una ricca vegetazione che nelle parti basse \u00e8 rappresentata anche da papiro.\nDa Loyangalani, villaggio che si trova sul lago Turkana, dopo un tragitto in fuoristrada di 2 ore si arriva al villaggio di Gatab. La popolazione presente \u00e8 quella dei Samburu, che attualmente conta 1800 persone. Popolo in origine pastore, da qualche anno si dedica all'agricoltura nelle zone fertili della montagna coltivando specialmente specie orticole.\nLa montagna \u00e8 interessata da molte piogge, la temperatura varia dai 10 \u00b0C e 90% di umidit\u00e0 la notte per arrivare ai 32 \u00b0C e 22% di umidit\u00e0 durante il giorno.\nData l'escursione termica, al mattino sono quasi sempre presenti delle fitte nebbie, ma uno degli aspetti caratteristici della montagna, \u00e8 la continua presenza del forte vento.\n\u00c8 un'area di particolare interesse naturalistico ed etnografico."}
{"id": "1556365", "revid": "1516566", "url": "https://it.wikipedia.org/wiki?curid=1556365", "title": "Ross Geller", "text": "Ross Eustace Geller \u00e8 un personaggio della sitcom statunitense della NBC \"Friends\", interpretato da David Schwimmer.\nRoss \u00e8 considerato da molti il membro pi\u00f9 intelligente del gruppo ed \u00e8 noto per il suo atteggiamento bizzarro ma adorabile. Il suo rapporto con Rachel Green \u00e8 stato inserito nella lista di TV Guide sulle migliori coppie di sempre della televisione, e anche nella classifica \"30 Best 'Will They/Won't They?' TV Couples\" di \"Entertainment Weekly\". Kevin Bright, uno dei produttori esecutivi della serie, aveva gi\u00e0 lavorato con Schwimmer, perci\u00f2 gli autori stavano gi\u00e0 costruendo il personaggio di Ross sulla sua voce: per questo, Schwimmer fu il primo a essere scritturato per la serie. Ha origini tedesche.\nBiografia.\nRoss \u00e8 un paleontologo ed \u00e8 laureato alla Columbia University. I suoi sentimenti per Rachel Green, che iniziarono con un'infatuazione al liceo, sono un tema ricorrente del suo percorso narrativo. Allo stesso modo, la loro relazione fatta di tira e molla \u00e8 uno dei temi ricorrenti di \"Friends\".\nCresciuto a Long Island, Ross \u00e8 il fratello maggiore di Monica Geller. Ross e Monica sono ebrei e si ritengono tali quantomeno culturalmente, mentre Ross cerca di far conoscere a suo figlio, Ben, la sua religione. Nel primo episodio Ross ha da poco divorziato ed \u00e8 appena tornato single perch\u00e9 sua moglie, Carol, si \u00e8 resa conto di essere lesbica. Nel corso della serie frequenta Rachel Green ma la loro relazione finisce. In seguito Ross sposa Emily Waltham, la nipote del capo di Rachel, ma il matrimonio non dura molto. Nella quinta stagione Ross e Rachel si sposano ubriachi a Las Vegas, ma anche questo matrimonio finisce con un divorzio. Durante tutta la serie, Ross divorzia 3 volte.\nUn tema ricorrente che riguarda Ross \u00e8 la competizione con sua sorella minore, che si manifesta con lotte e ossessioni. Da bambini si sfidavano in una partita di football americano per vincere la \"Coppa Geller\" ogni anno nel giorno del Ringraziamento. Questa tradizione fin\u00ec il sesto anno, dopo che Monica ruppe \"involontariamente\" il naso a Ross. I due fratelli inventarono un ballo alle scuole elementari chiamato \"La Routine\", con cui si sono poi esibiti al New Year's Rockin' Eve di Dick Clark per festeggiare il Capodanno.\nQuando erano piccoli, Monica odiava Ross perch\u00e9 l'aveva sempre vinta e sentiva che fosse pi\u00f9 amato di lei, perch\u00e9 era il primogenito. Tuttavia, col passare del tempo e crescendo, ha cominciato a voler bene a Ross come persona e non solamente perch\u00e9 avevano lo stesso sangue. Da grandi si sono avvicinati, anche se la competizione tra loro era ancora evidente come nell'episodio \"La coppa Geller\" della terza stagione.\nRoss entra spesso in conflitto con Phoebe Buffay. La sua razionalit\u00e0 e l'eccentricit\u00e0 di Phoebe li portano a discutere sull'evoluzione, sulla gravit\u00e0 e sul fatto che la madre di Phoebe si sia reincarnata in un gatto. \u00c8 emerso anche che, quando viveva ancora in strada, Phoebe aggred\u00ec Ross (rubandogli una copia del fumetto \"Science Boy\" creato da lui). I due diventano coinquilini per qualche settimana quando un incendio costringe Phoebe a lasciare il suo appartamento. Prima si trasferisce nell'appartamento di Chandler Bing e di Monica, poi per\u00f2 decide di lasciare un po' di spazio ai due, appena fidanzatisi, e quindi si trasferisce da Ross. In un episodio \"flashback\", sono soli in un bar e iniziano a baciarsi, ma il momento svanisce in fretta perch\u00e9 Ross continua a sbattere la testa. Inoltre Phoebe aiuta Ross in numerose occasioni, soprattutto a rendersi conto di amare Rachel e del fatto che sono destinati a stare insieme.\nSin dai tempi del college, il migliore amico di Ross \u00e8 Chandler Bing. Al college erano in una band chiamata Way/No Way, e Ross incolp\u00f2 Chandler quando fu scoperto dai genitori a fumare marijuana. Diventano cognati dopo che Chandler sposa Monica. Anche se sono migliori amici, spesso Chandler \u00e8 infastidito dal comportamento imbranato di Ross.\nRoss \u00e8 amico di Rachel Green, per cui ha una cotta sin dal liceo. A quei tempi Rachel lo vedeva come \"il fratello maggiore scemo di Monica\". Nel primo episodio della serie, quando si incontrano dopo anni, lui riscopre i suoi sentimenti per lei. Si avvicinano e hanno un rapporto di tira e molla per tutta la serie. Nell'ultima stagione, Rachel gli dice che per lei \u00e8 il pi\u00f9 importante tra tutti i membri del gruppo.\n\u00c8 anche migliore amico di Joey Tribbiani e lo aiuta con i suoi provini. Una volta lo bacia per aiutarlo a fare pratica per il ruolo di un uomo gay, per poi scoprire che Joey aveva gi\u00e0 fatto il provino e non era stato preso. Per un breve periodo Joey e Ross cercano di allontanare Chandler dal loro gruppo di amici dopo che Chandler comincia a ignorarli. Una volta si addormentano insieme sul divano dopo aver guardato \"Die Hard\". Tuttavia, verso la fine della serie Ross e Joey si avvicinano ancora di pi\u00f9, passando pi\u00f9 tempo insieme dopo che Chandler si \u00e8 sposato.\nRoss cerca spesso di tirare fuori il meglio dei suoi amici in situazioni complicate. Ad esempio, nella seconda stagione incoraggia Joey a partecipare ai provini per \"Destini\" dopo essere stato licenziato da \"Il tempo della nostra vita\", nonostante Joey si rifiuti di sostenere l'audizione per un personaggio secondario e poche battute. Nella settima stagione compra a Phoebe la bicicletta dei suoi sogni, ma minaccia di portargliela via perch\u00e9 lei non vuole imparare a pedalare. Inoltre, quando scopre che Joey ha una cotta per Rachel, gli dice di parlarle e farsi avanti invece di nasconderlo, anche se fa fatica ad accettare l'idea di Joey e Rachel insieme. Soprattutto, Ross \u00e8 rappresentato come un personaggio dolce, affettuoso e adorabile che cerca sempre di stare attento agli interessi degli altri e si dimostra spesso il pi\u00f9 maturo rispetto al resto del gruppo, nonostante il suo ego, i suoi scatti d'ira e le sue ossessioni.\nHa due bambini. Il figlio, Ben, concepito quando Ross e Carol erano ancora sposati e nato alla fine della prima stagione. Ross ha la custodia condivisa di Ben con la sua ex moglie Carol e la moglie di lei Susan. Ben \u00e8 apparso in tutto in 16 (17) episodi ed \u00e8 stato interpretato cronologicamente: come neonato da Michael Gunderson nella prima e nella seconda stagione, dai fratelli Charles Thomas Allen e John Christopher Allen dalla terza alla quinta stagione, e da Cole Sprouse dalla sesta all'ottava.\nLa figlia che Ross ha avuto con Rachel, Emma Geller-Green, \u00e8 nata alla fine dell'ottava stagione. La gravidanza di Rachel fu rivelata nel finale della settima stagione. Il concepimento di Emma fu il risultato di una notte di passione, che fu rivelata poi nell'episodio dell'ottava stagione, \"Accadde quella sera...\".\nRoss afferma di aver \"rinunciato alla sua carriera nella pallacanestro\" per diventare un paleontologo, e afferma anche che le idee per \"Jurassic Park\" e \"Die Hard\" erano sue, ma gli furono rubate. Inoltre era molto interessato alla musica, infatti suonava la tastiera per ore nel seminterrato della loro casa a Long Island.\nRoss ebbe un animale domestico nelle prima stagione della serie, una scimmia cappuccina dalla fronte bianca di nome Marcel."}
{"id": "1556367", "revid": "47767", "url": "https://it.wikipedia.org/wiki?curid=1556367", "title": "Accademia delle Scienze della Russia", "text": ""}
{"id": "1556372", "revid": "57342", "url": "https://it.wikipedia.org/wiki?curid=1556372", "title": "Fausto Pecorari", "text": "Studi\u00f2 Medicina a Padova e si laure\u00f2 con il massimo dei voti, specializzandosi poi a Bologna in Radiologia, branca della Medicina allora agli inizi, con una tesi sperimentale sulla terapia Roentgen. Dopo un tirocinio presso l'Istituto Pasteur di Parigi, inizi\u00f2 la sua carriera di medico radiologo presso gli Ospedali Riuniti di cui divenne anche Direttore Generale; avvi\u00f2 anche un prestigioso studio privato, ma dopo la guerra dovette ricominciare tutto daccapo perch\u00e9 i tedeschi gli avevano requisito ogni cosa.\nSi spos\u00f2 nel 1930 con Anna Versolatti ed ebbe 9 figli. Fin da giovane am\u00f2 molto il mare e la vela; con la sua imbarcazione Maris Stella e il suo equipaggio esclusivamente familiare, navig\u00f2 per tutto il Mediterraneo, vincendo anche molte regate sia nell'Adriatico che nel Tirreno.\nFu esponente eminente dell'Azione Cattolica triestina e noto studioso della Santa Sindone.\nImpegnato fin dall'inizio nel Partito Popolare (e poi nella Democrazia Cristiana, per la quale ricopr\u00ec per lunghi anni l'incarico di Assessore all'Igiene e Sanit\u00e0 nel comune di Trieste), durante il fascismo entr\u00f2 nella Resistenza e fu Tesoriere per il locale CLN. Per questo fu arrestato dai tedeschi e condannato a morte; l'intervento del vescovo mons. Santin fece s\u00ec che la condanna fosse tramutata in deportazione al campo di Buchenwald, dove rimase fino alla liberazione, lavorando clandestinamente con la resistenza interna e per il sollievo dei malati. Pur nella tragicit\u00e0 della situazione, collabor\u00f2 con un altro prigioniero, l'abate priore p. Joseph Tyll, che gli consegnava il SS Sacramento da distribuire a chi lo desiderava; fu p. Tyll che gli indic\u00f2 il luogo di sepoltura della principessa Mafalda di Savoia, deceduta a Buchenwald, e pot\u00e9 cos\u00ec relazionarne al fratello Umberto.\nConsultore nazionale, deputato eletto all'Assemblea Costituente, di cui venne nominato vicepresidente, presidente del Comitato Nazionale Venezia Giulia e Zara, promotore del gruppo parlamentare \"Pro Trieste\", fondatore del Comitato per l'assistenza ai profughi giuliani e dalmati e segretario nazionale del Comitato rifugiati, direttore del settimanale \"Difesa Adriatica\", lavor\u00f2 con tutte le sue forze per dimostrare l'italianit\u00e0 dell'Istria, portando assieme a De Gasperi una pubblicazione fotografica, da lui composta, al Congresso di Pace di Parigi, ma invano.\nDeluso dall'evolversi degli eventi, fiero anticomunista come fu antifascista, entr\u00f2 in disaccordo con il suo Partito (dal quale peraltro mai si dimise) soprattutto con l'entrata nella Giunta comunale di un ex \"titino\".\nColpito da tumore, mor\u00ec il 27 ottobre 1966.\nIl Comune di Trieste ha deciso di onorare la sua memoria dedicandogli una via del centro cittadino: la cerimonia di inaugurazione di Passo Fausto Pecorari si \u00e8 svolta il giorno 18 dicembre 2008."}
{"id": "1556383", "revid": "209224", "url": "https://it.wikipedia.org/wiki?curid=1556383", "title": "Pecorari Fausto", "text": ""}
{"id": "1556384", "revid": "599013", "url": "https://it.wikipedia.org/wiki?curid=1556384", "title": "Assione (disambigua)", "text": ""}
{"id": "1556385", "revid": "339392", "url": "https://it.wikipedia.org/wiki?curid=1556385", "title": "Variabile casuale F di Fisher", "text": ""}
{"id": "1556386", "revid": "709565", "url": "https://it.wikipedia.org/wiki?curid=1556386", "title": "The Head - La testa", "text": "The Head - La testa (\"The Head\") \u00e8 una serie televisiva animata statunitense del 1994, creata da Eric Fogel.\nOriginata come miniserie di fantascienza sotto l'etichetta di \"MTV's Oddities\", la serie racconta le avventure di Jim, un ragazzo dalla testa gigante, e Roy, un piccolo alieno viola che abita nella testa di Jim. I due condividono un insolito legame simbiotico; infatti, in cambio di un posto dove stare, Roy aiuta e insegna il ragazzo a svolgere vari compiti e ad avere pi\u00f9 autostima.\nLa serie \u00e8 stata trasmessa per la prima volta negli Stati Uniti su MTV dal 13 agosto 1994 al 1\u00ba marzo 1996. In Italia la serie \u00e8 stata trasmessa su MTV dal 26 settembre 1998.\nTrama.\nLa serie racconta le avventure di Jim, uno studente di una scuola professionale di New York che una mattina, dopo essersi svegliato, scopre che il suo cranio \u00e8 diventato enorme. Una settimana dopo, la sua testa esplode ed esce Roy, un piccolo alieno viola con uno strano senso dell'umorismo che ha preso residenza nella testa di Jim per adattarsi all'ambiente terrestre mentre era in missione per salvare il mondo da un alieno di nome Gork. Roy spiega che esistono due razze di alieni simbiotici: la sua, che \u00e8 mutualistica; e quella di Gork, che \u00e8 parassitaria. Ad aiutare i due arrivano la ragazza di Jim, Madelyn, il dottor Richard Axel e un gruppo di \"anomalie umane\".\nProduzione.\nIl creatore della serie Eric Fogel, dopo essersi laureato all'Universit\u00e0 di New York, ha iniziato e animato l'episodio pilota della serie nel seminterrato della casa dei suoi genitori a Long Island con l'aiuto di alcuni studenti delle scuole superiori locali. Successivamente alla pubblicazione dei primi due episodi \"The Head Saves The Earth\" e \"The Date\" nel sito ufficiale di \"Liquid Television\", dopo aver contrattato con il vicepresidente Abby Terkuhle di MTV, la serie \u00e8 stata inserita all'interno dell'etichetta MTV's Oddities assieme alla serie animata \"The Maxx\", trasmettendo ufficialmente la serie dal 26 dicembre 1994 con un totale di sei episodi. Ogni episodio parodizza un film di serie B.\nAltri media.\nVideogiochi.\nOriginariamente era previsto un videogioco basato sulla serie, che sarebbe stato pubblicato sia per Super Nintendo Entertainment System che per Sega Genesis nel febbraio 1995, tuttavia \u00e8 stato cancellato durante la fase iniziale dello sviluppo. Nel maggio 2014 \u00e8 stato scoperto il codice sorgente del videogioco per Sega Genesis.\nGraphic novel.\nNel 1996, Pocket Books ha pubblicato una graphic novel di 96 pagine intitolata The Head: A Legend Is Born, basato su una sceneggiatura mai utilizzata in alcun episodio ufficiale.\nLa storia si svolge dopo gli eventi della seconda stagione. Roy e Jim si sono separati ma si riuniscono per salvare Mark, il fratello minore di Roy, che ha inviato una chiamata di soccorso da una nave nello spazio. Nel frattempo, Madelyn viene rapita da Gork, mentre il dott. Elliot fa il suo ritorno per devastare la Terra con l'aiuto dei suoi \"figli\". Nel frattempo nasce il figlio di Jim e Madeline, che chiamano Mark."}
{"id": "1556389", "revid": "1745361", "url": "https://it.wikipedia.org/wiki?curid=1556389", "title": "Astarbea", "text": "Nella mitologia greca, Astarbea era il nome della moglie di Pigmalione.\nIl mito.\nAstarbea, regina di Tiro, voleva sbarazzarsi della sua famiglia. Innanzitutto si dedic\u00f2 al marito, prese del veleno e glielo somministr\u00f2, ma, forse per la quantit\u00e0 esigua egli continuava a vivere e la morte tardava a sopraggiungere, la donna quindi si infuri\u00f2 arrivando a strangolare l'uomo. Giunse il turno del figlio Balcazzare ma fu egli ad avere la meglio ed uccise Astarbea."}
{"id": "1556391", "revid": "122944663", "url": "https://it.wikipedia.org/wiki?curid=1556391", "title": "Asteropeo", "text": "Nella mitologia greca, Asteropeo (greco: ; latino: \"Asteropaeus\") era il nome di un giovane condottiero dei Peoni, il quale partecip\u00f2 alla guerra di Troia, schierandosi dalla parte dei Troiani: \u00e8 ricordato come colui che per primo fer\u00ec Achille, dal quale tuttavia venne poi ucciso.\nTale conflitto era scoppiato a causa del rapimento di Elena, regina spartana, da parte di Paride, principe troiano; la vendetta del re di Sparta, Menelao, non si fece attendere, dato che schier\u00f2 un immenso esercito per mettere a ferro e fuoco l'ingrata citt\u00e0. Le vicende pi\u00f9 importanti di questa guerra sono raccontate da Omero nell\"'Iliade\".\nIl mito.\nOrigini e nascita.\nLe origini di Asteropeo, eroico alleato dei Troiani, sono dettagliatamente narrate da Omero nel libro XXI dell\"'Iliade\". Figlio di Pelegone, discendeva direttamente dal fiume Assio, un lungo corso d'acqua che percorreva la Macedonia, sboccando infine nel golfo di Salonicco. \nPelegone, padre di Asteropeo, era infatti figlio di questo fiume e di Peribea, figlia maggiore di un certo Acessameno.\nNella guerra di Troia.\nNel decimo anno di questo conflitto, Asteropeo, ormai divenuto un fiero guerriero dei Peoni, si arruol\u00f2 nelle loro file, schierandosi pertanto a fianco di Ettore e compagni. Egli inizialmente era uno dei tanti soldati semplici nelle truppe guidate da Piraicme, signore della Peonia, ma dopo pochi giorni fu elevato al grado di condottiero, essendosi distinto per l'animo eroico e generoso. Era molto temuto dai nemici, poich\u00e9 poteva scagliare lance con entrambe le mani essendo ambidestro. Fu in assoluto uno degli eroi pi\u00f9 valorosi di parte filotroiana.\nImprese in battaglia dell'eroe e sua morte.\nIl giovane capo peone partecip\u00f2 attivamente alla guerra, spingendosi sempre nelle file avanzate dell'esercito, insieme ad altri eroi, esperti nella battaglia, quali Sarpedone e Glauco, condottieri della Licia. Tent\u00f2 invano di vendicare la morte dell'intimo amico Apisaone Ippaside, ucciso da Licomede, un eroe acheo, scagliando una lancia contro i Greci, ma quelli, stretti intorno a Patroclo, si erano riparati sotto i loro scudi a mo' di muro, e la sua arma manc\u00f2 il bersaglio. Quindi combatt\u00e9 senza paura contro Achille, il guerriero invincibile, sulle rive del fiume Scamandro, riuscendo anche a ferirlo al gomito, ma dovette infine soccombere alla spada achea, che lo colp\u00ec mortalmente al ventre facendo spargere tutte le sue viscere sul terreno: Achille poi afferr\u00f2 Asteropeo che ancora agonizzava e dopo averlo spogliato delle vesti e delle armi (compresa la bellissima spada, che divenne uno dei premi messi in palio durante i giochi funebri in onore di Patroclo) gli pass\u00f2 coi propri piedi sul petto e lo gett\u00f2 nello Scamandro, facendolo annegare. Cos\u00ec il grande guerriero, che si vantava di essere nipote del fiume Assio, spir\u00f2 nelle acque di un altro fiume, e sul suo corpo rimasto completamente ignudo si avventarono fameliche le anguille, che presero a maciullarlo fino a non lasciarne pi\u00f9 nulla.\nAlcuni compagni di Asteropeo, che si trovavano l\u00ec nei pressi, tentarono allora la fuga, ma vennero tutti uccisi da Achille, e anch'essi gettati nello Scamandro: i pesci non fecero in tempo a cibarsi anche dei loro cadaveri, in quanto questi finirono bruciati in seguito all'incendio provocato da Efesto per fermare il fiume che aveva cercato di rivoltarsi contro Achille.\nInterpretazioni e versioni alternative.\nBench\u00e9 non sia detto esplicitamente nel testo omerico, le anime di Asteropeo e dei suoi compagni furono costrette a vagare senza pace per l'eternit\u00e0: secondo l'antica credenza greca, i morti insepolti non potevano raggiungere i cancelli dell'Ade. Solo uno di essi, Tersiloco, scamp\u00f2 a questa sorte: Virgilio nel sesto libro dell\"'Eneide\" pone l'anima di Tersiloco nell'Ade vero e proprio, per cui il poeta latino si rif\u00e0 a qualche fonte andata perduta secondo la quale il corpo di questo eroe fu recuperato."}
{"id": "1556395", "revid": "1610933", "url": "https://it.wikipedia.org/wiki?curid=1556395", "title": "Asterodea", "text": "Asterodea (greco antico \"\u0391\u1f30\u03ae\u03c4\u03b7\u03c2\") o Eeta oppure Eeto, \u00e8 un personaggio della mitologia greca, una ninfa del Caucaso.\nCon Eete ebbe il figlio Apsirto, prima che questi sposasse Idia.\nMitologia.\nAsterodea mor\u00ec prima che gli Argonauti potessero giungere al palazzo e il re si rispos\u00f2 con Idia."}
{"id": "1556397", "revid": "1745361", "url": "https://it.wikipedia.org/wiki?curid=1556397", "title": "Astigite", "text": "Nella mitologia greca, Astigite era il nome del figlio di Argeo.\nIl mito.\nAspalide la sorella di Astigite, aveva grazie alla sua bellezza suscitato le voglie di un tiranno di Melitea, che invi\u00f2 dei soldati per portarla da s\u00e9, la donna prefer\u00ec uccidersi che lasciarsi rapire.\nAstigite scopr\u00ec l'accaduto, dopo la disperazione decise di vendicare l'amata sorella. Indossati gli abiti della sorella si fece catturare senza opporre resistenza ed una volta giunto alla residenza del ricco proprietario lo uccise, riuscendo a prendere il suo posto sul trono."}
{"id": "1556399", "revid": "2067644", "url": "https://it.wikipedia.org/wiki?curid=1556399", "title": "Pilatus Aircraft", "text": "Pilatus Aircraft Ltd. \u00e8 un'azienda aeronautica svizzera con sede a Stans, capoluogo del Canton Nidvaldo, che conta pi\u00f9 di 1.100 dipendenti.\nStoria.\nAnni Trenta.\nAlla fine degli anni trenta la Svizzera ebbe necessit\u00e0 di un aereo che potesse effettuare voli locali nel paese. La richiesta fu di un velivolo con un elevato volume e peso massimo al decollo, che riuscisse a decollare e atterrare sulle corte piste delle Alpi svizzere circondate da alte catene montuose. Venne cos\u00ec fondata nel 1939 la \"Pilatus Flugzeugwerke AG\".\nAnni Quaranta.\nNel 1944, nella Fabbrica Aerea di Stans nel Canton Nidvaldo fu costruito il primo aereo svizzero SB-2 Pelican, progettato dalla Pilatus. Il primo SB-2 Pelican prest\u00f2 servizio dal 1944 al 1948, diventando un aereo da montagna ideale grazie alla sua capacit\u00e0 di volare a basse velocit\u00e0, atterrare e decollare sulle piste corte tipiche delle localit\u00e0 svizzere.\nNel 1945, Pilatus cominci\u00f2 a produrre il Pilatus P-2 per l'addestramento delle Forze Aeree Svizzere; l'aereo montava un motore francese Argus da 465 CV. Questi primi aerei rimasero in servizio fino al 1982. \u00c8 stato un grande successo della casa costruttrice, che cre\u00f2 un aereo leggero, potente, robusto e facile da pilotare.\nAnni Cinquanta-Sessanta.\nDopo il successo del Pilatus P-2, la casa svizzera cambi\u00f2 la ragione sociale in Pilatus Aircraft. Il Pilatus P-2 \u00e8 stato seguito dal Pilatus P-3 per addestramento militare, costruito per le Forze Aeree Svizzere e la Marinha do Brasil dal 1953. Fino al 1958 furono costruiti 72 esemplari del Pilatus P-3.\nNel 1959 fu introdotto il Pilatus PC-6 \"Porter\", un vero aereo cargo che riusciva ad atterrare anche in piccole piste non preparate. Questo aereo e la sua versione turboelica \"Turbo Porter\", sono stati prodotti in 450 esemplari nelle fabbriche svizzere della Pilatus.\nAncora oggi il Pilatus PC-6 \"Turbo Porter\" viene costruito nella Fabbrica Aerea Letov a Praga, nella Repubblica Ceca.\nAnni Settanta.\nNel 1972, la Pilatus Aircraft introdusse il Pilatus PC-11 (conosciuto anche come B-4), un aliante di costruzione interamente metallica.\nIl 1976 vide il primo volo del tandem PC-7 Turbo Trainer, anche se una precedente versione (convertita) aveva volato nel 1966. Dal 1978 la Pilatus Aircraft ha prodotto pi\u00f9 di 440 Pilatus PC-7 Turbo Trainer, fino ad oggi in servizio nelle Forze Aeree di diversi paesi del mondo.\nNel 1979 Pilatus acquis\u00ec la Britten-Norman, costruttore del Britten-Norman BN-2 Islander e del Britten-Norman Defender.\nAnni Ottanta.\nNel 1984 Pilatus costru\u00ec il primo Pilatus PC-9 Advanced Turbo Trainer. Questo aereo, rispetto al precedente Pilatus PC-7, montava un propulsore pi\u00f9 potente e sistemi moderni di pilotaggio. Questo aereo ha avuto un grande successo negli Stati Uniti d'America. \u00c8 stata creata la base di produzione del PC-9 negli USA sotto il nome Raytheon \u0422-6\u0410 Texan II.\nAnni Novanta.\nIl primo PC-7 MkII Turbo Trainer \u00e8 stato costruito nel 1994. Lo stesso anno ha visto l'introduzione dell'aereo di maggior successo, il turboelica Pilatus PC-12.\nIl primo aereo di sorveglianza Pilatus PC-12 \"Eagle\" \u00e8 stato costruito nel 1995, portando con ulteriori sviluppi al \"PC-12 Spectre\", e negli ultimi anni all'adozione del PC-12 da parte dell'USAF come \"U-28A\".\n\u00c8 commercializzato nell'emisfero occidentale dalla Pilatus Aircraft Business, una consociata interamente di propriet\u00e0 della Pilatus Aircraft con sede a Broomfield (Colorado), fondata negli Stati Uniti nel 1996.\nNel 1997 iniziarono i lavori di progettazione di un aereo completamente nuovo, il Pilatus PC-21.\nIl TSA Transairco SA di Ginevra \u00e8 stato procurato dalla Pilatus nel 1997.\nNel 1998 \u00e8 stata fondata la Pilatus Australia Pty Ltd, mentre la Britten-Norman \u00e8 stata venduta.\nStrategia.\nNel dicembre del 2000, i proprietari Unaxis (precedentemente chiamati Oerlikon-B\u00fchrle) vendettero Pilatus ad un consorzio di investitori svizzeri.\nIl primo Pilatus PC-21 \u00e8 stato costruito nel 2002. Pilatus ha recentemente firmato contratti per consegnare PC-21 alla Singapore Air Force ed alla Swiss Air Force.\nNegli ultimi anni il Pilatus PC-12 \u00e8 stato il modello di maggior successo della Pilatus.\nL'ultima generazione sar\u00e0 commercializzata dal 2008 con un motore pi\u00f9 potente, integrando avionica Honeywell APEX e una serie di altre modifiche."}
{"id": "1556400", "revid": "1745361", "url": "https://it.wikipedia.org/wiki?curid=1556400", "title": "Astimedusa", "text": "Nella mitologia greca, Astimedusa era il nome, secondo una versione del mito, della terza moglie di Edipo.\nIl mito.\nSecondo tale versione, Edipo dopo la morte di Eurigania (seconda moglie di Edipo) spos\u00f2 Astimedusa. Una volta sposati la donna gelosa dei due figli del marito, Eteocle e Polinice, fece in modo che i due litigassero con il padre. Infatti accusando i due ragazzi di fronte ad Edipo, affermando che i ragazzi le fossero avversi, che non l'avessero accettata come madre e altre calunnie varie, il marito maledisse i suoi figli."}
{"id": "1556401", "revid": "580", "url": "https://it.wikipedia.org/wiki?curid=1556401", "title": "Marco Filippeschi", "text": "Biografia.\nMarco Filippeschi \u00e8 nato a Luciana, frazione del comune di Fauglia. Sposato con Marzia Raffaelli, \u00e8 padre di due figlie, Chiara e Marta. Abita a Pisa, nel quartiere di Sant'Antonio. \u00c8 diplomato perito, in Fisica industriale, a pieni voti e ha studiato Storia moderna e contemporanea nel corso di laurea della Facolt\u00e0 di Lettere e Filosofia dell'Universit\u00e0 di Pisa. Dal 22 gennaio 2010 al 29 dicembre 2018 \u00e8 stato presidente nazionale dell'associazione Legautonomie. Dal 9 novembre 2018 \u00e8 stato eletto Presidente di Legautonomie Toscana (ALI-Autonomie Locali Italiane). \u00c8 dipendente dell\u2019associazione Legautonomie (ALI-Autonomie Locali Italiane) con la qualifica di dirigente. \u00c8 iscritto all'albo speciale dell'Ordine dei giornalisti del Lazio e dirige la rivista on line dell'associazione Legautonomie \"Governare il territorio\".\nCarriera politica.\nPrima attivit\u00e0 politica.\nEletto come rappresentante degli studenti universitari nel Comitato di gestione del Diritto allo Studio e come componente della segreteria provinciale dal 1980, sar\u00e0 Segretario provinciale della Fgci dal 1983 al 1985 e membro della Direzione nazionale della stessa organizzazione; nel 1985 entra a far parte dell'organico della Federazione comunista pisana e sviluppa le competenze di organizzatore del partito politico, di progettazione e comunicazione politica. Dal 1981 al 1986 \u00e8 stato consigliere comunale del Comune di Fauglia e ha svolto il ruolo di capogruppo consiliare della lista di maggioranza.\nA Pisa (1988-2001).\nNel 1988 viene eletto segretario cittadino di Pisa ed entra a far parte della segreteria della Federazione. Con la sua segreteria si costituisce l'Unione comunale di Pisa, la prima formatasi in Toscana secondo il nuovo Statuto del partito. Dal 1990 \u00e8 stato consigliere comunale di Pisa, eletto due volte da capolista e come consigliere anziano per i mandati 1994-1999 e 1999-2003 e in questa veste ha svolto le funzioni di Presidente del Consiglio Comunale fino all'approvazione dello Statuto comunale.\nNella realt\u00e0 locale \u00e8 stato tra i protagonisti della nascita del Partito Democratico della Sinistra, come referente provinciale dei sostenitori della mozione allora presentata da Achille Occhetto. Dopo il Congresso di fondazione del Pds, nel 1991, \u00e8 stato coordinatore della segreteria della Federazione e responsabile dell'organizzazione e delle autonomie locali. \u00c8 stato promotore a Pisa del Comitato a sostegno dei primi referendum elettorali, con Enrico Letta, Federico Gelli e Paolo Lorenzi, prima aggregazione verso i Comitati Prodi e l'Ulivo pisano.\nNel 1992 \u00e8 stato uno dei fondatori dell'associazione \u201cL'Osservatorio\u201d, Comitato pisano per la lotta contro le illegalit\u00e0 e la criminalit\u00e0 organizzata. Dal maggio 1995 al novembre 2001 \u00e8 Segretario della Federazione pisana del Pds e dei Democratici di Sinistra, ha fatto parte della Direzione regionale del partito e ha coordinato le forze politiche dell'Ulivo della provincia di Pisa. Dal Congresso di Torino \u00e8 eletto componente della Direzione nazionale dei Ds.\nAlla Camera dei Deputati (2001-2008).\n\u00c8 stato eletto deputato dell'Ulivo per la XIV legislatura nel collegio n. 17 di Pontedera (Val d\u00b4Era \u2013 Val di Cecina \u2013 Colline Pisane), componente della XIV Commissione permanente \u201cPolitiche dell'Unione Europea\u201d.\n\u00c8 stato eletto deputato per la seconda volta nelle elezioni del 9 e 10 aprile 2006, per la XV legislatura, come candidato nella lista dell'Ulivo della circoscrizione regionale toscana. \u00c8 stato confermato come componente della XIV Commissione permanente.\nNel congresso regionale di Livorno del 2001 \u00e8 stato eletto segretario regionale dei Ds toscani e in questa qualit\u00e0 \u00e8 stato eletto presidente della Conferenza nazionale dei segretari regionali e delle federazioni metropolitane dei Ds.\nNel congresso regionale di Tirrenia del 2005 \u00e8 stato rieletto alla guida dei Ds toscani e dopo il Congresso nazionale \u00e8 entrato a far parte della nuova Direzione nazionale del partito.\n\u00c8 stato eletto il 17 luglio 2006 componente della Segreteria Nazionale dei Ds come Responsabile del Dipartimento Politiche Istituzionali e il 14 ottobre 2006 ha lasciato la segreteria dei Ds toscani.\nDopo il Congresso nazionale di Firenze, il 15 maggio 2007 \u00e8 stato eletto componente dell'Esecutivo Nazionale dei Ds e del Comitato Politico nazionale del partito, con la conferma della responsabilit\u00e0 per le Politiche Istituzionali.\n\u00c8 stato responsabile nazionale del Partito Democratico per le politiche per la Pubblica Amministrazione.\nSindaco di Pisa (2008-2018).\nSi \u00e8 presentato alle elezioni amministrative di Pisa del 2008 alla guida di una coalizione di centro-sinistra formata da Partito Democratico, Partito Socialista, Italia dei Valori ed una lista civica riuscendo ad accedere al ballottaggio dopo aver raccolto 47,40% delle preferenze e riuscendo in seguito a sconfiggere al secondo turno Patrizia Paoletti Tangheroni candidata del centro-destra sostenuta da Il Popolo delle Libert\u00e0, Lega Nord, Monarchici Uniti e una lista civica raccogliendo il 53,09% dei voti.\n\u00c8 stato eletto presidente del Patto di maggioranza fra i soci di natura pubblica della \u201cSociet\u00e0 Aeroporto Toscano\u201d S.p.A. e di \u201cToscana Energia\u201d S.p.A. Confermato nell'anno 2013 per un altro triennio.\n\u00c8 stato il primo Presidente della societ\u00e0 sportiva A.C. Pisa 1909, nata il 23 luglio 2009 e costituita in comune per azione dello stesso Filippeschi con l'obiettivo di iscriverla al campionato di Serie D. Il sindaco ha contestualmente avviato contatti con i soggetti imprenditoriali, appartenenti al territorio della provincia e non, che hanno manifestato l'intenzione di acquisire la societ\u00e0.\n\u00c8 stato eletto Sindaco di Pisa per un secondo mandato il 26 maggio 2013, al primo turno di voto raccogliendo il 53,51% dei voti alla guida di una coalizione di centro-sinistra formata da Partito Democratico, Sinistra Ecologia Libert\u00e0, Italia dei Valori e le liste civiche \"In Lista per Pisa\" e \"Riformisti per Pisa\". Ha concluso il secondo mandato di Sindaco il 27 giugno 2018.\nHa promosso il \u201cPatto di Comunit\u00e0 per lo sviluppo e la coesione sociale\u201d, la sperimentazione di un nuovo rapporto fra Comune, aziende private e privato sociale per la programmazione di progetti di utilit\u00e0 pubblica che si rif\u00e0 all'esperienza di Adriano Olivetti e all'esigenza di affermare un'economia di comunit\u00e0.\n\u00c8 stato promotore del festival \u201cGreen City Energy\u201d, rassegna annuale sull\u2019impiego delle energie rinnovabili nelle citt\u00e0.\nHa ideato e promosso, insieme ai rappresentanti del CNR e delle universit\u00e0 pisane e alla Regione Toscana, l'Internet Festival, evento annuale sui temi e le prospettive della rivoluzione digitale e, con la Fondazione Arpa, presieduta dal professor Franco Mosca, il Festival Internazionale della Robotica.\nIl 26 settembre 2013 \u00e8 stato designato dalla Conferenza Unificata Stato-Regioni, citt\u00e0 e autonomie locali quale componente della Cabina di regia per l'attuazione dell'Agenda Digitale Italiana, proposto dall'ANCI quale unico rappresentante dei comuni d'Italia.\nIl 16 dicembre 2014 \u00e8 stato nominato, su proposta del Presidente dell'ANCI Piero Fassino, delegato nazionale dell'associazione dei comuni per l'Innovazione tecnologica e le attivit\u00e0 produttive\nHa rappresentato il Comune di Pisa nelle associazioni di promozione dei programmi europei \u201cPolis\u201d e \u201cEurocities\u201d.\nHa aderito al \u201cPatto dei Sindaci\u201d (Covenant of Mayors) dell'Unione Europea per l'uso di energie rinnovabili e per l'efficienza energetica e approvato il SEAP previsto.\nPresidente della Provincia di Pisa (2014-2018).\nIl 12 ottobre 2014 \u00e8 stato eletto presidente della Provincia di Pisa.\nEletto Presidente dell'Unione delle nuove Province Italiane della Toscana il 4 marzo 2015 e successivamente il 15 maggio 2015, quale Sindaco-Presidente di Provincia, \u00e8 stato eletto vicepresidente nazionale dell'Unione delle nuove Province Italiane.\nRiconoscimenti.\nIl 14 giugno del 2009 ha ricevuto il premio \u201cOscar della Politica\u201d, concesso dai Giovani Imprenditori della CNA Toscana quale \u201cAmministratore Innovatore\u201d.\nIl 2 giugno 2012 gli \u00e8 stata conferita dal presidente Giorgio Napolitano l'Onorificenza al merito della Repubblica Italiana di \u201cCommendatore\u201d.\nIl 18 aprile del 2012 \u00e8 stato nominato dal Comitato Italiano dell'UNICEF \u201cSindaco difensore dell'infanzia\"."}
{"id": "1556402", "revid": "186581", "url": "https://it.wikipedia.org/wiki?curid=1556402", "title": "Pilatus Flugzeugwerke AG", "text": ""}
{"id": "1556403", "revid": "1528507", "url": "https://it.wikipedia.org/wiki?curid=1556403", "title": "Forming gas", "text": "Il forming gas \u00e8 una miscela fino al 10% di idrogeno e azoto. \u00c8 noto anche come \"atmosfera di ammoniaca dissociata\", a causa della reazione chimica attraverso cui \u00e8 prodotto:\n2 NH3 \u2192 3H2+ N2\nIl forming gas viene utilizzato come atmosfera per processi che richiedono le propriet\u00e0 dell'idrogeno senza pericoli di esplosione. \u00c8 utilizzato nelle camere di ipersensibilizzazione, un processo nel quale la pellicola fotografica viene introdotta nel forming gas allo scopo di espellere l'umidit\u00e0 e l'ossigeno e di aumentare la sensibilit\u00e0 del film.\nL'ipersensibilizzazione \u00e8 un processo particolarmente utilizzato nella fotografia astronomica di oggetti del cielo profondo, caratterizzati da una luminosit\u00e0 molto bassa che rende necessari tempi di esposizione lunghi e che rende le pellicole particolarmente sensibili agli agenti contaminanti.\nIl forming gas viene usato anche per rigenerare i catalizzatori nelle scatole a guanti e come atmosfera nei processi di tempera. Pu\u00f2 essere acquistato presso fornitori di materiali per saldature."}
{"id": "1556408", "revid": "729019", "url": "https://it.wikipedia.org/wiki?curid=1556408", "title": "Calciatore dell'anno (Bielorussia)", "text": "Calciatore bielorusso dell'anno (\u0444\u0443\u0442\u0431\u0430\u043b\u0456\u0441\u0442 \u0433\u043e\u0434\u0430 \u0411\u0435\u043b\u0430\u0440\u0443\u0441\u0456) \u00e8 un premio calcistico assegnato dal quotidiano \"\u041f\u0440\u0435\u0441\u0441\u0431\u043e\u043b\" (Pressbol) al miglior giocatore bielorusso dell'anno solare."}
{"id": "1556409", "revid": "661526", "url": "https://it.wikipedia.org/wiki?curid=1556409", "title": "Blood and Bullets", "text": "Blood and Bullets \u00e8 il primo album del gruppo musicale Widowmaker, pubblicato nel 1992, due anni dopo la fondazione della band ad opera del cantante Dee Snider.\nNumerose canzoni dell'album erano state gi\u00e0 incise da Dee Snider con il suo precedente gruppo, i Desperado, ma solo l'arrivo di un chitarrista di fama come Al Pitrelli convinse la casa discografica a pubblicare questo lavoro che rappresenta la naturale evoluzione del sound dei Twisted Sister dell'album \"Love Is for Suckers\"."}
{"id": "1556415", "revid": "36426", "url": "https://it.wikipedia.org/wiki?curid=1556415", "title": "Feudali", "text": ""}
{"id": "1556422", "revid": "661526", "url": "https://it.wikipedia.org/wiki?curid=1556422", "title": "Colonne sonore di Friends", "text": "Questa pagina descrive tutti i CD contenenti la colonna sonora del telefilm statunitense \"Friends\".\nFriends.\nFriends \u00e8 il primo CD contenente la colonna sonora del telefilm omonimo.\nIl cd contiene anche il brano \"I'll Be There For You\" dei The Rembrandts, sigla di apertura di tutte le stagioni della serie, sia nella sua versione televisiva, di circa 1 minuto e mezzo, sia nella sua versione intera.\nFriends Again.\nFriends Again \u00e8 il secondo CD contenente la colonna sonora del telefilm omonimo.\nIl pezzo \"I'll Be There For You\" dei The Rembrandts, sigla di apertura di tutte le stagioni della serie, \u00e8 nuovamente presente, insieme ad alcuni remix. Inoltre \u00e8 presente nel disco un medley delle varie versioni di \"Smelly Cat\" (in Italia \"Gatto rognoso\"), la canzone che spesso cantava Phoebe Buffay al \"Central Perk\".\nFriends The Ultimate Soundtrack.\nFriends The Ultimate Soundtrack \u00e8 un doppio CD uscito nel 2005 in occasione della fine della serie televisiva \"Friends\", che comprende tutti i brani facenti parte della colonna sonora del telefilm, gi\u00e0 precedentemente pubblicati in \"Friends\" e \"Friends Again\", pi\u00f9 alcuni altri pezzi."}
{"id": "1556423", "revid": "110157", "url": "https://it.wikipedia.org/wiki?curid=1556423", "title": "Saenamteo", "text": "La chiesa cattolica di Sanemanteo (\uc0c8\ub0a8\ud130), sita a Seul in Corea del Sud, \u00e8 un memoriale costruito nel 1987 per commemorare i 103 martiri coreani del XIX secolo festeggiati il 20 settembre con sant'Andrea Kim Taegon.\nStoria.\nIl primo prete cattolico proveniente dalla Cina, reverendo Chu Moon Mo fu qui martirizzato nel 1801. Nel 1839 il reverendo Chustan, il secondo ordinario della diocesi di Chosun, fu anch'egli martire in questo luogo."}
{"id": "1556424", "revid": "615138", "url": "https://it.wikipedia.org/wiki?curid=1556424", "title": "Console generale", "text": "Quella del console generale nella carriera diplomatica \u00e8 la classe pi\u00f9 elevata a cui appartiene un \u00abfunzionario consolare\u00bb, vale a dire una persona incaricata in tale qualit\u00e0 d'esercitare le funzioni di vertice in un consolato generale (le altre classi sono il console, il vice-console e l'agente consolare). \nLe sue competenze sono molteplici sia nel campo del diritto nazionale sia in quello del diritto internazionale. Pu\u00f2 usufruire delle cosiddette \"immunit\u00e0 consolari\".\nNomina.\nIl console generale \u00e8 preposto all'ufficio con lettera patente, firmata dal capo dello Stato o dal ministro degli esteri che lo ha nominato, e notificato dal capo della rappresentanza diplomatica nel paese.\nIn Italia.\nIn Italia le funzioni di console generale possono essere ricoperte da funzionari diplomatici almeno con il grado di consigliere d'ambasciata e da dirigenti del Ministero degli affari esteri e della cooperazione internazionale."}
{"id": "1556428", "revid": "4506", "url": "https://it.wikipedia.org/wiki?curid=1556428", "title": "Sh\u014dtoku Taishi", "text": ""}
{"id": "1556430", "revid": "125677040", "url": "https://it.wikipedia.org/wiki?curid=1556430", "title": "Opel Sintra", "text": "L'Opel Sintra \u00e8 un'autovettura monovolume di grandi dimensioni, prodotta dalla casa automobilistica tedesca Opel dal 1996 al 1999.\nProfilo e storia.\nFin dall'inizio degli anni novanta, varie case automobilistiche nel mondo sembravano essersi rese conto di essere in ritardo su alcune tendenze di mercato dell'epoca, prima fra tutte quella dell'autovettura monovolume, che in Europa era praticamente rappresentata solo dalla Renault Espace, modello capostipite di tale segmento. Fu cos\u00ec che, bench\u00e9 in ritardo, ebbe inizio una sorta di \"corsa alla monovolume\" da parte di svariate Case europee, spesso prodotte in joint-venture con altre Case, come accadde per il Gruppo Fiat ed il Gruppo PSA, oppure come fu per la Volkswagen e la Ford. Altre Case, come per esempio quelle giapponesi, che avevano gi\u00e0 delle monovolume in listino in madrepatria, si limitarono semplicemente ad importarle in Europa.\nLa General Motors, titolare di vari marchi automobilistici nonch\u00e9 della stessa Opel, era in realt\u00e0 gi\u00e0 presente in Europa con un modello di tale tipologia, vale a dire la Pontiac Trans Sport, monovolume dalle linee avveniristiche, che per\u00f2 non aveva avuto molto successo nel vecchio continente. Il colosso americano non si arrese e prov\u00f2 a commercializzare un nuovo modello, ma con il marchio Opel, che sembrava essere pi\u00f9 digeribile dal pubblico europeo, partendo proprio dal pianale, e in parte anche dalla carrozzeria, della Trans Sport.\nLa nuova vettura fu lanciata nel 1996 con il nome di \"Sintra\", dall'omonima citt\u00e0 portoghese, e venne assemblata negli stabilimenti americani di Doraville, Georgia (Stati Uniti d'America), assieme alla \"sorella britannica\", la \"Vauxhall Sintra\" ed alle gemelle d'oltreoceano, la Chevrolet Venture, la \"Oldsmobile Silhouette\", la \"Buick GL8\" e la \"Pontiac Montana\", che and\u00f2 a rimpiazzare proprio la Trans Sport.\nRispetto alle versioni statunitensi, che montavano motori V6 da 2.5, 3 e 3.4 litri, per la Sintra si scelse di utilizzare motori provenienti dalla consueta produzione Opel. La vettura fu cos\u00ec disponibile, inizialmente, con due motorizzazioni, entrambe a benzina: un 4 cilindri da 2.2 litri ed un V6 da 3 litri. Le prestazioni al momento del lancio erano le migliori tra le monovolume di grandi dimensioni; l'auto, a dispetto della mole, vantava un'agilit\u00e0 molto elevata, al punto che durante le prove su strada venne definita \"Un peso massimo che danza sul ring\".\nLa Sintra ottenne per\u00f2 uno scarso successo: prima di tutto, era rifinita non molto bene e la qualit\u00e0 dei materiali lasciava a desiderare, essendo inferiore ai normali standard della Opel. In secondo luogo, fattore ancora pi\u00f9 importante, si dimostr\u00f2 inaffidabile per quanto riguarda la sicurezza, una pecca non irrilevante per un'auto di tali dimensioni: nei crash test di sicurezza passiva dell'Euro NCAP riport\u00f2 solo 2 stelle e mezza di valutazione, perch\u00e9 dopo un impatto il corpo della vettura si deformava molto facilmente, e questo comportava seri rischi per gambe e torace di conducente e passeggero anteriore, anche a causa dello scarso collassamento del piantone dello sterzo.\nNel 1998 venne aggiunta alla gamma una versione a gasolio, dotata di un motore da 2.2 litri turbodiesel ad iniezione diretta, che \u00e8 stata prodotta per un solo anno ed in soli 394 esemplari.\nNel 1999 la Sintra fu tolta di produzione, rimanendo di fatto l'unico modello prodotto da Opel nel settore delle monovolume di grossa taglia: il vuoto lasciato fu parzialmente colmato dall'arrivo della prima generazione della Zafira, che per\u00f2, nonostante le grosse dimensioni e i sette posti, appartiene ad una fascia inferiore."}
{"id": "1556431", "revid": "126257", "url": "https://it.wikipedia.org/wiki?curid=1556431", "title": "Vauxhall Sintra", "text": ""}
{"id": "1556434", "revid": "126257", "url": "https://it.wikipedia.org/wiki?curid=1556434", "title": "Vauxhall Calibra", "text": ""}
{"id": "1556438", "revid": "179152", "url": "https://it.wikipedia.org/wiki?curid=1556438", "title": "Rho di Pearson", "text": ""}
{"id": "1556439", "revid": "63727", "url": "https://it.wikipedia.org/wiki?curid=1556439", "title": "Holden Calibra", "text": ""}
{"id": "1556440", "revid": "363629", "url": "https://it.wikipedia.org/wiki?curid=1556440", "title": "Console", "text": ""}
{"id": "1556441", "revid": "6923", "url": "https://it.wikipedia.org/wiki?curid=1556441", "title": "Chevrolet Calibra", "text": ""}
{"id": "1556442", "revid": "729019", "url": "https://it.wikipedia.org/wiki?curid=1556442", "title": "Raych Seldon", "text": "Raych Seldon \u00e8 un personaggio immaginario del ciclo della Fondazione di Isaac Asimov.\nBiografia.\n\u00c8 nato a Trantor, nel quartiere malfamato di Billibotton, nel settore di Dahl. A dodici anni incontr\u00f2 Hari Seldon e Dors Venabili in fuga da Eto Demerzel, e li aiut\u00f2 ad incontrare prima Mamma Rittah e poi Davan. Li segu\u00ec poi a nel settore di Wye, dove venne preso in simpatia da Rashelle, impedendo che questa uccidesse Seldon e Venabili. Successivamente fu adottato dai due, andando a vivere nel settore di Streeling.\nOtto anni pi\u00f9 tardi, a vent'anni, Raych fu mandato da suo padre adottivo di nuovo nel settore di Dahl per incontrare Laskin Joranum, un demagogo che tentava di arrivare alla carica di primo ministro al posto di Eto Demerzel. Suo compito era di convincere Joranum che Demerzel fosse un robot, riuscendoci.\nDieci anni pi\u00f9 tardi, a trent'anni, Raych fu mandato di nuovo dal padre ad infiltrarsi in un complotto organizzato da Gambol Deen Narmarti e Gleb Andorin per uccidere Cleon I; il complotto fall\u00ec per opera di Manella Dubanqua, un agente sotto coperture dei servizi di sicurezza, incontrata da Raych durante la missione e che in seguito divenne sua moglie.\nDa lei ebbe due figlie, Wanda e Bellis.\nNegli anni seguenti, Raych scrisse un libro sul suo settore natale, Dahl, ottenendo un discreto successo. Successivamente fece anche da \"guardia del corpo\" al suo padre adottivo, per poi trasferirsi su Santanni (a 9000 parsec da Trantor) come professore universitario, lasciando su Trantor Hari Seldon e Wanda.\nMor\u00ec durante una rivolta anti-imperiale su Santanni, durante un bombardamento dell'universit\u00e0 ad opera dei ribelli."}
{"id": "1556445", "revid": "287204", "url": "https://it.wikipedia.org/wiki?curid=1556445", "title": "Borough delle Aleutine Orientali", "text": "Il borough delle Aleutine orientali, in inglese \"Aleutians East Borough\", \u00e8 un borough dello stato dell'Alaska, negli Stati Uniti. La popolazione al censimento del 2000 era di 2.697 abitanti. Il capoluogo \u00e8 Sand Point.\nGeografia fisica.\nIl borough si trova nella parte sud-occidentale dello stato e comprende le isole Aleutine orientali e le Isole Shumagin. Lo United States Census Bureau certifica che la sua estensione \u00e8 di 38.881 km\u00b2, di cui 20.779 km\u00b2 coperti da acque interne.\nCentri abitati.\nNel borough delle Aleutine orientali vi sono 5 comuni (\"city\") e 1 census-designated place."}
{"id": "1556446", "revid": "179152", "url": "https://it.wikipedia.org/wiki?curid=1556446", "title": "Verifica di ipotesi", "text": ""}
{"id": "1556447", "revid": "179152", "url": "https://it.wikipedia.org/wiki?curid=1556447", "title": "Verifica d'ipotesi", "text": ""}
{"id": "1556448", "revid": "2122884", "url": "https://it.wikipedia.org/wiki?curid=1556448", "title": "Anna Rita Pasanisi", "text": "\u00c8 sorella della doppiatrice Isabella Pasanisi."}
{"id": "1556453", "revid": "110157", "url": "https://it.wikipedia.org/wiki?curid=1556453", "title": "Poboru", "text": "Poboru \u00e8 un comune della Romania di 2.383 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 6 villaggi: Albe\u0219ti, Corn\u0103\u021belu, Cre\u021bi, Poboru, Seaca, Surpeni."}
{"id": "1556454", "revid": "729019", "url": "https://it.wikipedia.org/wiki?curid=1556454", "title": "Consiglio maggiore", "text": "Il consiglio maggiore era nell'organizzazione dei Comuni un'assemblea piuttosto ampia di cittadini (nell'ordine di una o anche pi\u00f9 centinaia di partecipanti), che avevano nomi e funzioni diverse da citt\u00e0 a citt\u00e0. Essa affiancava i consoli e poteva rappresentare i diversi ceti cittadini, da quelli aristocratici a quelli \"borghesi\" (mercanti, artigiani, banchieri) e intellettuali (giudici, notai, letterati). In genere ne erano comunque esclusi i ceti pi\u00f9 bassi.\nDai consigli maggiori si distaccarono presto consigli pi\u00f9 ristretti e con maggiori poteri, detti consigli minori. Da uno di questi due consigli venivano scelti i consoli che governavano la citt\u00e0 per un periodo di tempo che variava da comune a comune.\nA Venezia il consiglio maggiore si chiamava Maggior Consiglio, a Treviso Consiglio dei Trecento. A Firenze un consiglio maggiore fu istituito da Savonarola e si riun\u00ec nell'appositamente creato Salone dei Cinquecento in Palazzo Vecchio."}
{"id": "1556456", "revid": "106356", "url": "https://it.wikipedia.org/wiki?curid=1556456", "title": "What we did on our holidays", "text": ""}
{"id": "1556460", "revid": "106356", "url": "https://it.wikipedia.org/wiki?curid=1556460", "title": "Rising for the moon", "text": ""}
{"id": "1556461", "revid": "78934682", "url": "https://it.wikipedia.org/wiki?curid=1556461", "title": "Consiglio minore", "text": "Il consiglio minore era nell'organizzazione dei Comuni un'assemblea molto ristretta di cittadini (nell'ordine di una decina di partecipanti), scelti in genere tra le famiglie pi\u00f9 ricche e influenti della citt\u00e0. Il consiglio minore, che poteva assumere nomi e funzioni diverse da citt\u00e0 a citt\u00e0, affiancava i consoli e il consiglio maggiore. A differenza di quest'ultimo per\u00f2 aveva maggiori poteri. Da uno di questi due consigli venivano scelti i consoli che governavano la citt\u00e0 per un periodo di tempo che variava da comune a comune.\nAlcuni esempi.\nA Venezia il consiglio minore si chiamava Minor Consiglio.\nA Treviso era invece nominato Consiglio dei Quaranta.\nA Lecco il consiglio minore, detto \"Piccolo Consiglio\", era composto da 24 membri (di durata semestrale), mentre il consiglio maggiore, detto \"Consiglio Generale\", era composto da 100 membri (tutti seggi ereditari)."}
{"id": "1556462", "revid": "767487", "url": "https://it.wikipedia.org/wiki?curid=1556462", "title": "Priseaca", "text": "Priseaca \u00e8 un comune della Romania di 1.886 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 3 villaggi: Buice\u0219ti, Priseaca, S\u0103lt\u0103ne\u0219ti."}
{"id": "1556465", "revid": "106356", "url": "https://it.wikipedia.org/wiki?curid=1556465", "title": "Liege &amp; lief", "text": ""}
{"id": "1556472", "revid": "287204", "url": "https://it.wikipedia.org/wiki?curid=1556472", "title": "Borough della Penisola di Kenai", "text": "Il borough della Penisola di Kenai, in inglese Kenai Peninsula Borough, \u00e8 un borough dello stato dell'Alaska, negli Stati Uniti. La popolazione al censimento del 2000 era di 49.691 abitanti. Il capoluogo \u00e8 Soldotna.\nGeografia fisica.\nIl borough si trova nella parte meridionale dello stato. Lo United States Census Bureau certifica che la sua estensione \u00e8 di 41.473 km\u00b2, di cui 22.639 km\u00b2 coperti da acque interne.\nCentri abitati.\nNel Borough della Penisola di Kenai vi sono 6 comuni (\"city\") e 31 census-designated place."}
{"id": "1556474", "revid": "123381175", "url": "https://it.wikipedia.org/wiki?curid=1556474", "title": "Gallopamil", "text": "Il gallopamil \u00e8 il principio attivo di indicazione specifica contro l'ipertensione.\nIndicazioni.\n\u00c8 utilizzato come medicinale in cardiologia contro l'insufficienza cardiaca, ipertensione arteriosa, aritmie e alcune forme di angina.\nControindicazioni.\nL'utilizzo di questa sostanza non \u00e8 indicato nei casi di angina instabile, stenosi aortica, shock cardiogeno, sindrome del nodo del seno\nFarmacodinamica.\nI bloccanti dei canali del calcio hanno il ruolo di interferire con il flusso di ioni calcio verso l'interno delle cellule attraverso i canali lenti della membrana plasmatica\nI calcioantagonisti hanno un'azione farmacologia predominante in tessuti dove il calcio regola la coppia eccitazione-contrazione, riducendo la contrattilit\u00e0 miocardica e di riflesso il tono vascolare diminuito e l'impulso elettrico che circola nel cuore pu\u00f2 essere depresso, tali luoghi in cui i calcioantagonisti rivestono un ruolo importante sono le cellule miocardiche, cellule del sistema di conduzione del cuore e muscolatura liscia vascolare.\nIl gallopamil, essendo un derivato del verapamil, riesce con la sua dinamica dilatativa ad aumentare il flusso coronarico riducendo il carico cardiaco e quindi diminuendo il consumo dell'ossigeno da parte del miocardio.\nEffetti indesiderati.\nAlcuni degli effetti indesiderati sono bradicardia, cefalea, dolore addominale, edema, vertigini, nausea, impotenza, vomito, febbre, neutropenia, ipoglicemia, aritmie, affaticamento, porpora, vasculiti, ipotensione, anemia, broncospasmo, rash, mialgia, dispnea, ansia, dolore toracico, confusione, vampate, sincope, sudorazione, ittero, orticaria, infarto miocardico acuto."}
{"id": "1556476", "revid": "92723", "url": "https://it.wikipedia.org/wiki?curid=1556476", "title": "Chiesa cattolica nella Repubblica Ceca", "text": "La Chiesa cattolica nella Repubblica Ceca conta circa 3,5 milioni di battezzati (circa 3,35 milioni di rito romano e 177.700 di rito bizantino). Al censimento del 2011 si sono dichiarati cattoliche 1 082 463 persone, che rappresentano il 10,37 % della popolazione.\nBattezzati, credenti e praticanti.\nAl precedente censimento (2001) 2.740.780 cittadini si erano dichiarati cattolici (26,8 % della popolazione), con una diminuzione rispetto ai dati del 1991 di circa 1,3 milioni di credenti (che allora erano il 39,3% della popolazione). Il rapido declino \u00e8 continuato secondo i dati del censimento tenuti nel 2011: si sono dichiarati cattolici 1 082 463 cittadini (il 10,37 %). Questa differenza si pu\u00f2 forse spiegare con il calo di popolarit\u00e0 della religione seguito all'euforia della caduta del comunismo. Inoltre, vi \u00e8 stato l'effetto del ricambio generazionale, in quanto i credenti appartengono per lo pi\u00f9 alle generazioni pi\u00f9 anziane.\nLa distribuzione dei credenti all'interno della Repubblica Ceca non \u00e8 uniforme. In generale il cattolicesimo \u00e8 pi\u00f9 diffuso nelle aree rurali rispetto alle aree metropolitane e in Moravia rispetto al resto del paese. Nella provincia ecclesiastica morava i credenti sono circa il 37,65% (41,87% di battezzati) mentre nella provincia ecclesiastica boema sono il 19,69% (26,48% di battezzati). La diocesi con il pi\u00f9 alto numero di credenti \u00e8 l'arcidiocesi di Olomouc (41,39%;53,20% di battezzati), seguita dalla diocesi di Brno (39,37%). La diocesi con la percentuale minore di credenti cattolici \u00e8 la diocesi di Litom\u011b\u0159ice (12,18%; 20,67 di battezzati)\nAncor minore \u00e8 il numero dei praticanti. La Conferenza episcopale ceca ha organizzato un censimento dei fedeli che hanno partecipato alle messe della prima domenica dopo Pasqua nel 1999 e nel 2004. Nel 1999 si contavano 414.539 fedeli (esclusa la diocesi di Litom\u011b\u0159ice), mentre nel 2004 si contavano 405.446 presenze (compresa la diocesi di Litom\u011b\u0159ice).\nStruttura.\nLa Chiesa cattolica \u00e8 presente nella Repubblica Ceca con due province ecclesiastiche di rito latino ed un esarcato apostolico per i fedeli di rito bizantino.\nNunziatura apostolica.\nLa Santa Sede ha stabilito nel 1920 una nunziatura apostolica in Cecoslovacchia. Con la suddivisione del Paese in due Stati sovrani, fu eretta una nuova nunziatura apostolica nella Repubblica Ceca il 30 giugno 1993. La sede \u00e8 a Praga.\nConferenza episcopale.\nL'episcopato locale costituisce la Conferenza Episcopale Ceca (\"\u010cesk\u00e1 biskupsk\u00e1 konference\", CBK), membro del Consiglio delle Conferenze dei Vescovi d'Europa.\nElenco dei presidenti della Conferenza episcopale:\nElenco dei vicepresidenti della Conferenza episcopale:\nElenco dei segretari generali della Conferenza episcopale:\nMezzi di comunicazione cattolici.\nGiornali.\nIl pi\u00f9 diffuso periodico cattolico \u00e8 il settimanale \"Katolick\u00fd t\u00fdden\u00edk\" (\"Settimanale cattolico\"); ampiamente diffusi sono pure i settimanali \"Matice cyrilometod\u011bjsk\u00e1\" (\"Radici cirillometodiane\") di tendenze conservatrici e \"Sv\u011btlo\" (\"Luce\") , mentre il giornale \"Teologick\u00e9 texty\" (\"Testi teologici\") \u00e8 destinato a una cerchia ristretta di lettori. Ai giovani si rivolgono il trimestrale \"AD\u00e9\u010dko\" e il giornale per le adolescenti \"In!\"\nCase editrici.\nI pi\u00f9 importanti editori cattolici sono \"Karmelit\u00e1nsk\u00e9 nakladatelstv\u00ed\" (\"Edizioni carmelitane\"), \"Matice cyrilometod\u011bjsk\u00e1\", \"Nakladatelstv\u00ed Cor Jesu\", \"Paul\u00ednky\" (\"Edizioni Paoline\"), \"Vy\u0161ehrad\", l'apostolato della stampa \"A.M.I.M.S.\", \"Cesta\" (\"Strada\"), \"Trinitas\" e la casa editrice salesiana \"Port\u00e1l\".\nRadio e televisione.\nTrasmettono in Repubblica Ceca \"TV Noe\" e \"Radio Proglas\" che collaborano con le televisioni e le radio cattoliche di tutto il mondo e danno copertura alle notizie cattoliche in Repubblica Ceca e all'estero (ad esempio trasmettono la benedizione urbi et orbi).\nScuole cattoliche.\nLa Chiesa cattolica provvede ad organizzare l'istruzione dalla scuola materna all'universit\u00e0. Pu\u00f2 contare su tre facolt\u00e0 teologiche all'Universit\u00e0 Carolina di Praga, all'Universita Palack\u00fd di Olomouc e all'Universit\u00e0 della Boemia meridionale a \u010cesk\u00e9 Bud\u011bjovice.\nOltre alle scuole la Chiesa gestisce collegi per ospitare gli studenti.\nAl 31 dicembre 2005 la Chiesa cattolica dirigeva 14 scuole materne, 21 scuole elementari a 14 scuole medie, 18 licei, 5 scuole superiori professionali e 24 collegi, per un totale di 86 istituti. Le scuole cattoliche erano frequentate da circa 15\u00a0000 studenti, mentre i collegi cattolici ospitavano circa 18\u00a0000 studenti.\nAl 31 dicembre 2008, secondo i dati diffusi dalla sala stampa del Vaticano, gli istituti di istruzione cattolici erano scesi a 79 e gli studenti calati a 15.977.\nMete di pellegrinaggio.\nI santuari pi\u00f9 famosi della Repubblica Ceca sono Velehrad, Svat\u00fd Host\u00fdn, il Sacro Monte di P\u0159\u00edbram e Star\u00e1 Boleslav.\nSanti e beati.\nSanti specialmente venerati nella Repubblica Ceca sono santi Cirillo e Metodio, santa Ludmilla, san Venceslao e sant'Adalberto che portarono il cristianesimo nella regione. Molto venerati sono anche sant'Agnese di Boemia e santa Zdislava, san Giovanni Nepomuceno e san Giovanni Sarkander. Infine, fra i martiri della persecuzione del regime totalitario \u00e8 vivo il ricordo della beata Marie Anton\u00edna Kratochv\u00edlov\u00e1."}
{"id": "1556486", "revid": "1543377", "url": "https://it.wikipedia.org/wiki?curid=1556486", "title": "Radomire\u0219ti", "text": "Radomire\u0219ti \u00e8 un comune della Romania di 3.678 abitanti, ubicato nel distretto di Olt, nella regione storica della Muntenia.\nIl comune \u00e8 formato dall'unione di 4 villaggi: C\u0103line\u0219ti, Cr\u0103ciunei, Poiana, Radomire\u0219ti.\nDi un certo interesse la chiesa dell'Assunzione di Maria (\"Adormirea Maicii Domnului\"), della fine del XIX secolo."}
{"id": "1556488", "revid": "287204", "url": "https://it.wikipedia.org/wiki?curid=1556488", "title": "Radomiresti", "text": ""}
{"id": "1556489", "revid": "123313063", "url": "https://it.wikipedia.org/wiki?curid=1556489", "title": "Isradipina", "text": "L'isradipina \u00e8 il principio attivo di indicazione specifica contro l'ipertensione\nIndicazioni.\n\u00c8 utilizzato come medicinale in cardiologia contro l'ipertensione arteriosa.\nControindicazioni.\nAngina instabile, stenosi aortica, shock cardiogeno.\nDa evitare in caso di allattamento.\nFarmacodinamica.\nI bloccanti dei canali del calcio hanno il ruolo di interferire con il flusso di ioni calcio verso l'interno delle cellule attraverso i canali lenti della membrana plasmatica\nI calcioantagonisti hanno un'azione farmacologia predominante in tessuti dove il calcio regola la coppia eccitazione-contrazione, riducendo la contrattilit\u00e0 miocardica e di riflesso il tono vascolare diminuito e l'impulso elettrico che circola nel cuore pu\u00f2 essere depresso, tali luoghi in cui i calcioantagonisti rivestono un ruolo importante sono le cellule miocardiche, cellule del sistema di conduzione del cuore e muscolatura liscia vascolare.\nI calcioantagonisti sono dei vasodilatatori arteriosi periferici e coronarici.\nEffetti indesiderati.\nAlcuni degli effetti indesiderati sono tachicardia, cefalea, nausea, vertigini, affaticamento, ipotensione, edema, rash, vampate. Raramente aumento di peso.\nStereochimica.\nIsradipina contiene uno stereocentro e consiste di due enantiomeri, pi\u00f9 precisamente atropisomeri. Si utilizza come racemo, cio\u00e8 una miscela in rapporto 1:1 delle forme (\" R \") e (\" S \"):"}
{"id": "1556491", "revid": "599013", "url": "https://it.wikipedia.org/wiki?curid=1556491", "title": "Finidi George", "text": "\u00c8 conosciuto con il suo nome, Finidi.\nCarriera.\nClub.\nCresciuto calcisticamente in Nigeria fino al 1993, si mette in luce con la maglia della propria Nazionale fin da giovane; viene notato dagli osservatori dell'Ajax che lo acquistano. Nei Paesi Bassi vince la Champions League del 1995, nonch\u00e9 diversi titoli nazionali.\nFinidi prosegu\u00ec giocando in Spagna con il Real Betis e il Maiorca, e nel 2001 trova il modo di fare pratica anche nel campionato inglese con l'Ipswich Town. Si ritira nell'agosto del 2004 dopo essere tornato a Maiorca.\nNazionale.\nDebutt\u00f2 in Nazionale nel 1991 contro il Burkina Faso, realizzando una rete e tre assist.\nCon la Nazionale nigeriana partecipa ai Mondiali del 1994 e ai Mondiali del 1998, nonch\u00e9 a diverse Coppe Africa, tra le quali quella vinta nel 1994."}
{"id": "1556493", "revid": "13590496", "url": "https://it.wikipedia.org/wiki?curid=1556493", "title": "George Finidi", "text": ""}
{"id": "1556494", "revid": "1915706", "url": "https://it.wikipedia.org/wiki?curid=1556494", "title": "Felodipina", "text": " \nLa felodipina \u00e8 un calcio-antagonista selettivo a livello vascolare usato come anti-ipertensivo.\nIndicazioni.\n\u00c8 utilizzato come medicinale in cardiologia contro ipertensione arteriosa e alcune forme di angina.\nControindicazioni.\nL'uso di questa sostanza pu\u00f2 causare angina instabile, stenosi aortica, shock cardiogeno, insufficienza cardiaca. Da sospendere se durante il trattamento si manifesta dolore ischemico.\nFarmacodinamica.\nI bloccanti dei canali del calcio hanno il ruolo di interferire con il flusso di ioni calcio verso l'interno delle cellule attraverso i canali lenti della membrana plasmatica\nI calcioantagonisti hanno un'azione farmacologia predominante in tessuti dove il calcio regola la coppia eccitazione-contrazione, riducendo la contrattilit\u00e0 miocardica e di riflesso il tono vascolare diminuito e l'impulso elettrico che circola nel cuore pu\u00f2 essere depresso, tali luoghi in cui i calcioantagonisti rivestono un ruolo importante sono le cellule miocardiche, cellule del sistema di conduzione del cuore e muscolatura liscia vascolare.\nSono dei vasodilatatori arteriosi periferici e coronarici.\nEffetti indesiderati.\nAlcuni degli effetti indesiderati sono bradicardia, cefalea, dolore addominale, edema, vertigini, nausea, impotenza, vomito, febbre, neutropenia, ipoglicemia, aritmie, affaticamento, porpora, vasculiti, ipotensione, anemia, broncospasmo, rash, mialgia, dispnea, ansia, dolore toracico, confusione, vampate, sincope, sudorazione, ittero, orticaria, infarto miocardico acuto."}
{"id": "1556497", "revid": "767487", "url": "https://it.wikipedia.org/wiki?curid=1556497", "title": "Redea", "text": "Redea \u00e8 un comune della Romania di 2.970 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 3 villaggi: Redea, Redi\u0219oara, Valea Soarelui."}
{"id": "1556498", "revid": "486946", "url": "https://it.wikipedia.org/wiki?curid=1556498", "title": "A.S.D. Chieti", "text": ""}
{"id": "1556501", "revid": "247222", "url": "https://it.wikipedia.org/wiki?curid=1556501", "title": "Crann \u00dall", "text": "Crann \u00dall (\"il melo\" in lingua irlandese), \u00e8 il quarto album registrato in studio dalla band irlandese dei Clannad.\n\u00c8 il primo disco con una formazione a sei elementi: ai cinque degli album precedenti si aggiunge Eithne N\u00ed Bhraon\u00e1in (conosciuta anche come Enya), sorella della cantante Moya Brennan, il cui contributo \u00e8 limitato ad alcuni brani e alla seconda voce nella traccia \"Gathering Mushrooms\".\nTracce.\nBrani tradizionali, eccetto dove indicato."}
{"id": "1556503", "revid": "1305772", "url": "https://it.wikipedia.org/wiki?curid=1556503", "title": "Rotunda (Olt)", "text": "Rotunda \u00e8 un comune della Romania di 2.911 abitanti, ubicato nel distretto di Olt, nella regione storica dell'Oltenia. "}
{"id": "1556505", "revid": "661526", "url": "https://it.wikipedia.org/wiki?curid=1556505", "title": "Stand by for Pain", "text": "Stand by for Pain \u00e8 il secondo album della band Widowmaker prodotto dalla casa discografica Music for Nations nel 1994.\nL'edizione giapponese dell'album contiene la bonus track \"Dying to Live\"."}
{"id": "1556512", "revid": "287204", "url": "https://it.wikipedia.org/wiki?curid=1556512", "title": "Unorganized Borough", "text": "L'Unorganized Borough (\"Borough non organizzato\") \u00e8 un borough dello stato dell'Alaska, negli Stati Uniti. La stima della popolazione al 2009 \u00e8 di 77.393 abitanti.\nGeografia fisica.\nLo United States Census Bureau certifica che l'estensione dell'area \u00e8 di 969.318 km\u00b2.\nAmministrazione.\nQuesta grande area non ha altro governo locale che i distretti scolastici e le municipalit\u00e0. Tranne che nelle citt\u00e0 incorporate, tutti i servizi governativi, incluso l'ordine pubblico, sono di competenze statale.\nL'Alaska adott\u00f2 il sistema dei borough nel 1961, prevedendo una loro competenza su tutti i temi di governo locale. Secondo il X articolo della Costituzione dell'Alaska, le aree dello stato che non in grado di sostenere una suddivisione inferiore avrebbero dovuto essere divise in vari \"boroughs\" non organizzati, un meccanismo dello stato per regionalizzare i servizi: in realt\u00e0, non furono mai creati dei \"boroughs\" separati. L'intero stato venne infatti considerato come un unico grande \"borough\" non organizzato con il \"Borough Act\" del 1961, e con il passare degli anni, vennero creati \"boroughs\" organizzati a partire da esso.\nLo status \"non organizzato\" di questa vasta area non \u00e8 ovunque accettato senza controversie. Molti Alaskani residenti nei \"boroughs\" organizzati hanno l'impressione di sovvenzionare in modo impari i cittadini dell\"Unorganized Borough\", in particolar modo nel settore dell'istruzione. Nel 2003, l\"Alaska Division of Community Advocacy\" (\"Istituto per la Divisione delle Comunit\u00e0 dell'Alaska\") ha identificato otto aree dell\"'Unorganized Borough\" che presentano le caratteristiche necessarie per lo scorporo da tale area. Sono state presentate delle bozze alla Legislatura dell'Alaska, ma nessuna \u00e8 stata ancora trasformata in legge. \nCensus Area.\nA partire dal 1970, per facilitare i censimenti nella vasta area, l'United States Census Bureau, in cooperazione con lo stato, l'ha suddivisa in 11 census area. Le Census Area sono diventate 10 nel 2013 quando Petersburg \u00e8 diventato borough."}
{"id": "1556514", "revid": "110157", "url": "https://it.wikipedia.org/wiki?curid=1556514", "title": "Rus\u0103ne\u0219ti", "text": "Rus\u0103ne\u0219ti \u00e8 un comune della Romania di 4.842 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 2 villaggi: Jieni e Rus\u0103ne\u0219ti."}
{"id": "1556515", "revid": "287204", "url": "https://it.wikipedia.org/wiki?curid=1556515", "title": "Rusanesti", "text": ""}
{"id": "1556522", "revid": "110157", "url": "https://it.wikipedia.org/wiki?curid=1556522", "title": "S\u00e2mbure\u0219ti", "text": "S\u00e2mbure\u0219ti \u00e8 un comune della Romania di 1.296 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 7 villaggi: Cerbeni, Ionice\u0219ti, L\u0103unele, M\u0103nule\u0219ti, S\u00e2mbure\u0219ti, St\u0103nuleasa, Tone\u0219ti."}
{"id": "1556524", "revid": "287204", "url": "https://it.wikipedia.org/wiki?curid=1556524", "title": "Samburesti", "text": ""}
{"id": "1556530", "revid": "767487", "url": "https://it.wikipedia.org/wiki?curid=1556530", "title": "Jaded Heart", "text": "I Jaded Heart sono un gruppo hard rock tedesco formato nel 1990 dal cantante Michael Bormann e suo fratello, il chitarrista Dirk Bormann insieme al bassista Michael M\u00fcller e il batterista dei Mad Max, Axel Kruse."}
{"id": "1556536", "revid": "1305772", "url": "https://it.wikipedia.org/wiki?curid=1556536", "title": "S\u00e2rbii-M\u0103gura", "text": "S\u00e2rbii-M\u0103gura \u00e8 un comune della Romania di 2.211 abitanti, ubicato nel distretto di Olt, nella regione storica della Muntenia. \nL'unico abitato facente parte del comune \u00e8 il villaggio di Vit\u0103ne\u0219ti; questi nel 2003 si stacc\u00f2 dal comune di Opta\u0219i-M\u0103gura per formare l'attuale comune di S\u00e2rbii-M\u0103gura."}
{"id": "1556537", "revid": "16202869", "url": "https://it.wikipedia.org/wiki?curid=1556537", "title": "Dagmar Hagelin", "text": ""}
{"id": "1556540", "revid": "287204", "url": "https://it.wikipedia.org/wiki?curid=1556540", "title": "Sarbii-Magura", "text": ""}
{"id": "1556542", "revid": "86343", "url": "https://it.wikipedia.org/wiki?curid=1556542", "title": "Sarbii Magura", "text": ""}
{"id": "1556544", "revid": "767487", "url": "https://it.wikipedia.org/wiki?curid=1556544", "title": "Jennifer Rush", "text": "Biografia.\nNata il 28 settembre 1960 a New York, pass\u00f2 la sua giovinezza tra New York e la Germania. Registr\u00f2 il suo primo album \"Heidi Stern\" nel 1979, non ottenendo per\u00f2 molto successo.\nNel 1982 torn\u00f2 a Wiesbaden, in Germania, con suo padre, Maurice Stern, cantante d'opera, cercando di iniziare una carriera come solista. Negli anni seguenti scal\u00f2 le classifiche europee con canzoni come \"25 Lovers\", \"Flames of Paradise\", \"Ring of Ice\", \"Destiny\", \"If You're Ever Gonna Lose my Love\" e \"I Come Undone\".\nIl suo singolo \"The Power of Love\" fu un successo nel 1985 in Inghilterra e venne inserito nel Guinness dei primati come \"il singolo pi\u00f9 venduto da una solista nella storia dell'industria musicale inglese\" (\"the best selling single by a female solo artist in the history of the British music industry\"). Mantenne questo record fino al 1992, battuto da Whitney Houston con la canzone \"I Will Always Love You\".\nNumero 1 in molte classifiche, il brano negli Stati Uniti raggiunse solo la posizione numero 57 della Hot 100 Chart del magazine Billboard nel 1990.\nDue anni dopo la cantante Laura Branigan fece una reinterpretazione della canzone, portandola nella Top 40 statunitense, ed in seguito, nel 1994, C\u00e9line Dion le fece raggiungere la prima posizione.\nL'album \"Heart Over Mind\" del 1987, con testi scritti da Desmond Child e Michael Bolton e chitarre di Richie Sambora, la port\u00f2 finalmente nella Top 40 statunitense con la canzone \"Flames of Paradise\", grazie anche al duetto con Elton John.\nNonostante la sua carriera le abbia portato grandi vendite in Spagna ed Inghilterra, venne per\u00f2 pressoch\u00e9 ignorata in patria. In Europa i suoi successi invece continuarono, specialmente in Germania.\nNel 2006 si \u00e8 trasferita a Londra e nel 2007 ha pubblicato un boxset con i singoli pubblicati dal 1982 al 1991.\nNel 2010 ha pubblicato l'album \"Now Is the Hour\", decimo album in studio e primo disco con materiale originale dopo vent'anni.\nDiscografia.\nAlbum "}
{"id": "1556551", "revid": "767487", "url": "https://it.wikipedia.org/wiki?curid=1556551", "title": "Sc\u0103ri\u0219oara (Olt)", "text": "Sc\u0103ri\u015foara \u00e8 un comune della Romania di 3.216 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 3 villaggi: Pl\u0103viceni, Rudari, Sc\u0103ri\u0219oara."}
{"id": "1556564", "revid": "767487", "url": "https://it.wikipedia.org/wiki?curid=1556564", "title": "Schitu (Olt)", "text": "Schitu \u00e8 un comune della Romania di 3.019 abitanti, ubicato nel distretto di Olt, nella regione storica della Muntenia.\nIl comune \u00e8 formato dall'unione di 5 villaggi: Catanele, Greci, Lisa, Mo\u0219teni, Schitu.\nSindaco . Scheggia."}
{"id": "1556568", "revid": "2020865", "url": "https://it.wikipedia.org/wiki?curid=1556568", "title": "Contributo straordinario per l'Europa", "text": "Con la denominazione \"Contributo straordinario per l'Europa\", meglio conosciuta come \"eurotassa\", viene indicata un'imposta approvata dal Governo Prodi I il 30 dicembre 1996 con un decreto di fine anno che implicava una manovra tributaria di 4\u00a0300 miliardi di lire, necessari per ridurre il disavanzo dello Stato dello 0,6% per consentire il rispetto dei parametri di Maastricht ai conti pubblici italiani, permettendo conseguentemente l'ingresso dell'Italia nell'area euro. \nDescrizione.\nTale imposta consisteva in un'addizionale alle imposte sul reddito delle persone fisiche e si basava su cinque aliquote progressive (dallo 0% al 3,5%) (su un reddito lordo di 30 milioni di lire, al netto delle eventuali detrazioni, era pari a 278\u00a0000 lire). Venne prelevata ai lavoratori dipendenti in nove rate mensili da marzo a novembre 1997; per i lavoratori autonomi, o comunque titolari di redditi oltre a quello da lavoro dipendente, fu previsto un versamento in due rate con scadenza al 31 maggio e al 30 novembre 1997.\nIl decreto prevedeva la restituzione del 60% del prelievo nell'anno successivo, avvenuta a partire dalla fine del 1998 per effetto dell'articolo 1 del decreto-legge n. 378 del 2 novembre 1998. La parziale restituzione riguard\u00f2 la sola somma versata, . :\nNonostante il raggiungimento dell'obiettivo prefissato."}
{"id": "1556577", "revid": "1418004", "url": "https://it.wikipedia.org/wiki?curid=1556577", "title": "Marco Bechis", "text": " Ha vissuto a lungo in Argentina.\nBiografia.\nMarco Bechis \u00e8 nato a Santiago del Cile da madre cilena e padre italiano. Cresciuto tra San Paolo e Buenos Aires, nell'aprile del 1977 viene sequestrato dalla polizia nella capitale argentina e portato in un carcere clandestino (da questa esperienza avr\u00e0 origine il film \"Garage Olimpo\"). Dopo quattro mesi viene rilasciato ed espulso dall'Argentina e approda a Milano. Da allora vive e lavora nella casa autogestita milanese di via Morigi 8. Ha trascorso lunghi periodi a New York, Los Angeles e Parigi. Oltre al cinema coltiva altri interessi: \u00e8 maestro elementare a Buenos Aires, fotografo Polaroid e video-artista a New York.\nNel 1981 partecipa ad una scuola di cinema, l'Albedo di Milano. Nel 1982, realizza a Milano \"Desaparecidos, dove sono?\", video-installazione su un campo di concentramento argentino, da cui poi trae il film \"Garage Olimpo\". Nel 1985 scrive \"Chip\", da racconti di Borges. Discute con l'autore la sceneggiatura ed inizia a lavorare al film ma l'autore muore l'anno dopo ed il film si interrompe. Dal 1983 al 1988 collabora con lo Studio Pontaccio di Milano dirigendo e producendo film brevi per la RAI, gira \"Absent\", video sperimentale che vince il Festival di Salsomaggiore 1984. Nel 1985 \u00e8 consulente per la realizzazione dei video nel film \"Ginger e Fred\" di Federico Fellini. Nel 1987 gira per la RAI \"Storie Metropolitane\", film brevi in sette citt\u00e0 del mondo.\nNel 1991 esordisce nel lungometraggio con \"Alambrado\" (Festival di Locarno 1991)\nDal 1994 al 1996 gira in India il documentario \"Luca's film\", dedicato al suo amico Luca Pizzorno, scultore, artista e fotografo, morto lo stesso anno (Festival di Locarno 1996).\nNel 1995 scrive (ma non dirige) \"Il Carniere\", un film sulla Bosnia. Vince il Premio Amidei 1997 alla miglior sceneggiatura italiana dell'anno.\nIl suo secondo lungometraggio \u00e8 \"Garage Olimpo\" (1999), la storia di un campo di concentramento in Argentina, durante la dittatura militare (52\u00ba Festival di Cannes).\nIn \"Figli/Hijos\", il terzo film, racconta il dramma dei figli di scomparsi argentini illegalmente adottati da famiglie di ex-militari (Mostra del Cinema di Venezia del 2001).\nI suoi film hanno vinto 14 premi internazionali.\nNel 2004 con Caterina Giargia fonda Karta Film e inizia la preparazione di \"La Terra degli Uomini Rossi \u2013 Birdwatchers\", suo primo film come regista e produttore, in collaborazione con la Classic di Amedeo Pagani.\nNel novembre del 2011 presenta al Festival del Cinema di Torino \"Il sorriso del capo\", documentario sulla costruzione della propaganda fascista nel Ventennio. Il film \u00e8 stato realizzato esclusivamente con immagini tratte dagli archivi dell'Istituto Luce.\nNel 2021 ha pubblicato il memoir \"La solitudine del sovversivo\" nel quale narra la sua esperienza di desaparecido sopravvissuto."}
{"id": "1556579", "revid": "1776051", "url": "https://it.wikipedia.org/wiki?curid=1556579", "title": "Italia Democratica", "text": "Italia Democratica (ID) \u00e8 stato un partito politico fondato a Milano il 1\u00ba dicembre 1994.\nStoria.\nFondatore, leader e coordinatore nazionale di Italia Democratica fu Nando Dalla Chiesa che con altri era fuoriuscito nei mesi precedenti da La Rete di Leoluca Orlando. Tra i suoi promotori vi fu anche Claudio Fava.\nDalla Chiesa sognava un nuovo partito progressista e infatti Italia Democratica fu tra i primi sostenitori de L'Ulivo di Romano Prodi.\nIl 23 giugno 1995 viene presentato il simbolo di ID.\nPer le elezioni politiche del 1996 presenta propri candidati nelle liste della Federazione dei Verdi, riuscendo ad eleggere deputato il suo coordinatore nazionale Nando Dalla Chiesa.\nIn questo periodo ID ha consiglieri comunali in Lombardia, Veneto e Sicilia.\nIl 26 ottobre 1997 partecipa alle prime elezioni del cosiddetto Parlamento Padano in chiave antisecessionista con la lista \"Cittadini del Nord per un'Italia Democratica\".\nIl 23 ottobre 1998, giorno in cui il governo D'Alema I si presenta alla Camera per la fiducia, Dalla Chiesa esprime la sua astensione. Dichiara: \u00abIl decisivo ingresso nella nuova maggioranza del partito del senatore Francesco Cossiga evoca alla mia memoria persone, fatti e circostanze che hanno inciso in misura profondissima sulla mia identit\u00e0 e sulla mia vita\u00bb, alludendo a responsabilit\u00e0 politiche avute dal senatore nella vicenda del padre, il 3 settembre 1982, allora prefetto di Palermo.\nNel gennaio 1999 dalla Chiesa e Italia Democratica si federano coi Verdi.. Proprio a Milano i Verdi assumono la denominazione di \u00abVerdi Democratici\u00bb. In virt\u00f9 di tale accordo, dalla Chiesa in giugno si candida alle elezioni europee nelle liste del Sole che Ride, ma non viene eletto n\u00e9 al Nord-Ovest con 7.286 preferenze, n\u00e9 al Centro con 4.340 preferenze\nNel marzo 1999 Dalla Chiesa fa una sorta di bilancio di circa quattro anni di attivit\u00e0 di ID su \"la Repubblica\": \u00abItalia democratica ha offerto in molte citt\u00e0 convegni e seminari, ha organizzato pubbliche manifestazioni (la prima manifestazione nazionale contro la secessione, sul ponte di Piacenza nel settembre '96); ha prodotto pubblicazioni e battaglie di opinione. Ha anche prodotto un foglio mensile di analisi sulla criminalit\u00e0 organizzata al Nord: un servizio specialistico che lo Stato pagherebbe profumatamente se lo affidasse a staff di consulenti\u00bb.\nIl 2 luglio 1999 Nando Dalla Chiesa sul \"Corriere della Sera\" si dichiara \u00abdisposto a proporre da subito a Italia democratica di trasformarsi in un movimento culturale se questo significher\u00e0 partecipare a un nuovo grande soggetto articolato per aree, per identit\u00e0, per centri studi e riviste; e tuttavia unitario\u00bb.\nTra il novembre 1999 e il febbraio 2000 viene approvata la svolta per la creazione di un \u00abmovimento civile-politico nazionale, trasversale all'area dell'Ulivo ed estraneo alle competizioni elettorali\u00bb. Di fatto \u00e8 la confluenza del movimento ne I Democratici, dove Nando Dalla Chiesa sar\u00e0 prima responsabile del dipartimento sicurezza e poi coordinatore regionale della Lombardia.\nIl 26 maggio 2000 col passaggio di Nando Dalla Chiesa con I Democratici di Arturo Parisi, dei quali sar\u00e0 coordinatore lombardo viene cos\u00ec sancita la fine di ID come partito autonomo."}
{"id": "1556584", "revid": "104458", "url": "https://it.wikipedia.org/wiki?curid=1556584", "title": "Scott Macartney", "text": "Biografia.\nStagioni 1995-2005.\nMacartney, originario di Crystal Mountain nello Stato di Washington , esord\u00ec in gare FIS nel novembre del 1994 e in Nor-Am Cup il 31 marzo 1995 a Mount Bachelor, classificandosi 23\u00ba in slalom gigante. Tre stagioni dopo ai Mondiali juniores del Monte Bianco 1998 vinse la medaglia di bronzo nella discesa libera. Il 5 e il 6 dicembre dello stesso anno colse il suo primo podio (2\u00ba) e la sua prima vittoria in Nor-Am Cup, in entrambi i casi in supergigante a Lake Louise. Il 15 dicembre successivo esord\u00ec anche in Coppa Europa, nel supergigante di Obereggen (93\u00ba).\nFece il suo esordio in Coppa del Mondo il 27 novembre 1999 nella discesa libera di Beaver Creek, classificandosi 37\u00ba, e ai Giochi olimpici invernali a , arrivando 29\u00ba nella discesa libera e 25\u00ba nel supergigante. L'11 febbraio 2004 colse a Le Massif la sua ultima vittoria in Nor-Am Cup, in supergigante, mentre il 9 dicembre 2003 ottenne nella stessa specialit\u00e0 il suo ultimo podio nel circuito continentale nordamericano, classificandosi 2\u00ba a Beaver Creek. Sempre in supergigante ai Mondiali di Bormio/Santa Caterina Valfurva 2005, sua prima presenza iridata, fu 28\u00ba.\nStagioni 2006-2012.\nIl 29 gennaio 2006 sal\u00ec per la prima volta sul podio in Coppa del Mondo, arrivando 2\u00ba nel supergigante di Garmisch-Partenkirchen. Nello stesso anno prene parte ai XX Giochi olimpici invernali di , classificandosi 15\u00b0 nella discesa libera, 7\u00b0 nel supergigante e 16\u00b0 nella combinata, mentre ai Mondiali di \u00c5re 2007, sua ultima presenza iridata, fu 30\u00ba nella discesa libera e 31\u00ba nel supergigante.\nNella stagione successiva conquist\u00f2 il suo ultimo podio in Coppa del Mondo, il 15 dicembre 2007 nella discesa libera della Val Gardena (3\u00ba), e il 19 gennaio 2008 fu protagonista di una grave caduta a 140\u00a0km/h nella discesa libera di Kitzb\u00fchel, durante la quale perse anche il caschetto: Macartney sub\u00ec una commozione cerebrale e fu tenuto in coma farmacologico per un giorno. La sua gara fu comunque valida e risult\u00f2 classificato al 33\u00ba posto. Il 28 novembre 2009 torn\u00f2 a gareggiare in Coppa del Mondo, nella discesa libera di Lake Louise; disput\u00f2 ancora quella stagione nel massimo circuito internazionale, dal quale si conged\u00f2 in occasione del supergigante di Lillehammer Kvitfjell del 7 marzo 2010. In seguito prese saltuariamente parte a gare FIS fino al definitivo ritiro, avvenuto nel gennaio del 2012.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nDH = discesa libera\nSG = supergigante"}
{"id": "1556586", "revid": "599013", "url": "https://it.wikipedia.org/wiki?curid=1556586", "title": "Mediazione familiare", "text": "La mediazione familiare \u00e8 un intervento professionale rivolto alle coppie e finalizzato a riorganizzare le relazioni familiari in presenza di una volont\u00e0 di separazione e/o di divorzio tramite solitamente un avvocato che fa da mediatore e facilitatore nel dialogo e nel processo decisionale (decision making). Obiettivo centrale della mediazione familiare \u00e8 il raggiungimento della co-genitorialit\u00e0 (o bigenitorialit\u00e0), ovvero la salvaguardia della responsabilit\u00e0 genitoriale individuale nei confronti dei figli, in special modo se minori.\nLa mediazione familiare \u00e8 contemporaneamente uno dei quattro tipi fondamentali di ADR, ovvero alternative dispute resolution (risoluzioni alternative delle dispute), cio\u00e8 dei modi di risolvere una disputa senza passare per il tribunale.\nLa mediazione familiare \u00e8 una disciplina trasversale che utilizza conoscenze proprie alla sociologia, alla psicologia e alla giurisprudenza finalizzate all'utilizzo di tecniche specifiche quali quelle di mediazione e di negoziazione del conflitto.\nRequisito indispensabile per intraprendere un percorso di mediazione familiare \u00e8 l'assenza di conflitto giudiziale in corso. La mediazione familiare \u00e8 infatti finalizzata al raggiungimento degli obiettivi definiti dalla coppia al di fuori del sistema giudiziario. Si ricorre a quest'ultimo (separazione e/o divorzio consensuale) solo per le omologhe di Legge degli accordi raggiunti. Tale tipologia di mediazione - che affianca gli aspetti emotivi a quelli pi\u00f9 strettamente legali - \u00e8 spesso definita anche \"mediazione globale\".\nL'attivit\u00e0 di mediazione familiare.\nIl mediatore familiare \u00e8 un terzo imparziale rispetto alla coppia che ha l'obiettivo di sostenere la coppia stessa durante la fase della separazione e del divorzio. All'interno di questo spazio neutrale il mediatore familiare si propone dunque come una risorsa specifica - alternativa al sistema giudiziario - volta a favorire la negoziazione di tutte quelle questioni relative alla separazione o al divorzio.\nLa coppia \u00e8 incoraggiata dal mediatore a strutturare gli accordi che meglio rispondono alle esigenze di tutti i componenti del nucleo familiare. La coppia diventa protagonista nella gestione del proprio conflitto ed indirizza le proprie risorse per trovare un dialogo il pi\u00f9 possibile funzionale ai cambiamenti che si prospettano per tutta la famiglia.\nIl mediatore familiare affronta sia gli aspetti emotivi (affidamento dei figli, continuit\u00e0 genitoriale, comunicazione della separazione al nucleo familiare, ecc.) che quelli pi\u00f9 strettamente materiali (divisione dei beni, determinazione dell'assegno di mantenimento, assegnazione della casa coniugale, ecc.).\nLa mediazione familiare pu\u00f2 essere esercitata all'interno di istituzioni pubbliche e private e attraverso l'attivit\u00e0 libero professionale.\nA chi si rivolge l'intervento di mediazione familiare.\nLa mediazione familiare si rivolge alla coppia - coniugata o convivente, con o senza figli, in fase di separazione o gi\u00e0 separata o divorziata - con un'esigenza di modificare gli accordi in qualsiasi fase del processo di separazione. Pu\u00f2 rivolgersi anche alle coppie di fatto o alle famiglie ricostituite, cio\u00e8 ai due ex partner e ai rispettivi nuovi compagni, o semplicemente al singolo genitore dopo che la mediazione non sia risultata praticabile.\nSi rivolge principalmente a coppie con figli, in quanto uno dei suoi obiettivi \u00e8 la riorganizzazione delle relazioni familiari in un'ottica di continuit\u00e0 genitoriale con particolare riguardo all'interesse della prole.\nNel caso di coppie senza figli non \u00e8 quindi corretto parlare di mediazione familiare \"tout court\", ma \u00e8 comunque possibile con esse applicare proficuamente tecniche di mediazione.\nDifferenze con altri interventi rivolti alla famiglia.\nSpesso la mediazione familiare viene confusa con la terapia di coppia o con la terapia familiare. La mediazione familiare ha in realt\u00e0 un obiettivo opposto a quello della terapia ovvero quello di favorire la separazione consensuale della coppia stessa. Inoltre, a differenza della terapia familiare, prevede obbligatoriamente la presenza di entrambi i membri della coppia. Da un punto di vista procedurale la mediazione familiare non esplora aspetti del passato della coppia, ma solo quelli presenti e orientati al futuro.\nRispetto alla consulenza legale - a cui pu\u00f2 tuttavia essere integrata - la mediazione familiare non ha come obiettivo la cura degli interessi dei propri clienti, ma il raggiungimento di accordi condivisi.\nLa figura del mediatore familiare.\nIl mediatore familiare \u00e8 un esperto nella gestione dei conflitti, \u00e8 imparziale e non d\u00e0 giudizi. Il suo compito consiste nell'aiutare la coppia a riaprire i canali di comunicazione interrotti dal conflitto. Ponendosi in una posizione neutrale, non giudica l'adeguatezza delle proposte dei genitori e non fornisce la soluzione ai problemi, ma si limita a favorire forme di cooperazione, stimolando i partner nell'esplorazione di soluzioni innovative e personalizzate. Grazie a tale clima positivo e idoneo alla collaborazione ed al rapporto empatico instaurato con la coppia, potr\u00e0 accompagnare e sostenere ciascun genitore nella ridefinizione della propria identit\u00e0 personale e nella negoziazione delle questioni relative alla separazione, affinch\u00e9 essa avvenga nel modo pi\u00f9 sereno possibile.\nStoria.\nNascita e diffusione.\nIl primo centro di mediazione familiare nasce nel 1974 ad Atlanta per opera dello psicologo e avvocato statunitense James Coogler. Nel 1975, sempre ad opera di Coogler, nasce la \"Family Mediation Association\" che offre un servizio di mediazione alle coppie in via di separazione o divorzio.\nNel 1978 Howard Irving attiva a Toronto il \"Toronto Conciliation Project\" e John Haynes, nel 1982, fonda l'\"Academy of Family Mediators\" negli USA.\nDagli Stati Uniti la pratica della mediazione familiare si diffonde fin dai primi anni ottanta anche in Europa. In Inghilterra - dove in realt\u00e0 i primi programmi di mediazione si sono sviluppati autonomamente, in seguito alla trasformazione dei servizi di conciliazione, legati ai tribunali e originariamente finalizzati a riconciliare i coniugi in lite - la prima associazione (\"Family Mediators Association\") nasce nel 1988 ed \u00e8 del 1996 il \"Family Law Act\", la Legge che riconosce l'importanza dell'intervento di mediazione familiare, tanto da prevedere obbligatoriamente - per tutte le controversie relative a questioni familiari che arrivano in Tribunale - almeno un incontro di mediazione.\nLa Francia nel 1996 si rende protagonista di un'importante riforma: il \"Nouveau Code de Proc\u00e9dure Civil\" prevede che il Giudice possa nominare un terzo soggetto che ascolti le due parti in causa al fine di trovare una soluzione concordata. Nel 2004 la mediazione familiare diventa un'attivit\u00e0 complementare a quella del giudice.\nIn Italia.\n Parallelamente alle prime esperienze francesi nel 1987 si costituisce a Milano l'associazione GeA (Genitori Ancora) con l'intento di divulgare la pratica della mediazione familiare.\nNonostante la sostanziale indifferenza sia del legislatore che degli organi giudicanti, nascono un po' in tutta Italia centri sperimentali di mediazione familiare cui fanno seguito le prime scuole per formare i futuri mediatori familiari.\nSuccessivamente nascono alcune associazioni con l'intento sia di raggruppare i vari mediatori familiari sul territorio sia di diffondere la cultura della mediazione stessa. L'obiettivo \u00e8 inoltre quello di definire - in assenza di una regolamentazione statale - alcuni criteri quali quelli formativi e deontologici.\nIn Emilia Romagna\nLa Regione Emilia Romagna \u00e8 l'unica in Italia nella quale il servizio pubblico di mediazione familiare \u00e8 diffuso in modo capillare ed omogeneo su tutto il territorio regionale, accogliendo circa 1000 richieste all'anno. L'intervento, attivato nel 1994 inizialmente solo nelle citt\u00e0 capoluogo, \u00e8 completamente gratuito ed \u00e8 collocato presso i Centri per le Famiglie (attualmente 32 in tutta la Regione). A partire dal 2002 l'attivit\u00e0 di mediazione familiare in Regione \u00e8 supportata e coordinata da un servizio appositamente istituito, CREDOMEF(Centro Regionale di Documentazione sulla Mediazione Familiare).\nLegislazione.\nAttualmente in Italia la mediazione familiare non \u00e8 una professione regolamentata, non esiste cio\u00e8 un organo istituzionale vigilante (come un Albo o un Ordine professionale) n\u00e9 dei requisiti minimi definiti dallo Stato per poterla esercitare. Solitamente viene praticata da figure professionali gi\u00e0 strutturate - quali avvocati, psicologi, assistenti sociali.\nRecentemente la Legge n\u00ba 54 dell'8 febbraio 2006 - modificando l'articolo 155 del Codice civile - ha introdotto alcuni importanti aspetti legali per la mediazione familiare con l'introduzione dell'affido condiviso. Tale Legge, la prima in Italia sull'argomento, \u00e8 frutto dell'opera di mediazione del Prof. Marino Maglietta, presidente dell'associazione \"Crescere Insieme\", che dal 1993 si occupa da un punto di vista giuridico delle tematiche legate alla mediazione familiare e all'affido condiviso.\nBench\u00e9 la figura professionale del mediatore familiare non sia regolamentata, esistono alcuni corsi di formazione riconosciuti da Regioni ed erogati da agenzie formative accreditate, che rilasciano un attestato di qualifica professionale di \"Esperto Mediatore Familiare\".\nAlcune Regioni italiane, attraverso lo strumento della Legge regionale, hanno istituito al proprio interno (generalmente presso l'Assessorato di riferimento ovvero quello alla Politiche Sociali) alcuni elenchi di professionisti in possesso di particolari caratteristiche.\nTali elenchi sono stati dichiarati illegittimi dalla Corte costituzionale, con la sentenza 131/2010, in quanto \"in contrasto con il principio fondamentale in materia di regolamento delle professioni, in base al quale spetta esclusivamente allo Stato l'individuazione delle figure professionali con i e relativi profili e titoli abilitanti\u201d.\nTali elenchi sono tuttavia da non confondere con Albi o Ordini professionali, che presentano criteri diversi e pi\u00f9 rigorosi per l'accesso, in quanto la Mediazione Familiare rimane, appunto, una professione non regolamentata."}
{"id": "1556590", "revid": "122248189", "url": "https://it.wikipedia.org/wiki?curid=1556590", "title": "Omar Daf", "text": "Carriera.\nGiocatore.\nNazionale.\nL'allenatore della Nazionale di calcio senegalese, Bruno Metsu, lo ha convocato al Mondiale di calcio nippo-coreano disputato nel 2002.\nAllenatore.\nIl 25 novembre 2018 diviene allenatore del in sostituzione di Jos\u00e9 Manuel Aira.."}
{"id": "1556593", "revid": "36426", "url": "https://it.wikipedia.org/wiki?curid=1556593", "title": "Melek el Kamel", "text": ""}
{"id": "1556595", "revid": "599013", "url": "https://it.wikipedia.org/wiki?curid=1556595", "title": "Martin Sonnenberg", "text": "Carriera.\nSonnenberg inizi\u00f2 la propria carriera nell'hockey su ghiaccio presso i Saskatoon Blades, formazione della Western Hockey League, dal 1995 al 1998. Durante quell'anno firm\u00f2 un contratto per i Pittsburgh Penguins senza essere mai stato selezionato in un draft. Con i Penguins disput\u00f2 65 incontri con 3 punti all'attivo, tuttavia trascorse la maggior parte del tempo in American Hockey League con i Syracuse Crunch ed i Wilkes-Barre/Scranton Penguins, formazioni affiliate alla franchigia NHL.\nNel 2002 entr\u00f2 nell'orbita dei Calgary Flames, ingaggiato come free agent. Disput\u00f2 dapprima una stagione presso i Saint John Flames, e quella successiva con i Lowell Lock Monsters, entrambe formazioni di AHL, mentre con i Flames gioc\u00f2 solo cinque partite. Nel 2004 pass\u00f2 ai Phoenix Coyotes, tuttavia fu dirottato ancora una volta in AHL con le maglie degli Utah Grizzlies, i San Antonio Rampage e gli Hartford Wolf Pack.\nNel 2006 Sonnenberg part\u00ec per la Finlandia, per andara a giocare con il KalPa in SM-liiga. Fu nominato anche capitano della squadra, divenendo il primo straniero a diventare capitano di una squadra della SM-liiga. Al termine della stagione 2006-07 decise di ritirarsi dall'hockey professionistico. Tuttavia nell'inverno del 2007 Sonnenberg accett\u00f2 la chiamata dell'HC Ambr\u00ec-Piotta, squadra svizzera della Lega Nazionale A. Dopo aver disputato la parte finale della stagione 2007-08, il giocatore rimase in Leventina anche per il campionato successivo, fino al 13 gennaio 2009, data nella quale Sonnenberg firm\u00f2 un contratto con i svedesi del Timr\u00e5 IK, nella Elitserien. Martin Sonnenberg gioc\u00f2 fino al termine della stagione 2009-10, mentre il 13 marzo 2011 comunic\u00f2 l'addio definitivo all'attivit\u00e0 agonistica."}
{"id": "1556600", "revid": "81195", "url": "https://it.wikipedia.org/wiki?curid=1556600", "title": "SU Agen", "text": ""}
{"id": "1556602", "revid": "36426", "url": "https://it.wikipedia.org/wiki?curid=1556602", "title": "Casa del fascio", "text": ""}
{"id": "1556604", "revid": "339392", "url": "https://it.wikipedia.org/wiki?curid=1556604", "title": "Variabile casuale di Fisher", "text": ""}
{"id": "1556606", "revid": "123313072", "url": "https://it.wikipedia.org/wiki?curid=1556606", "title": "Nifedipina", "text": "La nifedipina \u00e8 un farmaco antiipertensivo appartenente alla classe farmacologica dei calcio antagonisti e alla classe chimica delle 1-4 diidropiridine. Simile alla nicardipina, \u00e8 il principio attivo di indicazione specifica contro l'ipertensione. Il farmaco ha una influenza maggiore rispetto agli altri calcioantagonisti sulla dilatazione delle arterie, per questo motivo nifedipina risulta consigliata per il trattamento di breve durata contro alcuni tipi di angina e in particolare nell'angina pectoris vasospastica (o angina di Prinzmetal). In Italia il farmaco \u00e8 venduto dalla societ\u00e0 farmaceutica Bayer con il nome commerciale Adalat. Essendo scaduto da tempo il brevetto nifedipina \u00e8 venduta anche come medicinale equivalente da numerose altre societ\u00e0 farmaceutiche. \u00c8 disponibile nella forma farmaceutica di capsule molli, soluzione per gocce orali e compresse a rilascio modificato. Quest'ultima formulazione prevede la presenza di un foro eseguito nella membrana della compressa stessa con tecnologia laser: questo foro che ruotando la compressa risulta visibile come un piccolo punto di colore bruno in alcune particolari posizioni, consente un rilascio controllato e costante del principio attivo, tra l'altro con benefici sia nel trattamento dell'ipertensione sia dell'angina pectoris.\nFarmacodinamica.\nNifedipina \u00e8 un calcio-antagonista appartenente alla classe delle 1,4 - diidropiridine. La molecola differisce da altri calcio antagonisti (ad esempio la nimodipina) per la sua particolare attivit\u00e0 sulle cellule muscolari lisce delle arterie coronarie cos\u00ec come su quelle dei vasi di resistenza periferici. Legandosi ai canali del Ca++ lenti della membrana plasmatica nifedipina blocca l'afflusso transmembrana del catione all'interno della cellula. Grazie a questa sua azione nifedipina dilata le arterie coronarie riducendone il tono della muscolatura liscia vascolare prevenendone il vasospasmo. l risultato finale \u00e8 l'aumento del flusso ematico nei segmenti stenotici e il conseguente incremento d'apporto di ossigeno. Nifedipina inoltre riduce il tono della muscolatura liscia vascolare delle arteriole periferiche, riducendo cos\u00ec le resistenze periferiche, e, quindi, la pressione arteriosa. La riduzione delle resistenze periferiche (postcarico) comporta una riduzione della richiesta di O2 del miocardio. Il farmaco ha dimostrato di aumentare l'escrezione di sodio e acqua sia nell'utilizzo a breve termine sia in quello a lungo termine. Inoltre \u00e8 anche in grado di prevenire lo sviluppo di nuove lesioni aterosclerotiche a carico delle coronarie.\nFarmacocinetica.\nDopo somministrazione orale nifedipina viene ampiamente assorbita dal tratto gastrointestinale. La quota di farmaco assorbito \u00e8 superiore al 90%. Il farmaco subisce un intenso effetto di primo passaggio a carico del fegato il che si traduce in una biodisponibilit\u00e0 compresa tra il 50% e il 77%. La concentrazione plasmatica massima (Cmax) \u00e8 pari a circa 60\u00a0ng/mL e la Tmax \u00e8 di circa 5,5 ore. Il tempo di dimezzamento (T\u00bd) \u00e8 intorno alle 9-10 ore. Nifedipina si lega alle proteine plasmatiche per il 95%, particolarmente all'albumina. Nifedipina viene metabolizzata nel fegato e a livello della parete intestinale attraverso processi ossidativi che danno luogo a metaboliti farmacologicamente inattivi. Il metabolismo epatico vede il coinvolgimento del sistema del citocromo P-450. Il farmaco viene escreto nei suoi metaboliti soprattutto per via renale e, per una piccola quota non superiore al 5-15%, attraverso la bile con le feci. Nelle urine \u00e8 possibile ritrovare il principio attivo immodificato soltanto in tracce. I soggetti affetti da cirrosi epatica mostrano una biodisponibilit\u00e0 superiore a quella dei soggetti sani. L'insufficienza renale non sembra invece alterare in modo significativo il profilo farmacocinetico della nifedipina.\nUsi clinici.\nNifedipina \u00e8 utilizzata come medicinale in cardiologia nella cardiopatia ischemica e soprattutto nel trattamento dell'ipertensione arteriosa. Il farmaco si \u00e8 dimostrato valido nel trattamento di alcune forme di angina pectoris, e del fenomeno di Raynaud. Un'altra indicazione \u00e8 costituita dalla terapia della minaccia di parto prematuro (tocolisi). In letteratura esistono anche studi che evidenziano l'efficacia di nifedipina nella profilassi e nella terapia dell'edema polmonare acuto da alta quota. In piccole dosi utilizzato anche nel trattamento di ragadi intestinali.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo. Ne va evitato l'utilizzo anche in caso di shock cardiogeno e nelle donne in stato di gravidanza o che allattino al seno. In gravidanza una eccezione d'utilizzo \u00e8 rappresentata dalle situazioni di emergenza ipertensiva, come ad esempio in caso di eclampsia, sotto la responsabilit\u00e0 e lo stretto controllo del medico, oppure in caso di minaccia di parto prematuro.\nEffetti indesiderati.\nAlcuni degli effetti indesiderati sono letargia, cefalea, edema, vertigini, nausea, tachicardia, palpitazioni, vampate, impotenza, ginecomastia, pollachiuria, diarrea, mialgia, dolore oculare, gengivopatia ipertrofica-iperplastica.\nDosi terapeutiche.\nIn alcuni casi pu\u00f2 essere necessario incrementare gradualmente la dose, in base alla risposta individuale, fino a un dosaggio massimo di 120\u00a0mg/die quando si utilizzano le capsule e di 60\u00a0mg una volta al giorno per le compresse RC.\nSovradosaggio.\nNei soggetti con grave intossicazione da nifedipina \u00e8 possibile verificare la presenza di alterazioni dello stato di coscienza che possono giungere fino al coma, marcata ipotensione arteriosa, alterazioni del ritmo cardiaco (bradicardia oppure tachicardia), iperglicemia, acidosi metabolica, shock cardiogeno ed edema polmonare.\nInterazioni.\nIl paziente deve essere avvisato che \u00e8 bene assumere nifedipina a stomaco vuoto e che la contemporanea assunzione di succo di pompelmo interferisce con il metabolismo ossidativo della nifedipina, inibendolo. Ne consegue un aumento della concentrazione plasmatica del farmaco con possibile maggiore effetto antiipertensivo. Verosimilmente alla base di tale interazione sono coinvolti diversi possibili meccanismi, compresa una riduzione di attivit\u00e0 dell'isoenzima CYP3A4."}
{"id": "1556607", "revid": "1318658", "url": "https://it.wikipedia.org/wiki?curid=1556607", "title": "Tecnomasio Italiano Brown Boveri", "text": "Tecnomasio Italiano Brown Boveri , nota anche con l'acronimo TIBB, era un'azienda italiana del settore meccanico, operante nella progettazione e costruzione di treni, tram, rotabili ferroviari, impianti di segnalamento e sicurezza, oggi non pi\u00f9 esistente perch\u00e9 confluita in Bombardier; ha inoltre realizzato equipaggiamenti elettrici di filobus. L'azienda, pur mantenendo la sede operativa e lo stabilimento di Vado Ligure, dopo una serie di trasformazioni societarie, ha dato vita alla Bombardier Transportation Italy con sede sociale a Roma.\nStoria.\nIl Tecnomasio Italiano venne fondato nel 1871 a Milano con lo scopo di produrre motori elettrici e generatori di corrente. Nel 1903 il Tecnomasio Italiano venne acquisito dall'azienda svizzera Brown Boveri e fondendo le due ragioni sociali prese il nome di \"Tecnomasio Italiano Brown Boveri\" (TIBB) ampliando ulteriormente la produzione anche nel settore ferroviario e tranviario.\nNel 1905 a Vado Ligure nello stabilimento costruito espressamente dalla Societ\u00e0 Italiana Westinghouse venne avviata la produzione dell'innovativa locomotiva elettrica trifase E.550 (soprannominata \"mulo dei Giovi\"), che dimostr\u00f2 la sua capacit\u00e0 di trainare pesanti convogli a velocit\u00e0 costante sulla linea ferroviaria del passo dei Giovi, sulle alture di Genova. Lo stabilimento era la prima officina al mondo creata appositamente per la costruzione di locomotive elettriche e in essa operarono prestigiose figure di progettisti come K\u00e1lm\u00e1n Kand\u00f3.\nNel 1919 l'impianto di Vado Ligure venne acquisito dal TIBB, che lo gest\u00ec per un breve periodo iniziale con la denominazione \"Societ\u00e0 delle Officine di Vado Ligure\", proseguendo nelle prestigiose realizzazioni di vari tipi di locomotive altamente innovative, destinate principalmente alle Ferrovie dello Stato come le 16 locomotive trifasi E.330.\nNel 1926 il Tecnomasio Italiano-Brown Boveri fu uno dei soci della societ\u00e0 SAE che elettrific\u00f2 in corrente alternata trifase la linea ferroviaria del Brennero.\nIn quegli anni si stava sviluppando il sistema a corrente continua; il Tecnomasio produsse a Vado Ligure le 4 locomotive prototipo E.625, le capostipiti di tutte le locomotive da treno a corrente continua. L'attivit\u00e0 non si limitava tuttavia alla costruzione di locomotive ma proseguiva con altri mezzi per trasporto urbano e linee come la Como-Cernobbio sul finire degli anni trenta.\nNel dopoguerra escono dagli stabilimenti ferroviari E.636, dal 1957 E.646 ed E.645. Vengono realizzate le apparecchiature e le modifiche delle Ale 840 bicorrenti per farle circolare sia sulle linee trifase che su quelle a corrente continua. Ed ancora, E.633, E.652 e forniture per le metropolitane di Roma e Milano.\nVerso la fine del ventesimo secolo sono avvenute diverse variazioni societarie che hanno portato nel 1988 alla fusione fra Asea e Brown Boveri con la nascita di \"ABB Tecnomasio\", denominazione mutata il 1\u00ba gennaio 1990 in \"ABB Trazione\", segnando la temporanea scomparsa di un nome illustre dell'industria nazionale, e ripristinata il 1\u00ba luglio 1993 con la fusione con le societ\u00e0 EB Fatme e Scarfini, nel 1996 alla trasformazione in ABB-Daimler Benz Transportation-ADtranz Italy, nel 1999 in Daimler-Chrysler Rail Systems (Italia) S.p.A e nel maggio 2001 alla confluenza nel gruppo Bombardier e alla nascita di Bombardier Transportation Italy.\nLe realizzazioni pi\u00f9 importanti.\nFra le pi\u00f9 importanti realizzazioni sono da ricordare le locomotive trifasi:\ne le locomotive a corrente continua:"}
{"id": "1556608", "revid": "339392", "url": "https://it.wikipedia.org/wiki?curid=1556608", "title": "F di Snedecor", "text": ""}
{"id": "1556609", "revid": "339392", "url": "https://it.wikipedia.org/wiki?curid=1556609", "title": "F di Fisher", "text": ""}
{"id": "1556614", "revid": "124291609", "url": "https://it.wikipedia.org/wiki?curid=1556614", "title": "Abdellatif Kechiche", "text": "Biografia.\nTrasferitosi con la famiglia a Nizza all\u2019et\u00e0 di sei anni, ha studiato arte drammatica al conservatorio di Antibes; dopo le prime esperienze nella recitazione teatrale, ha esordito come attore cinematografico nella pellicola \"Le th\u00e9 \u00e0 la menthe\" (1984) di Abdelkrim Baholul, cui hanno fatto seguito tra gli altri \"Les innocents\" (1987) di Andr\u00e9 T\u00e9chin\u00e9, \"Bezness\" (1992) di Nouri Bouzid, \"La bo\u00eete magique\" (2002) di Ridha Behi e \"Sorry, Haters\" (America dopo, 2005) di Jeff Stanzler.\nIl debutto di Kechiche nella regia \u00e8 segnato nel 2000 dal film \"La faute \u00e0 Voltaire\", vibrante ritratto di un \"sans-papier\" che gli \u00e8 valso il Leone d\u2019oro come migliore opera prima alla Mostra di Venezia dello stesso anno. L\u2019attenzione al disagio e all\u2019emarginazione sociale che costituisce la cifra stilistica di Kechiche anima anche \"L'esquive\" (2003; 4 premi C\u00e9sar nel 2005), film sull\u2019immigrazione che ne ha confermato il successo, cos\u00ec come le pellicole successive, di cui ha curato anche la sceneggiatura: \"La graine et le mulet\" (Cous Cous, 2007; Gran premio della giuria al Festival di Venezia nel 2007 e 4 premi C\u00e9sar nel 2008); \"V\u00e9nus noire\" (2010), storia di una ragazza ottentotta esibita agli inizi dell\u2019Ottocento nei salotti europei; \"La vie d'Ad\u00e8le\" (2013), film delicato e realistico sull\u2019omosessualit\u00e0 femminile con il quale si \u00e8 aggiudicato la Palma d\u2019oro alla 66\u00aa edizione del Festival di Cannes; \"\" (2017), presentato in concorso alla 74\u00aa edizione della Mostra internazionale d'arte cinematografica di Venezia."}
{"id": "1556615", "revid": "122220061", "url": "https://it.wikipedia.org/wiki?curid=1556615", "title": "Lercanidipina", "text": "La lercanidipina (Zanedip, Cardiovasc, Lercadip sono alcuni nomi sotto la quale \u00e8 in commercio) \u00e8 un principio attivo di lunga durata ad indicazione specifica contro l'ipertensione. Appartiene alla classe delle diidropiridine ed \u00e8 un calcio-bloccante: rilassando la muscolatura liscia vascolare, abbassa la pressione periferica totale, riducendo il carico di lavoro del cuore. \u00c8 stata brevettata nel 1984.\nIndicazioni.\nIl suo cloridrato \u00e8 utilizzato come medicinale in cardiologia contro l'ipertensione arteriosa sia moderata che lieve.\nControindicazioni.\nCome per le altre diidropiridine, la lercanidipina \u00e8 controindicata nei casi di angina instabile, stenosi aortica, shock cardiogeno.\nDa evitare durante la gravidanza e nell'allattamento a causa della scarsit\u00e0 degli studi effettuati non si pu\u00f2 garantirne la sicurezza e nei pazienti colpiti da insufficienza renale.\nLa lercanidipina non deve essere associata a forti inibitori dell'enzima epatico CYP3A4 (come ketoconazolo, eritromicina) o il farmaco immunosoppressore ciclosporina.\nEffetti indesiderati.\nLa lercanidipina \u00e8 generalmente ben tollerata.\nGli effetti indesiderati sono simili a quelli degli altri farmaci della stessa classe terapeutica tra cui mal di testa, vertigini, tachicardia, palpitazioni, rossore ed edema. Le reazioni di ipersensibilit\u00e0 sono state riscontrate in meno di un paziente su 10.000.\nL'insorgenza di edemi sono significativamente meno comuni con la lercanidipina rispetto a diidropiridine di prima generazione (come la nifedipina).\nSovradosaggio.\nSono state segnalate assunzioni fino a 800 mg di lercanidipina negli studi post-marketing. I principali sintomi sono stati quindi una marcata ipotensione e una tachicardia riflessa. Pu\u00f2 verificarsi anche bradicardia, a causa del blocco dei canali del calcio nel nodo atrio-ventricolare. Non esistono trattamenti o antidoti specifici, per cui \u00e8 richiesto il monitoraggio per almeno 24 ore della pressione sanguigna e della funzionalit\u00e0 cardiaca. La dialisi non si \u00e8 dimostrata efficace, in quanto la molecola si lega fortemente alle proteine plasmatiche ed ha una elevata lipofilia.\nInterazioni.\nLa molecola \u00e8 metabolizzata a livello epatico dall'enzima CYP3A4; di conseguenza l'assunzione di forti inibitori di tale enzima come il ketoconazolo o l'itraconazolo, ne aumentano la concentrazione ematica con conseguente aumento del suo effetto antiipertensivo. Lo stesso si verifica con la ciclosporina e con il succo di pompelmo.\nIn direzione opposta invece agiscono farmaci come la carbamazepina, la rifampicina e l'iperico (Erba di San Giovanni) che inducono l'attivit\u00e0 del CYP3A4, riducendo quindi la disponibilit\u00e0 della lercanidipina.\nPropriet\u00e0 farmacologiche.\nFarmacodinamica.\nCategoria farmacoterapeutica: Calcioantagonisti selettivi con prevalente effetto vascolare; Derivati diidropiridinici; Codice ATC: C08CA13;\nCome altre diidropiridine della classe dei calcio-bloccanti, la lercanidipina blocca i Canali del Calcio di Tipo L nelle cellule muscolari lisce dei vasi sanguigni, rilassandoli e abbassando quindi la pressione sanguigna. A differenza di altre molecole con meccanismo d'azione analogo (come il verapamil o il diltiazem), non va ad agire significativamente sui canali del calcio del nodo atrio-ventricolare, quindi alle dosi terapeutiche non abbassa la frequenza cardiaca.\nFarmacocinetica.\nLa lercanidipina \u00e8 assorbita lentamente dall'intestino. La sua biodisponibilit\u00e0 \u00e8 di circa il 10% a causa del profondo effetto di primo passaggio, o del 40% se assunta insieme ad un pasto ricco di grassi. Il picco ematico si riscontra dopo 1-3 ore ed \u00e8 velocemente distribuita ai tessuti e, data la sua lipofilia, si lega ai lipidi di membrana. La forma circolante nel torrente ematico \u00e8 completamente (&gt;98%) legata alle proteine plasmatiche. Il metabolismo avviene esclusivamente nel fegato ad opera del CYP3A4 e l'emivita plasmatica \u00e8 di circa 8-10 ore ma, a causa del forte legame con i lipidi di membrana, l'effetto antiipertensivo permane per oltre 24 ore.\nChimica.\nLa lercadipina di uso terapeutico \u00e8 sotto forma di cloridrato. \u00c8 una polvere di colore giallo pallido, solubile in cloroformio e metanolo ma praticamente insolubile in acqua. L'elevata lipofilia della molecola \u00e8 stata creata per permetterne un elevato legame ai lipidi di membrana, per aumentarne la durata d'azione.\nLa molecola presenta un atomo di carbonio asimmetrico. Sebbene l'enantiomero S sia pi\u00f9 efficace dell'enantiomero R, le formulazioni in commercio sono in forma racemica. "}
{"id": "1556616", "revid": "1543377", "url": "https://it.wikipedia.org/wiki?curid=1556616", "title": "Lacidipina", "text": "La lacidipina \u00e8 un farmaco antipertensivo, un derivato diidropiridinico, appartenente alla classe dei calcioantagonisti. Il farmaco trova utilizzo nel trattamento dell'ipertensione arteriosa. In Italia \u00e8 commercializzato dalla societ\u00e0 farmaceutica Glaxo Allen con il nome commerciale di Aponil, e dalla GlaxoSmithKline con il nome commerciale di Lacipil.\nFarmacodinamica.\nLacidipina \u00e8 un derivato 1-4 diidropiridinico ed \u00e8 dotata di una potente e specifica attivit\u00e0 verso i recettori dei canali dello ione calcio della muscolatura liscia vascolare. \nL'azione principale del farmaco consiste nella vasodilatazione delle arteriole periferiche e conseguente riduzione delle resistenze vascolari periferiche. Tale azione determina una pronta riduzione della pressione arteriosa. La molecola si caratterizza per la lunga durata d'azione.\nLacidipina \u00e8 anche particolarmente attiva sulle cellule miocardiche e sulle cellule muscolari lisce delle arterie coronarie.\nA livello cardiaco, la lacidipina determina una dilatazione delle arterie coronarie e particolarmente nei vasi di conduttanza di grosso calibro. Il farmaco inoltre riduce il tono della muscolatura liscia vascolare delle coronarie prevenendone cos\u00ec il vasospasmo.\nLacidipina determinerebbe inoltre una riduzione della ipertrofia ventricolare sinistra, un fattore di rischio cardiovascolare indipendente.\nFarmacocinetica.\nDopo la somministrazione orale lacidipina \u00e8 scarsamente assorbita dal tratto gastrointestinale. Il farmaco inoltre presenta un importante effetto di primo passaggio epatico. I due fattori spiegano la scarsa biodisponibilit\u00e0 assoluta, in media del 10%.\nIl picco di concentrazione plasmatica viene raggiunto tra 30 e 150 minuti dall'assunzione del farmaco. Il legame del farmaco con le proteine plasmatiche, in particolare albumina e alfa-1-glicoproteina, super il 95%.\nL'eliminazione avviene principalmente grazie al metabolismo epatico, il quale vede il coinvolgimento del citocromo P450 nella sua isoforma CYP3A4. Lacidipina non sembra avere alcun effetto di induzione o inibizione degli enzimi epatici. I metaboliti principali del farmaco presentano una bassissima attivit\u00e0 farmacodinamica.\nIl farmaco viene eliminato per il 70% circa sotto forma di metaboliti con le feci, e per il restante 30% con le urine.\nL'emivita media di lacidipina allo steady state \u00e8 compresa tra le 13 e le 19 ore.\nUsi clinici.\nLacidipina trova indicazione nel trattamento dell'ipertensione arteriosa sia in monoterapia sia associata ad altre classi di farmaci antiipertensivi, quali ad esempio i beta-bloccanti, i diuretici oppure gli ACE-inibitori.\nEffetti collaterali e indesiderati.\nAlcuni degli effetti indesiderati pi\u00f9 comuni sono le vampate di calore, la cefalea, l'edema particolarmente agli arti inferiori, le vertigini, la nausea e il vomito. Relativamente comuni anche l'astenia e l'affaticamento, l'ipotensione arteriosa, l'ipoglicemia, la poliuria, il rash cutaneo, la mialgia e l'iperplasia gengivale.\nControindicazioni.\nAngina instabile, stenosi aortica, shock cardiogeno.\nDosi terapeutiche.\nNell'adulto la dose iniziale \u00e8 di 2\u00a0mg (corrispondente a mezza compressa da 4\u00a0mg) una volta al giorno. Il trattamento va adattato al singolo paziente con particolare riferimento alla gravit\u00e0 della malattia ipertensiva e alla risposta alla terapia.\nLa dose pu\u00f2 essere aumentata a 4\u00a0mg (una compressa intera) e in rari casi fino a 6\u00a0mg, dopo aver lasciato trascorrere almeno 3-4 settimane, cio\u00e8 il tempo necessario affinch\u00e9 si instauri il completo effetto farmacologico. Nell'anziano e nei soggetti con insufficienza epatica il dosaggio dovrebbe essere ridotto a 2\u00a0mg.\n\u00c8 preferibile che lacidipina sia assunta alla stessa ora di ogni giorno, non importa se prima o dopo l'assunzione di cibo.\nGravidanza e allattamento.\nIl farmaco non dovrebbe essere usato in gravidanza o nelle donne che allattano al seno tranne che nei casi di assoluta necessit\u00e0."}
{"id": "1556619", "revid": "110157", "url": "https://it.wikipedia.org/wiki?curid=1556619", "title": "Guido Martina", "text": "Biografia.\nGiovent\u00f9.\nQuando nasce, suo padre Ermenegildo \u00e8 docente liceale. Da Carmagnola la famiglia si trasferisce a Torino quando ha 16 anni; qui completa gli studi laureandosi in Lettere e in Filosofia su insistenza del padre, mentre lui avrebbe preferito studiare ingegneria. A Pinerolo frequenta la Scuola di cavalleria. Per qualche tempo fa l'insegnante. Nel 1928 vince il secondo premio di un concorso indetto dal GUF per la produzione di una rivista teatrale goliardica, \"La Corte dei Miracoli\" che realizza insieme a Micheletti e che venne poi messa in scena al Teatro Odeon di Torino il 20 febbraio 1928 dalla \"Compagnia teatrale goliardica Camasio e Oxilia\" del capocomico Ovidio Borgondo.\nNei primi anni trenta, per un limitato periodo fa il giornalista per la \"Gazzetta del Popolo\": il giornale lo incarica di realizzare un servizio sulle sartine che celebrano un anniversario ma, poco interessato a questo lavoro, si mette presto in contatto con una societ\u00e0 cinematografica italiana, la Futurista Film, per la quale realizza dei documentari occupandosi della sceneggiatura e della regia. La MGM/Gaumont lo incarica poi di realizzare un documentario sulla Legione Straniera in Algeria dove si reca e, alla fine di questa esperienza, si trasferisce a Parigi per alcuni anni, citt\u00e0 dove poi torna pi\u00f9 volte. La passione per il cinema gli resta, tanto che negli anni ottanta si diletta ancora nella realizzazione di film a passo ridotto.\nRientra a Torino nel 1938, dove inizia a scrivere sketch per la rubrica radiofonica di fantasie musicali \"Rivistina\" dell'EIAR, oltre a testi per riviste illustrate come \"Excelsior\"; con Morbelli, Angelo Nizza e l'illustratore Angelo Bioletto, scrive canovacci per il celebre variet\u00e0 radiofonico \"I quattro moschettieri\" (1934-37). \"I quattro moschettieri\" prende le mosse dal romanzo di Dumas, ma vi confluiscono parodie di tutto ci\u00f2 che \u00e8 di moda nel periodo, e Martina deve aver presente gli stilemi parodistici del programma quando scriver\u00e0 le sue Parodie disneyane. Iniziata la guerra, venne richiamato come Ufficiale di Cavalleria in Libia, dove venne fatto prigioniero dagli inglesi; dopo l'armistizio di Cassibile \u00e8 spostato in Polonia, da dove venne deportato in un campo di concentramento nazista in Austria.\nDopoguerra.\nDopo la Liberazione ritorn\u00f2 a casa a piedi vivendo un periodo di ingente miseria. Riusc\u00ec a pubblicare un romanzo incentrato sulla recente esperienza di guerra, \"Tramonto a est\", edito dalle Edizioni Alpe nel 1945; lo stesso anno venne chiamato a dirigere il giornale umoristico \"Fra' diavolo\"; ma la direzione e la sua collaborazione effettiva inizieranno nel marzo 1946, con la rubrica satirica \"Posto di blocco\".\nProduzione disneyana.\nNello stesso periodo inizia a collaborare con la Mondadori per la quale traduce storie a fumetti Disney di produzione statunitense per il settimanale \"Topolino\" ancora pubblicato in formato giornale; nel 1949 la collaborazione continua anche per la nuova edizione del settimanale \"Topolino\", edito in formato libretto, per il quale continua a occuparsi di tradurre storie a fumetti di produzione estera, oltre a sceneggiare delle didascalie o dialoghi \"di collegamento\" tra le storie americane, di per s\u00e9 slegate, per dar loro una coerenza. Proprio su \"Topolino\" cominci\u00f2 una fervida attivit\u00e0 di sceneggiatore, soprattutto di fumetti Disney, e fu lo stesso Arnoldo Mondadori a proporgli questa attivit\u00e0, poich\u00e9 le storie Disney di produzione americana erano insufficienti per la nuova edizione del periodico. La prima storia Disney a essere pubblicata fu \"Topolino e il cobra bianco\" che esord\u00ec nel 1948 negli ultimi 26 numeri dell'edizione in formato \"giornale\" e si concluse sul primo numero della nuova edizione tascabile, nell'aprile 1949. Questa storia \u00e8 disegnata dal suo amico Angelo Bioletto.\nPer \"Topolino\", su cui per molti anni \u00e8 pressoch\u00e9 l'unico sceneggiatore Disney italiano, Martina cura la maggior parte dei redazionali e le rubriche \"Confidenze di Gambadilegno\", \"Io so quasi tutto\" (dove il pi\u00f9 delle volte inventa da s\u00e9 le lettere cui rispondere) e \"Il t\u00e8 delle cinque\". In questo tipo di contributi, \u00e8 noto per le umoristiche invettive contro le sue colleghe redattrici, in particolare contro Enza Pecchi, prima calligrafa di \"Topolino\" e moglie di Nadir Quinto. Guido d\u00e0 il nome italiano ad Archimede Pitagorico, a Paperon de' Paperoni e alla Banda Bassotti. Si inventa il genere delle \"Parodie Disney\", nelle quali si rivisitano capolavori della letteratura interpretati da personaggi Disney ed esordite con \"L'inferno di Topolino\", disegnata da Bioletto e pubblicata su \"Topolino\" libretto a partire dal n. 7 del 1949, nella quale Topolino e Pippo vivono un viaggio nell\"'Inferno\" dantesco, incontrando, nel ruolo di dannati o messaggeri, vari personaggi disneyani; tutte le didascalie sono endecasillabi in rima incatenata come nell'originale dantesco, le pene dei dannati seguono la regola del contrappasso e le trovate includono riferimenti satirici alla societ\u00e0 italiana dell'epoca; la storia riceve l'approvazione della Disney e fu l'unica ad avere l'indicazione dell'autore, \"Verseggiatura di G. Martina\", un'eccezione a una regola ferrea che sarebbe rimasta immutata per oltre tre decenni. Seguiranno altre trenta parodie di classici come \"Paperino Don Chisciotte\" (1956), \"Paperopoli liberata\" (1967), \"Paperino di Bergerac\" (1981).\nProduzione non disneyana.\nNel dopoguerra per la Mondadori sceneggia anche fotoromanzi (\"Avventuroso Film\", poi diventata \"Bolero Film\"), e storie a fumetti per altri editori come il \"Corriere dei Piccoli\", per il quale scrive \"Le Quattro Stelle\" (1948) e \"La citt\u00e0 d'oro\" (1949), entrambe disegnate da Nadir Quinto. Altri fotoromanzi comparvero sul periodico \"Luna Park\", ma la loro collocazione cronologica \u00e8 ancora incerta.\nNel 1949 crea la versione a fumetti del cowboy Pecos Bill per la collana Albi d'Oro della Mondadori, che divenne uno degli eroi pi\u00f9 popolari del fumetto western italiano, pubblicato per 165 albi fino al 1955 e poi pi\u00f9 volte ristampata, disegnati inizialmente da Raffaele Paparella, al quale si aggiungono poi Pier Lorenzo De Vita, Roy D'Amy e Gino D'Antonio. Il successo del personaggio \u00e8 tale da generare per la prima volta in Italia un vasto fenomeno di merchandising, con la vendita di oggetti e giocattoli legati al cowboy, e da entrare in competizione per qualche anno con Tex. Un'altra serie western fu \"Oklahoma\", ma fu di breve durata, pubblicata sempre sugli Albi d'Oro dal 1952 al 1953. Scrive anche storie per Cucciolo e Tiramolla e un saggio scientifico per ragazzi, \"L'amico satellite\" (Mondadori, 1957), che gli vale il Premio Bancarellino. A voler la sua vittoria sono gli studenti della citt\u00e0 di Pontremoli, chiamati a votare come giuria popolare: infatti, sin dall'inizio il vincitore del Premio \u00e8 segnalato da una votazione su cartoline postali imbucate dagli studenti. Nel 1957 esce per Fabbri, in doppia versione (\"I Classici\" e \"Libri magnifici\"), il libro \"Le avventure di Pecos Bill\", una storia illustrata del personaggio scritta da lui.\nAlla fine degli anni cinquanta \u00e8 uno dei coautori delle prime edizioni della TV dei ragazzi.\nAnni sessanta e settanta.\nNel 1960 i rapporti con Arnoldo Mondadori si incrinano a causa di ristampe delle sue storie di Pecos Bill in una serie di settimanali molto venduti, gli \"Albi di Pecos Bill\", per le quali non venne interpellato, e fra il 1961 e il 1962 si dedica alla realizzazione di fumetti storici per \"Il Vittorioso\"; per sopperire alla sua mancanza , Mario Gentilini, direttore di Topolino, assume nuove leve. Martina riprende a collaborare per \"Topolino\" nel 1966, preferendo tuttavia usare come prestanome la moglie Renata Rizzo (detta \"Gina\"). Nell'inganno sembra cadere anche il filologo Franco Fossati, che nel suo libro \"Disney Made in Italy\" assegna appunto a Renata Rizzo - il cui nome compare nella fatture - ben 36 storie Disney tra il 1966 e il 1968, in realt\u00e0 interamente attribuibili al marito, il quale riprende a firmarle nel 1968 da \"Topolino e i ribelli di Brillifrilly\" (\"Topolino\" n. 659 del 14 luglio 1968).\nNel 1969 il Direttore di Topolino, Mario Gentilini, ha l'idea di emulare i personaggi del fumetto nero italiano particolarmente in auge nel periodo a seguito del successo di Diabolik. Gentilini, come dichiarato da Guido Martina stesso, aveva pensato a un Topolinik, ma Martina, ritenendolo pi\u00f9 adatto, scelse di utilizzare invece Paperino. In seguito, l\u2019idea iniziale \u00e8 stata attribuita anche alla redattrice Elisa Penna, che sarebbe stata ispirata dal parodistico \"Dorellik\", ma questa affermazione, oltre a non corrispondere a quanto a suo tempo dichiarato da Martina stesso, \u00e8 stato pi\u00f9 volte smentita anche da altri protagonisti.\nQuesto porta alla realizzazione de Paperinik il diabolico vendicatore, disegnata da Giovan Battista Carpi, e defin\u00ec il taglio \"noir\" delle vicende d'esordio, pi\u00f9 marcato rispetto a quelle che erano le intenzioni originarie, appassionandosi al personaggio tanto da scriverne molte storie fino ai primi anni novanta, principalmente disegnate da Massimo De Vita. Crea inoltre altri personaggi minori, come Paperinika, Topolino Kid e Pippo Sei Colpi.\nSi trasferisce nel 1969 a Roma per dare inizio a una collaborazione con la Lancio, per la quale scrive alcuni fotoromanzi, ma l'esperienza \u00e8 di breve durata; rimane comunque a Roma.\nPer l\"Enciclopedia Disney\", edita da Mondadori nel 1972, scrive 11 dei 24 volumi e, insieme alla moglie, scrive i testi per \"In giro per il mondo con Disney\", opera in 21 volumi edita dalla Mondadori nel 1976.\nAnni ottanta e novanta.\nNel 1980, con l'avvento di Gaudenzio Capelli alla direzione di \"Topolino\" e di Franco Fossati alla supervisione delle sceneggiature, il numero di storie di Martina pubblicate sulle testate Disney si ridusse progressivamente, presumibilmente perch\u00e9 ritenute troppo violente e ciniche, o comunque non adeguate alle nuove linee editoriali. Infatti i nuovi supervisori delle sceneggiature, dapprima Fossati e poi Massimo Marconi (subentrato nel 1985), stabilirono, in conformit\u00e0 con il cosiddetto \"politically correct\", di bandire dalle storie i comportamenti moralmente discutibili di personaggi \"buoni\" come Paperone (che nelle storie di Martina spesso e volentieri violava la legge) nonch\u00e9 il turpiloquio e le scene eccessivamente violente; inoltre, nel tentativo di rendere le trame meno ripetitive, si cerc\u00f2 di disincentivare la produzione di storie basate su canovacci eccessivamente usati in passato (soprattutto da Martina), come le indagini poliziesche di Topolino in collaborazione con Basettoni oppure le vicende in cui Rockerduck si alleava con i Bassotti (ad esempio nelle storie di Paperinik).\nIn conseguenza delle nuove linee guida stabilite da Fossati, gli eccessi tipici delle storie di ambientazione contemporanea di Martina non furono pi\u00f9 tollerati, per cui l'autore piemontese torn\u00f2 a concentrarsi sulla produzione di parodie. Ci furono anche casi di disegnatori che rifiutarono di disegnare, in parte o in tutto, alcune sceneggiature di Martina a causa della loro scorrettezza politica. Nel 1979 Luciano Bottaro si rifiut\u00f2 di disegnare tre pagine della storia \"Zio Paperone e il benemerito del lavoro\" perch\u00e9 esse dipingevano \u00abi disoccupati come scansafatiche soddisfatti del loro stato di esclusi dal mondo del lavoro\u00bb. Romano Scarpa dichiar\u00f2 di aver rifiutato di disegnare una sceneggiatura di Martina (che poi non fu pi\u00f9 pubblicata) perch\u00e9 troppo lontana dal suo modo di concepire i personaggi Disney:\nNella prima met\u00e0 degli anni ottanta, Guido Martina sceneggi\u00f2 alcune parodie di buon livello, disegnate da Giovan Battista Carpi o da Romano Scarpa che spesso rimaneggiavano la sceneggiatura originaria con il proposito di migliorarla (Carpi motiv\u00f2 le modifiche attuate sostenendo che le ultime sceneggiature di Martina risentissero di una certa stanchezza). Nel 1982 uscirono \"Paperino e il vento del Sud\" (disegnata e rimaneggiata da Carpi) e \"Storia di Marco Polo detta Il Milione\" (disegnata e rimaneggiata da Scarpa), mentre l'anno successivo vennero pubblicate la saga di \"Messer Papero\" e \"Topolino presenta: Cristoforo Colombo\" (entrambe disegnate e rimaneggiate da Carpi). Infine, nei numeri 1518 e 1519 di \"Topolino\" (30 dicembre 1984-6 gennaio 1985) fu pubblicata la grande parodia \"Buck alias Pluto e il richiamo della foresta\", disegnata da Scarpa, che fu per un quinquennio l'ultima storia inedita di Martina pubblicata nelle testate Disney, nonostante in una intervista del 1987 dichiari di continuare a scrivere a getto continuo. Massimo Marconi, all'epoca supervisore delle sceneggiature, intervenendo sul forum del Papersera, ha spiegato che Martina continu\u00f2 a sfornare sulla trentina di sceneggiature all'anno fino alla morte, ma, nonostante gli fossero pagate come sorta di \"pensione\", non furono approvate per la pubblicazione perch\u00e9 ritenute di scarsa qualit\u00e0 o comunque non adeguate alle nuove linee editoriali:\nSoltanto tre storie inedite verranno pubblicate sulle testate Disney tra il 1990 e il 1991, una delle quali (\"Paperino e il veloce velocipede\", pubblicata su \"Topolino\") venne completamente riscritta da Alessandro Sisti; l'ultima, \"La risposta di Paperinik\", fu pubblicata postuma su \"Paperino Mese\".\nNel 1987 Martina annuncia anche un progetto che gli sta a cuore:\nL'autore si riferisce sicuramente al progetto noto come \"storia d'Italia a fumetti interpretata dai personaggi Disney\", la cui pubblicazione, pur data per imminente in un'apposita collana Disney, invece non avr\u00e0 luogo. Luca Boschi ha svelato che il direttore di \"Topolino\" di allora, Gaudenzio Capelli, gli aveva mostrato una imponente quantit\u00e0 di sceneggiature dattiloscritte di Martina riguardanti la Geografia storica d'Italia a fumetti, confessandogli che avrebbero richiesto un lavoro di revisione notevole per renderle pubblicabili. A inizio 1991 venne ricoverato in gravi condizioni in una clinica romana dove venne intervistato sorretto dalla moglie Renata, in vista della ripubblicazione dei suoi albi di \"Pecos Bill\" dall'Editoriale Dardo. Muore il 6 maggio 1991. Le sue spoglie sono conservate al Cimitero Flaminio."}
{"id": "1556620", "revid": "125146203", "url": "https://it.wikipedia.org/wiki?curid=1556620", "title": "Trick or Treat (gruppo musicale)", "text": "I Trick or Treat sono un gruppo musicale power metal italiano originario di Modena, formatosi nel 2002.\nBiografia.\nNati nel 2002 da un'idea di Luca Cabri, chitarrista solista e compositore, i Trick or Treat cominciano la loro carriera come tributo agli Helloween, gruppo da cui prendono grande ispirazione e da cui ereditano la vena scherzosa ed umoristica dell'era dei due \"Keeper of the Seven Keys\".\nForti di un secondo chitarrista solista (Guido Benedetti), Leone Villani Conti al basso, Nicola Tomei alla batteria e Alessandro Conti alla voce, dopo 2 anni di attivit\u00e0 live molto intensa registrano \"Like Donald Duck\", un demo di 4 tracce originali che e li porta a firmare per Valery Records, gi\u00e0 etichetta di Pino Scotto, Myland ed Elektradrive.\nNell'autunno del 2006 vede la luce il primo full-length \"Evil Needs Candy Too\", presentato con un mini tour in Germania e proposto durante oltre 100 date dal vivo in Italia ed Europa. Nel frattempo, all'inizio del 2006 Tomei lascia il posto dietro alle pelli a Mirko Virdis, che rimarr\u00e0 nel gruppo fino a giugno 2011.\nDurante l'estate 2007 la band realizza una serie di concerti in California, .\nNel 2008 i Trick or Treat tornano in studio per registrare il loro secondo album, \"Tin Soldiers\", in cui partecipano su 2 brani la voce storica degli Helloween, Michael Kiske, e su un brano l'ex voce dei Vision Divine, Michele Luppi, che riceve buone recensioni da parte della critica, tra cui la testata nipponica \"Burrn!\".\nIn un'intervista al suo \"fan-club\" Kiske ha commentato la sua partecipazione all'album.\nAd un mese dall'uscita in Giappone tramite King Records (Journey, Toto\u2026), Tin Soldiers ha raggiunto il 29\u00ba posto in classifica, posizionandosi quindi fra i \u201cbig acts\u201d della musica internazionale.\nNel corso del 2010 annunciano che \u00e8 in lavorazione il terzo album, un \"concept album\".\nNel dicembre 2010 la band parte per il tour europeo \"7 Sinners Tour\" con Stratovarius ed Helloween.\nDopo vari annunci riguardanti il titolo, la tracklist e gli ospiti che hanno partecipato, il 26 novembre 2012 esce il terzo album, intitolato \"Rabbits' Hill pt. 1\". Si tratta di un \"concept album\" basato sul libro \"Watership Down\" di Richard Adams e si snoda su 12 tracce. Gli artisti ospiti sono: Andre Matos (ex Angra), Fabio Dessi degli Arthemis, Damnagoras degli Elvenking e Sonia Piacentini; inoltre, una particolare collaborazione con i Folkstone.\nNel Novembre 2014 lascia il gruppo uno dei membri fondatori della band, Luca Cabri; al suo posto arriva Luca Venturelli, \"grande amico sin dai primi passi della band\" come dichiarato al momento dell'annuncio ufficiale.\nUltimate le tracce col nuovo chitarrista, tra Aprile e Luglio 2015 si svolge la fase di registrazione in studio del nuovo album, \"Rabbits' Hill pt. 2\".\nAd ottobre 2017 viene lanciata una raccolta fondi tramite Musicraiser per finanziare un album di cover di sigle di cartoni animati, prevalentemente in italiano. Viene annunciato che l'album si intitoler\u00e0 \"Re-Animated\" ed uscir\u00e0 il 9 febbraio 2018.\nAd aprile 2020 il gruppo pubblica il loro sesto lavoro, The Legend Of The XII Saints: un concept album interamente dedicato alla celebre serie animata giapponese Saint Seiya, nota in Italia come I Cavalieri Dello Zodiaco. A pochi giorni dall'uscita, le 14 tracce di cui si compone l'album vengono rese disponibili sulla piattaforma YouTube all'interno del canale ufficiale della band."}
{"id": "1556624", "revid": "599013", "url": "https://it.wikipedia.org/wiki?curid=1556624", "title": "Stefano Visi", "text": "Carriera.\nClub.\nCresciuto nella , ha trascorso la propria carriera di calciatore per lo pi\u00f9 in formazioni di Serie C1. Le prestazioni con la squadra di San Benedetto del Tronto in giovane et\u00e0 gli hanno permesso di ottenere un posto come riserva di Francesco Toldo nel vittorioso Europeo Under-21 del 1994.\nIn quel periodo avviene il fallimento della Sambenedettese, che \u00e8 costretta a cedere il giocatore al , arriva cos\u00ec per Visi l'esordio in Serie B. Gioca altre due stagioni nella serie cadetta con e prima di tentare l'avventura estera con gli inglesi dello Sheffield United.\nAl ritorno in Italia, dopo aver trascorso la seconda parte della stagione 1998-1999 nelle file del Padova, cambia varie volte casacca, passando per diverse squadre di Serie C e Serie D tra Abruzzo, Marche ed Umbria, tra le quali il e la . \nNel 2011, dopo 3 stagioni alla in Lega Pro Prima Divisione (di cui le ultime due da capitano) non rinnova il contratto.\nHa cos\u00ec concluso la sua carriera agonistica.\nNazionale.\nIl commissario tecnico dell'Under-21 Cesare Maldini lo schier\u00f2 titolare per tutto il girone di qualificazione all'Europeo Under-21 del 1994, preferendolo a Francesco Toldo, che gli rub\u00f2 il posto proprio nella fase finale del torneo continentale.\nAncor prima, nel 1993, con la Nazionale olimpica partecip\u00f2 ai Giochi del Mediterraneo in Francia.\nIn totale con le Nazionali giovanili ha giocato dal 1992 al 1994 collezionando 19 convocazioni ed 8 presenze."}
{"id": "1556625", "revid": "123313053", "url": "https://it.wikipedia.org/wiki?curid=1556625", "title": "Barnidipina", "text": "La barnidipina \u00e8 un principio attivo di indicazione specifica contro l'ipertensione, appartenente alla classe dei calcio-antagonisti diidropiridinici, che si caratterizza per l'elevata lipofilia e la lunga durata d'azione. In commercio si trova spesso sotto forma di sale cloridrato. In Italia il farmaco \u00e8 venduto, tra le altre, dalla societ\u00e0 Italfarmaco con il nome commerciale Vasexten, dalla societ\u00e0 farmaceutica Sigma-Tau con il nome commerciale Libradin e dalla societ\u00e0 farmaceutica Astellas Pharma con il nome commerciale Osipine.\nFarmacodinamica.\nBarnidipina \u00e8 un isomero S,S puro, un calcio-antagonista lipofilo 1,4-diidropiridinico, il quale, come altri composti della classe, mostra un'elevata affinit\u00e0 con i canali del calcio, in particolare con i canali lenti tipo L, delle cellule muscolari lisce presenti nella parete vasale. I farmaci bloccanti dei canali del calcio hanno la caratteristica di interferire con la corrente di ioni calcio verso l'interno delle cellule attraverso i canali lenti della membrana plasmatica.\nLa riduzione delle resistenze vascolari periferiche causata dal legame della barnidipina con i propri recettori (in particolare con la subunit\u00e0 \u03b11 del canale del calcio lento di tipo L, provoca una riduzione della pressione arteriosa. L'effetto antipertensivo determinato dal farmaco persiste per un periodo di almeno 24 ore. L'impiego della barnidipina nel trattamento cronico non sembra determinare un incremento della frequenza cardiaca di base (tachicardia riflessa).\nIn studi eseguiti sui ratti, maiali e cani barnidipina dopo somministrazione intrarteriosa ha dimostrato di incrementare il flusso sanguigno coronarico.\nPur in mancanza di studi specifici sull'impatto del farmaco sulla morbidit\u00e0 e mortalit\u00e0 cardiovascolare, \u00e8 presumibile che, in analogia con quanto emerso da alcuni studi controllati basati su altre diidropiridine a lunga durata d'azione, anche il trattamento con barnidipina possa avere benefici effetti nei soggetti affetti da problematiche cardiovascolari, in particolare nel soggetto anziano.\nBarnidipina avrebbe un effetto neutrale sul profilo lipidico, sui livelli delle apolipoproteine, e non influenzerebbe l'omeostasi del glucosio, cos\u00ec come le concentrazioni dei principali elettroliti sierici.\nFarmacocinetica.\nDopo somministrazione orale barnidipina viene assorbita dal tratto gastrointestinale e si distribuisce rapidamente nei tessuti biologici. La concentrazione plasmatica massima (Cmax) viene raggiunta dopo circa 6 ore dalla assunzione orale. Le concentrazioni plasmatiche del farmaco possono variare notevolmente da soggetto a soggetto. La biodisponibilit\u00e0 assoluta del farmaco \u00e8 bassa, pari all'1,1%.&lt;br&gt;\nBarnidipina si lega per il 30% circa ai globuli rossi umani e in misura elevata (89-95%) alle proteine plasmatiche. Il legame con queste ultime \u00e8 principalmente con la albumina sierica, la alfa1 glicoproteina acida e le lipoproteine ad alta densit\u00e0. Nell'organismo umano barnidipina viene metabolizzata a livello epatico in alcuni metaboliti farmacologicamente inattivi.Le principali reazioni sono la N-debenzilizzazione della catena laterale, l'idrolisi dell'estere della pirrolidina, l'ossidazione dell'anello dell'1,4-diidropiridina, l'idrolisi del metilestere, la riduzione del nitrogruppo e infine la coniugazione con acido glucuronico. Il metabolismo del farmaco coinvolge principalmente la famiglia degli isoenzimi CYP3A.\nBarnidipina e i suoi metaboliti vengono eliminati soprattutto con le feci (60% circa), e per via urinaria (40% circa).\nI livelli plasmatici di barnidipina nei soggetti con insufficienza renale lieve (clearance della creatinina 50-80 mL/min) o moderata (clearance della creatinina 30-50 mL/min) sono in media doppi rispetto ai soggetti sani.\nUsi clinici.\nIl farmaco \u00e8 autorizzato per il trattamento dell'ipertensione arteriosa essenziale, da lieve a moderata con un ottimo profilo di sicurezza, sia nel paziente giovane sia nell'anziano. Viene anche utilizzato in cardiologia per il trattamento dell'insufficienza cardiaca e di alcune forme forme di angina pectoris.\nEffetti indesiderati.\nIn corso di trattamento alcuni degli effetti indesiderati pi\u00f9 comuni sono: cefalea, edema periferico, capogiro e vertigini, dolore addominale, nausea, impotenza, vomito, febbre, ipoglicemia, affaticamento, ipotensione, broncospasmo, rash, mialgia, dispnea, ansia, palpitazioni e dolore toracico, vampate di calore.&lt;br&gt;\nI sintomi sopra citati tendono a ridursi e talvoltra a scomparire completamente nel corso del trattamento. In particolare uno degli effetti collaterali pi\u00f9 comuni, l'edema periferico, tende a scomparire entro un mese, le vampate di calore, la cefalea e le palpitazioni entro le due settimane.&lt;br&gt;\nIn rare occasioni si possono verificare aumenti transitori e reversibili di AST e ALT e talvolta della fosfatasi alcalina.\nControindicazioni.\nIl farmaco non deve essere assunto da soggetti con ipersensibilit\u00e0 nota al principio attivo oppure ad altre diidropiridine. Altre controindicazioni sono rappresentate dalla insufficienza epatica, dalla insufficienza renale grave (clearance della creatinina inferiore a 10 mL/min), dalla angina pectoris instabile dall'infarto miocardico acuto recente (prime 4 settimane), dall'insufficienza cardiaca non trattata, dallo shock cardiogeno e dalla stenosi aortica.&lt;br&gt;\nPoich\u00e9 il metabolismo di barnidipina vede il coinvolgimento degli isoenzimi della famiglia CYP3A, si deve evitare di somministrare in concomitanza al calcio antagonista inibitori noti del CYP3A4, come ad esempio antiproteasici (ritonavir, saquinavir), ketoconazolo, itraconazolo, eritromicina e claritromicina.\nDosi terapeutiche.\nNel paziente adulto generalmente la dose iniziale raccomandata \u00e8 di 10\u00a0mg una volta al giorno, preferibilmente al mattino. Trascorso un adeguato periodo di tempo, solitamente almeno 3-6 settimane, a seconda della risposta individuale e in base al giudizio clinico del curante, il dosaggio pu\u00f2 essere aumentata a 20\u00a0mg, sempre una volta al giorno.\nSovradosaggio.\nIn caso di intossicazione acuta si pu\u00f2 verificare nausea e vomito, ipotensione arteriosa, iperglicemia, bradicardia sinusale, prolungamento della conduzione AV, blocco AV di II e III grado, confusione mentale e, raramente, convulsioni.&lt;br&gt;\nLa lavanda gastrica, se indicata, deve essere eseguita il pi\u00f9 presto possibile. Si procede quindi con il consueto trattamento sintomatico e di supporto e il monitoraggio continuo dell'ECG. In alcuni casi pu\u00f2 essere necessario praticare un'iniezione endovenosa di calcio (alla dose di 0,2 mL/kg di peso corporeo)."}
{"id": "1556628", "revid": "118255324", "url": "https://it.wikipedia.org/wiki?curid=1556628", "title": "Jacqueline Saburido", "text": "Biografia.\nNata in Venezuela, si trasfer\u00ec ad Austin in Texas per studiare. Durante la sua permanenza negli USA praticava nuoto, andava a corsi di flamenco e si definiva una \"Chica de Universidad\" (ragazza universitaria).\nLa sera del 19 settembre 1999, all'et\u00e0 di 20 anni, di ritorno da una festa di compleanno con degli amici, la macchina con la quale stava rincasando fu speronata da un conducente ubriaco. L'impatto caus\u00f2 la morte di due passeggeri dell'auto in cui si trovava Jacqueline, che rimase sfigurata e invalida. Aveva infatti subito ustioni di terzo grado sul 60% del corpo (faccia, spalle, braccia). Diventata calva, perse le palpebre sinistre e altri lineamenti del viso, le dita delle mani le furono amputate e la colonna vertebrale faticava a sostenerla.\nAiutata dai genitori, fond\u00f2 un'associazione che si batte per sensibilizzare i giovani a non bere alcolici, e soprattutto a non guidare in stato di ebbrezza. Reginald Stephey, il conducente ubriaco, fu multato con 20.000 dollari e condannato a sette anni di carcere.\nTrapianto del viso.\nSaburido era, da alcuni anni, in contatto con centri medici statunitensi e britannici per un intervento di trapianto del viso. Il risultato estetico del trapianto richiede lungo tempo per consolidarsi e, sempre per la mancanza di casistica, non ha un esito definitivo prevedibile. Questo impatto si somma al trauma psicologico, spesso estremo, gi\u00e0 vissuto dal paziente. Pertanto i pazienti presi in considerazione per interventi di trapianto del viso, tra cui la Saburido, sono estremamente selezionati a livello mondiale.\nMorte.\nJacqueline Saburido \u00e8 morta nell'aprile 2019, a Guatemala City, all'et\u00e0 di 40 anni, a seguito di un tumore."}
{"id": "1556632", "revid": "110157", "url": "https://it.wikipedia.org/wiki?curid=1556632", "title": "Jules e Jim (romanzo)", "text": "Jules e Jim \u00e8 un romanzo autobiografico dello scrittore francese Henri-Pierre Roch\u00e9. Il libro \u00e8 uscito in Francia nel 1953, quando l'autore aveva settantaquattro anni, ed \u00e8 stato adattato per il grande schermo da Fran\u00e7ois Truffaut nel 1962 (\"Jules e Jim\").\nGenesi del romanzo.\nIl libro parla dell'amore che Jim, alter ego di Roch\u00e9, e l'amico Jules, lo scrittore tedesco Franz Hessel, provano per la stessa donna, la pittrice e traduttrice berlinese Helen Grund.\nFranz e Pierre si conoscono a Montparnasse nel 1906 e tra i due nasce subito una profonda amicizia caratterizzata da lunghe conversazioni sulla letteratura, la pittura e le donne. Nel 1910 compiono un viaggio in Sicilia e in Grecia, dove rimangono piacevolmente colpiti da un gruppo scultoreo raffigurante un giovane che solleva una ragazza, il cui sorriso, crudele ed enigmatico, cambier\u00e0 le loro vite. Nell'autunno del 1912 arrivano a Parigi per studiare con Maurice Denis tre pittrici berlinesi tra cui Helen Grund, giovane che possiede lo stesso sorriso misterioso della statua greca. Helen e Franz cominciano a frequentarsi e nel 1913 fanno ritorno in Germania dove si sposano.\nLo scoppio della Prima guerra mondiale separa gli amici fino al 1920, quando Pierre, tornato dagli Stati Uniti, fa visita a Franz e Helen nello \"ch\u00e2let\" che gli Hessel possiedono nei dintorni di Monaco di Baviera. La guerra non ha cambiato il rapporto tra Franz e Pierre, ma ha intaccato quello tra i coniugi Hessel; \u00e8 durante questa visita che Roch\u00e9 inizia una relazione con la moglie dell'amico, e con il suo consenso.\nNella casa si ha la sensazione di vivere qualcosa di straordinario. Pierre, che dal 1901 annota sui suoi taccuini tutto ci\u00f2 che gli accade, pensa di raccontare quello che i tre amici stanno vivendo considerandone i rispettivi punti di vista. Franz decide di non aderire al progetto, mentre Helen ne \u00e8 entusiasta. Nonostante al suo ritorno in Francia Pierre riceva da Helen pagine del suo diario, il progetto viene accantonato; sar\u00e0 ripreso solo a partire dal 1941, quando l'occupazione tedesca e la morte dell'amico convincono Pierre a rendere omaggio a Franz dedicandogli un romanzo. Hessel, di origine ebrea, era deceduto a seguito dell'internamento in un campo del sud della Francia, dove si era rifugiato con la famiglia per sfuggire alla persecuzione nazista.\nIl titolo \u00e8 inizialmente \"Un'amicizia\" (\"Une amiti\u00e9\") e solo successivamente assumer\u00e0 quello definitivo di \"Jules e Jim\". Dopo una prima stesura, Roch\u00e9 leviga e semplifica la sua prosa: sostituisce l\"'io\" con una pi\u00f9 oggettiva terza persona singolare, attribuendo al proprio scritto una lettura di finzione.\nI ritardi nella pubblicazione del romanzo sono da ricondurre alla brusca conclusione del rapporto tra Henri-Pierre Roch\u00e9 e Helen Hessel."}
{"id": "1556642", "revid": "104216", "url": "https://it.wikipedia.org/wiki?curid=1556642", "title": "Granulo (sole)", "text": "I granuli sulla fotosfera solare sono causati dalle correnti convettive di plasma all'interno della zona convettiva del Sole. L'aspetto granulare della fotosfera solare si produce alle estremit\u00e0 superiori delle celle convettive e prende il nome di granulazione.\nI granuli risalgono nella zona centrale del plasma, che a causa della temperatura pi\u00f9 alta appare pi\u00f9 brillante, mentre ridiscendono verso l'interno in prossimit\u00e0 del bordo, dove sono pi\u00f9 freddi e meno luminosi. Oltre all'apparenza visiva, anche la misura dell'effetto Doppler della luce dei singoli granuli d\u00e0 evidenza della loro natura convettiva.\nIl diametro tipico di un granulo \u00e8 nell'ordine dei e la durata della sua attivit\u00e0 prima di dissiparsi varia dagli 8 ai 20 minuti. In media la superficie solare \u00e8 coperta da circa quattro milioni di singoli granuli. Al di sotto della fotosfera \u00e8 presente una zona dove i granuli possono raggiungere dimensioni molto pi\u00f9 estese (supergranuli), fino a di diametro e con un ciclo vitale che pu\u00f2 durare fino a 24 ore."}
{"id": "1556644", "revid": "1226", "url": "https://it.wikipedia.org/wiki?curid=1556644", "title": "Il Visconte di Bragelonne", "text": ""}
{"id": "1556645", "revid": "115351893", "url": "https://it.wikipedia.org/wiki?curid=1556645", "title": "Porfido verde antico", "text": "Il cosiddetto porfido verde antico (anche serpentino o porfido verde di Grecia) \u00e8 una variet\u00e0 di marmo (pietra lucidabile) utilizzata dai Romani. Non va confuso con il marmo verde di Tessaglia, scavato sempre in Grecia ma pi\u00f9 a nord rispetto al Peloponneso. Il nome moderno corrisponde in latino al \"\"lapis lacedaemonius\" (ossia \"pietra lacedemone\").\nLe cave si trovavano nel Peloponneso, presso l'odierno villaggio di Krokees, cio\u00e8 l'antica \"Krokea\", sulla strada tra Sparta e Marathonisi e sono state descritte da Pausania\nSi tratta di una pietra a fondo verde scuro con cristalli di plagioclasio rettangolari allungati di dimensioni variabili e associati tra loro, che possono variare dal verde chiaro al verde scuro o al verde giallastro. Alcune variet\u00e0 presentano cristalli piccoli e isolati (\"porfido Vitelli\") o ugualmente piccoli e di colore biancastro (\"porfido risato\"). Possono essere presenti amigdale di calcedonio di colore azzurro chiaro o rossastro (\"porfido agatato\"). In alcuni casi, a volte in seguito all'effetto del fuoco, il fondo assume colore violaceo.\nDal punto di vista petrografico \u00e8 un andesite diabasica.\nImpiegato in epoca minoico-micenea (soprattutto per vasi rituali a forma di \"rithon\"), fu riscoperto dai Romani alla met\u00e0 del I secolo a.C. e pi\u00f9 ampiamente utilizzato a partire dall'et\u00e0 augustea. In epoca flavia le cave divennero di propriet\u00e0 imperiale. L'uso continu\u00f2 fino ad epoca bizantina. Se ne ricavarono prevalentemente manufatti di piccole dimensioni, per lo pi\u00f9 lastre di rivestimento parietale e pavimentale, a causa del fatto che i blocchi non si trovano in dimensioni maggiori di circa 1 m. \u00c8 citato il suo prezzo piuttosto elevato nell'editto dei prezzi di Diocleziano. Si trova spesso nei pavimenti di epoca tardo antica insieme al porfido rosso e fu ampiamente reimpiegato nei pavimenti cosmateschi."}
{"id": "1556646", "revid": "767487", "url": "https://it.wikipedia.org/wiki?curid=1556646", "title": "Teemu M\u00e4ntysaari", "text": "Attualmente fa parte dei Wintersun, band melodic death metal con cui finora ha registrato gli album Time I (2012) e The Forest Seasons (2017).\nHa inoltre suonato con gli Imperanon dal 2004 fino al loro scioglimento nel 2007."}
{"id": "1556652", "revid": "28592", "url": "https://it.wikipedia.org/wiki?curid=1556652", "title": "Sistema fluviale", "text": ""}
{"id": "1556657", "revid": "1543377", "url": "https://it.wikipedia.org/wiki?curid=1556657", "title": "Pericope", "text": "La per\u00eccope (traslitterazione del greco , \"ritaglio\", derivato da \u03c0\u03b5\u03c1\u03b9\u03ba\u03cc\u03c0\u03c4\u03c9 \"tagliare intorno\") \u00e8, in retorica, un gruppo di versi estratti da un testo che formano un'unit\u00e0 o un filo di pensiero coerente e che quindi ben si presta alla lettura in pubblico. Le pericopi sono solitamente tratte dai testi sacri e vengono spesso utilizzate nell'esegesi del Nuovo Testamento.\nUn esempio importante \u00e8 il libro del profeta Isaia dove i capitoli possono essere divisi in pericopi utili a tracciare la cronologia degli eventi o la teologia dell'autore; alcune pericopi del profeta sono richiamate anche nel Nuovo Testamento.\nIl termine viene anche traslato agli evangeliari, spesso miniati, contenenti solo i passi usati durante le messe dell'anno liturgico. Esempi di rilievo, entrambi ottoniani, sono il libro della pericope di Enrico II e le pericopi di Salisburgo.\nAnche i lezionari, normalmente, sono formati da pericopi contenenti letture estratte dalle epistole e dai vangeli per l'anno liturgico. Una pericope formata da passi estratti da parti diverse di uno stesso libro, o da diversi libri della Bibbia, viene chiamata \"concatenazione\".\nUn esempio di pericopi pu\u00f2 essere quello che il filologo Aurelio Peretti, in \"Teognide nella tradizione gnomologica europea\" (1953), ha individuato nella silloge elegiaca del poeta greco arcaico Teognide: nella suddetta raccolta, infatti, gruppi di versi possono essere legati fra di loro per la ricorrenza di medesimi temi, trattati spesso in \"variatio\", e costituiscono le unit\u00e0 di cui si compone il \"corpus\" teognideo."}
{"id": "1556659", "revid": "75435", "url": "https://it.wikipedia.org/wiki?curid=1556659", "title": "Pericopi", "text": ""}
{"id": "1556665", "revid": "2176893", "url": "https://it.wikipedia.org/wiki?curid=1556665", "title": "Giovanni Pettenella", "text": "Soprannominato \"il pollivendolo volante\" a causa della professione di famiglia, fu campione olimpico su pista, nella velocit\u00e0, ai Giochi di , e ciclista professionista dal 1965 al 1975.\nE nel 1979 fond\u00f2 una societ\u00e0 di ciclismo chiamata \"ciclisti dergano\".\nCarriera.\nDopo un inizio calcistico nei ragazzi del Milan, su invito del padre, ex ciclista dilettante, partecip\u00f2 a tre gare di ciclismo su strada, con l'obiettivo di continuare se ne avesse vinta almeno una; vinse la terza.\nSpecialista nelle gare su pista, conquist\u00f2 due ori agli europei di Anversa (velocit\u00e0 e 500 metri da fermo), nonch\u00e9 sette titoli italiani nelle specialit\u00e0 della velocit\u00e0 e del tandem, prima della partecipazione ai Giochi olimpici di Tokyo nel 1964, che rappresent\u00f2 uno dei momenti pi\u00f9 alti della sua carriera che, fra i dilettanti, oltre alla vittoria nel tandem con Sergio Bianchetto ai Giochi del Mediterraneo del 1963, annovera tra strada e pista pi\u00f9 di 450 vittorie. Nel 1964 partecip\u00f2 quindi ai Giochi della XVIII Olimpiade di Tokyo, dove vinse la medaglia d'oro nella velocit\u00e0 individuale e la medaglia d'argento nel chilometro da fermo.\nNel corso della carriera da professionista, iniziata l'anno seguente, non fu in grado di confermarsi su risultati di pari livello: collezion\u00f2 le vittorie nei Gran Premi di Roma e Aarhus, due tappe alla Tirreno-Adriatico e in due partecipazioni ai campionati mondiali su pista riusc\u00ec ad aggiudicarsi la medaglia di bronzo nella gara di velocit\u00e0 del 1968, disputata a Roma. Ha concluso l'attivit\u00e0 agonistica nel 1975.\nDopo la fine della carriera si dedic\u00f2 alla professione di Commissario Tecnico della pista, portando nel 1976 ai Mondiali di Monteroni di Lecce, Francesco Moser all'oro nell'inseguimento individuale, Giordano Turrini all'argento nella velocit\u00e0 e Avogadri al bronzo nella specialit\u00e0 dietro motori.\nAlla sua guida nel 1972, a Parigi, la nazionale italiana partecipante ai Mondiali Militari vinse tutte le medaglie in palio, come anche arriv\u00f2 all'oro il quartetto Morbiato, Algeri, Bazzan, Borgognoni ai mondiali di Varese nell'inseguimento a squadre.\n\u00c8 morto nel 2010 a 66 anni; \u00e8 stato tumulato presso il Cimitero Monumentale di Milano, nella Cripta del Famedio."}
{"id": "1556668", "revid": "466539", "url": "https://it.wikipedia.org/wiki?curid=1556668", "title": "Rivolta di gennaio", "text": "La rivolta di gennaio (, , , ) fu la pi\u00f9 lunga rivolta polacca contro l'Impero russo: ebbe inizio il 22 gennaio 1863 e gli ultimi insorti furono catturati nel 1864. Inizi\u00f2 come protesta spontanea da parte dei giovani polacchi contro la coscrizione all'interno dell'esercito russo; a loro si unirono subito diversi politici polacchi e alti ufficiali dell'esercito zarista. Gli insorti, in numero molto inferiore ai russi e privi del sostegno estero, furono obbligati a tattiche di guerriglia; essi non riuscirono ad ottenere nessuna grande vittoria e durante la campagna non fu tolta ai russi alcuna citt\u00e0 o fortezza nella Polonia occupata. La rivolta ebbe tuttavia successo nel vanificare gli effetti dell'abolizione della schiavit\u00f9 effettuata dallo zar, che aveva pensato cos\u00ec di conquistare l'appoggio dei contadini emancipandoli e mettendoli contro il resto della nazione polacca. Dopo la rivolta, vennero effettuati diversi atti di repressione contro i polacchi, come esecuzioni pubbliche o deportazioni in Siberia, che ebbero l'effetto di indurre i polacchi ad abbandonare la battaglia armata e ad attestarsi invece su una linea di \"lavoro organico\" \u2014 il miglioramento economico e culturale.\nStoria.\nDopo una serie di rivolte patriottiche, il \"namestnik\" dello zar Alessandro II di Russia, il generale Karl Lambert, introdusse, il 14 ottobre 1861, la legge marziale in Polonia. La rivolta scoppi\u00f2 quando il Partito Rivoluzionario non ebbe mezzi sufficienti per armare ed equipaggiare le bande di giovani uomini che si nascondevano nelle foreste per scappare all'ordine di coscrizione di Aleksander Wielopolski nell'Esercito Russo, in un momento in cui in Europa regnava la pace quasi ovunque. Circa 10.000 uomini si radunarono intorno al proclamatore della rivoluzione, sebbene ci fossero anche un gran numero di giovani della \"szlachta\" pi\u00f9 povera e alcuni sacerdoti di estrazione pi\u00f9 umile.\nPer confrontarsi con queste bande male armate, il governo aveva a disposizione un esercito di 90.000 uomini ben equipaggiato ed al comando del generale Ramsay in Polonia, 60.000 in Lituania e 45.000 in Volinia. In un primo momento sembr\u00f2 che la ribellione potesse essere velocemente sedata, pertanto il governo provvisorio affront\u00f2 la rivolta con grande impegno. Emise un manifesto in cui dichiarava \u00abtutti i figli della Polonia cittadini liberi e uguali senza distinzione di credo, condizione e grado\u00bb. Dichiar\u00f2 che le terre coltivate dai contadini, se sulla base di affitto o servizio, sarebbero divenute di loro propriet\u00e0 e lo Stato avrebbe risarcito i proprietari terrieri con le proprie finanze. Il governo rivoluzionario fece del suo meglio per fornire al suo esercito gli armamenti e scoppiarono le guerriglie che, nel mese di febbraio, portarono russi e polacchi a scontrarsi in otto battaglie sanguinose. Nel frattempo il governo rivoluzionario emise un appello alle nazioni dell'Europa occidentale, che fu ricevuto ovunque con risposte genuine e affettuose, dalla Norvegia al Portogallo. Papa Pio IX ordin\u00f2 una preghiera speciale per il successo dei polacchi cattolici contro i russi ortodossi e fu molto attivo nel suscitare le simpatie per i ribelli polacchi.\nIl governo provvisorio cont\u00f2 su uno scoppio rivoluzionario in Russia, dove lo scontento per il regime autocratico sembrava essere prevalente. Cont\u00f2 anche sul sostegno attivo di Napoleone III, particolarmente dopo che la Prussia, prevedendo un conflitto armato inevitabile con la Francia, aveva aperto amichevolmente alla Russia e le aveva offerto assistenza nella soppressione della rivolta polacca. Il 14 febbraio gli accordi erano gi\u00e0 stati completati e l'ambasciatore britannico a Berlino inform\u00f2 il suo governo che un inviato militare prussiano \u00ab...aveva concluso una convenzione militare con il governo russo, secondo la quale i due governi avrebbero affrontato insieme le difficolt\u00e0 nella soppressione dei movimenti rivoluzionari, che avevano luogo in Polonia. Le ferrovie prussiane si erano anche messe a disposizione delle autorit\u00e0 militari russe per il trasporto delle truppe attraverso il territorio prussiano da una parte all'altra del Regno di Polonia\u00bb. Questo passo di Bismarck port\u00f2 a proteste da parte di diversi governi e infiamm\u00f2 la nazione polacca. Il risultato fu la trasformazione da rivolta insignificante a guerra nazionale contro la Russia. Incoraggiata dalle promesse di Napoleone III, l'intera nazione, agendo su consiglio di W\u0142adys\u0142aw Czartoryski, figlio del principe Adam Czartoryski, imbracci\u00f2 le armi. Evidenziando la propria solidariet\u00e0 alla nazione, tutti i polacchi detentori di cariche nel governo russo, incluso l'arcivescovo di Varsavia, si dimisero e si sottomisero al nuovo governo polacco, che fu composto dai cinque rappresentanti pi\u00f9 significativi dei Bianchi.\nQuesta trasformazione dell'insurrezione in guerra cambi\u00f2 l'intero aspetto della situazione. Fu organizzato un esercito di 30.000 uomini e furono attuate nuove coscrizioni. I pi\u00f9 ricchi delle citt\u00e0 offrirono grandi somme di denaro alla causa della rivolta. La nobilt\u00e0 della Galizia e del Granducato di Pozna\u0144 sostennero la guerra con denaro, rifornimenti e uomini. Il Granducato di Lituania insorse sotto il comando di Konstanty Kalinowski e subito la fiamma della guerra scoppi\u00f2 in Samogizia, Livonia, Bielorussia, Volinia, Podolia e in alcune regioni dell'Ucraina.\nL'intervento diplomatico delle potenze a favore della Polonia, non sostenuto, eccetto nel caso della Svezia, da una determinazione reale in difesa della nazione, fece pi\u00f9 male che bene. Alien\u00f2 l'Austria, che fino a quel momento aveva mantenuto una neutralit\u00e0 amichevole nei confronti della Polonia e non aveva interferito con le attivit\u00e0 polacche in Galizia; pregiudic\u00f2 l'opinione pubblica tra i gruppi radicali che, fino a quel momento, erano stati amichevoli perch\u00e9 guardavano alla rivolta come evento sociale pi\u00f9 che nazionale e spinse il governo russo a sforzi pi\u00f9 energici nella soppressione delle ostilit\u00e0 che crescevano in forza e determinazione.\nOltre ai duemila che perirono in battaglia, 128 uomini furono impiccati personalmente da parte di Murav'\u00ebv-Vilenskij e 9.423 uomini e donne furono esiliati in Siberia (2.500 uomini secondo i dati ribassati della Russia, ma Norman Davies fornisce il numero di 80.000\nsottolineando che fu la maggiore deportazione della storia russa). Interi villaggi e citt\u00e0 furono dati alle fiamme; tutte le attivit\u00e0 furono sospese e la \"szlachta\" fu rovinata con la confisca e con tasse esorbitanti. Tali furono le brutalit\u00e0 commesse dalle truppe russe, che le loro azioni furono condannate in tutta Europa e anche nella stessa Russia Muravyov fu ostracizzato. Il conte Friedrich Wilhelm von Berg, il neo-creato Namestnik di Polonia, segu\u00ec le impronte di Murav'\u00ebv, impiegando misure disumane contro la nazione. I Rossi criticarono il governo conservatore per la sua politica reazionaria in relazione ai contadini, ma, deluso nelle sue speranze da Napoleone III, il governo cont\u00f2 sul sostegno francese e persistette nelle sue tattiche. Fu solo dopo che il rispettato e saggio Romuald Traugutt scese in campo, che la situazione divenne meno violenta.\nSi rifece alla politica del primo governo provvisorio e cerc\u00f2 di portare alla partecipazione attiva le masse popolari, e soprattutto i contadini, garantendo loro le terre che coltivavano e chiedendo a tutte le classi sociali di insorgere. La risposta fu generosa ma non universale, in quanto questa saggia politica fu adottata troppo tardi. Il governo russo aveva gi\u00e0 lavorato tra le masse contadine nella maniera sopra descritta e concedendo loro parte delle terre che chiedevano. I combattimenti continuarono in maniera intermittente per diversi mesi. Tra i generali, il conte J\u00f3zef Hauke-Bosak si distinse principalmente come comandante delle forze rivoluzionarie e strapp\u00f2 diverse citt\u00e0 all'esercito russo, superiore numericamente. Quando Romuald Traugutt e quattro altri membri del governo polacco furono catturati dalle truppe russe e giustiziati nella cittadella di Varsavia, la guerra, nel corso della quale furono combattute 650 battaglie e morirono 25.000 polacchi, giunse a una rapida conclusione nell'ultima parte del 1864, dopo essere durata diciotto mesi. \u00c8 interessante notare che la guerra proseguisse in Samogizia e Podlachia, dove la popolazione greco-cattolica, perseguitata per la fede religiosa, si oppose alla fine della rivoluzione.\nLa rivolta fu infine repressa dalla Russia nel 1864.\nNonostante il fallimento della rivolta, le seguirono aspre repressioni. Secondo l'informazione ufficiale russa, furono giustiziate 396 persone e 18.672 furono esiliate in Siberia. Un gran numero di uomini e donne fu inviato all'interno della Russia e nel Caucaso, negli Urali o in altre parti. In totale, circa 70.000 persone furono imprigionate e in seguito condotte al di fuori della Polonia verso le regioni remote della Russia. Il governo confisc\u00f2 1.660 tenute in Polonia e 1.794 in Lituania, e fu imposta una tassa del 10% sulle rendite come indennit\u00e0 di guerra. Solo nel 1869 questa tassa fu ridotta al 5% delle rendite. Oltre le terre concesse ai contadini, il governo russo consegn\u00f2 loro ulteriori foreste, pascoli e altri privilegi (conosciuti come servit\u00f9), che fecero sorgere malcontenti e irritazione tra proprietari terrieri e braccianti e apportarono serie difficolt\u00e0 allo sviluppo economico. Il governo tolse alla chiesa le tenute e i campi, abol\u00ec monasteri e conventi. Con l'eccezione dell'istruzione religiosa, tutte le altre materie scolastiche dovettero essere insegnate in russo. Il russo divenne anche lingua ufficiale della nazione, utilizzata esclusivamente nelle cariche del governo nazionale e locale. Tutte le tracce della passata autonomia polacca furono rimosse e il regno fu diviso in dieci province, ognuna con un governatore militare russo e sotto il completo controllo del Governatore Generale a Varsavia. Tutti i precedenti funzionari di governo furono privati delle loro posizioni."}
{"id": "1556676", "revid": "149727", "url": "https://it.wikipedia.org/wiki?curid=1556676", "title": "Malchow-Wei\u00dfensee", "text": ""}
{"id": "1556678", "revid": "1386670", "url": "https://it.wikipedia.org/wiki?curid=1556678", "title": "Malchow-Hohensch\u00f6nhausen", "text": ""}
{"id": "1556681", "revid": "144796", "url": "https://it.wikipedia.org/wiki?curid=1556681", "title": "Casa di Orange-Nassau", "text": ""}
{"id": "1556682", "revid": "124645582", "url": "https://it.wikipedia.org/wiki?curid=1556682", "title": "Bombardier Transportation Italy", "text": "Bombardier Transportation Italy \u00e8 stata un'azienda del settore elettro-meccanico che faceva parte del gruppo Bombardier ed operante nella progettazione e costruzione di treni, tram, rotabili ferroviari, impianti di segnalamento e sicurezza.\nLa Bombardier Transportation, \u00e8 stata acquistata nel gennaio 2021 dalla Alstom.\nStoria.\nL'azienda nasce il 1\u00ba maggio 2001 a seguito di una serie di trasformazioni societarie che hanno portato il Tecnomasio Italiano Brown Boveri nel 1988 a divenire \"ABB Tecnomasio\" (insieme all'Asea Brown Boveri), nel 1996 alla trasformazione in ABB-Daimler Benz Transportation-Adtranz Italy, nel 1999 in Daimler-Chrysler Rail Systems (Italia) S.p.A. ed infine alla sua confluenza per acquisizione nel gruppo Bombardier con la nascita di Bombardier Transportation Italy.\nIl Tecnomasio Italiano era stato fondato nel 1871 a Milano con lo scopo di produrre strumenti di precisione ed in seguito motori elettrici e generatori di corrente. Nel 1903, acquisito dall'azienda svizzera Brown Boveri, era divenuto \"Tecnomasio Italiano Brown Boveri\" ampliando ulteriormente la produzione anche nel settore ferroviario e tranviario nelle \"Officine di Vado Ligure\" con l'innovativa locomotiva elettrica trifase E.550, soprannominata \"il mulo dei Giovi\" e la costruzione di locomotive elettriche destinate principalmente alle Ferrovie dello Stato.\nLe realizzazioni pi\u00f9 importanti.\nFra le pi\u00f9 importanti realizzazioni sono da ricordare le locomotive elettroniche ad azionamento trifase:\nBombardier Transportation costruisce anche:\nIn particolare l'azienda ha ricevuto il prestigioso premio Compasso d'oro ADI per il Tram milanese ATM serie 7000, realizzato in collaborazione con Zagato.\nInoltre, sistemi di sicurezza e segnalamento:"}
{"id": "1556688", "revid": "309289", "url": "https://it.wikipedia.org/wiki?curid=1556688", "title": "Dulgalach", "text": "Il Dulgalach (; in lingua sacha: \u0414\u0443\u043b\u0495\u0430\u043b\u0430\u0430\u0445) \u00e8 un fiume della Siberia Orientale, ramo sorgentifero di sinistra della Jana. Scorre nel Kobjajskij e nel Verchojanskij ulus della Sacha (Jacuzia), in Russia.\nDescrizione.\nIl fiume proviene dalle pendici settentrionali dei monti di Verchojansk e nell'alto corso scorre attraverso il lago Sjurjun-Kju\u00ebl\u2019. Con direzione nord-nordest corre in una valle piuttosto stretta. Dal suo incontro con il fiume Sartang nasce il fiume Jana. La lunghezza del fiume \u00e8 di 507\u00a0km, l'area del suo bacino \u00e8 di 27\u00a0300\u00a0km\u00b2. La data media per l'inizio della formazione della copertura di ghiaccio stabile \u00e8 il 9-10 ottobre. La durata del congelamento varia da 217 (villaggio di Suren-Kyuel, 477\u00a0km dalla foce) a 231 giorni (villaggio di Tomtor, 128\u00a0km). Lo spessore massimo del ghiaccio va da 195 a 260\u00a0cm, in inverno il fiume gela per quattro mesi. Il fiume \u00e8 navigabile fino al villaggio di Tomtor (128\u00a0km). Il fiume e i suoi affluenti vengono utilizzati per organizzare il rafting"}
{"id": "1556693", "revid": "599013", "url": "https://it.wikipedia.org/wiki?curid=1556693", "title": "Grzegorz Rasiak", "text": "Carriera.\nClub.\nRasiak ha iniziato la propria carriera calcistica dall'Olimpia Pozna\u0144, e successivamente si \u00e8 trasferito al SKS 13 Pozna\u0144 e al MSP Szamotu\u0142y.\nNella stagione 1996-1997 viene acquistato dal Warta Pozna\u0144 squadra in cui rimane per due stagioni prima di passare al GKS Be\u0142chat\u00f3w. \nNella stagione 2000-2001 gioca per l'Odra Wodzis\u0142aw e successivamente viene comprato dal Dyskobolia Grodzisk Wielkopolski. Nelle tre stagioni con il Dyskobolia disputa 66 partite in campionato, e mette a segno 34 reti, giocando dal 2003 in coppia con Andrzej Niedzielan.\nNel 2004 viene acquistato dal , ma non pu\u00f2 giocare perch\u00e9 nella squadra \"bianconera\" non c'\u00e8 spazio per un altro extracomunitario.\nSuccessivamente passa al campionato inglese acquistato dal Derby County. Qui disputa 44 incontri e mette a segno 18 reti che permettono ai The Rams di chiudere al quarto posto in First Division. Il 31 agosto 2005, ultimo giorno utili per il calciomercato, viene acquistato dal Tottenham. A met\u00e0 stagione viene per\u00f2 ceduto al Southempton a titolo di prestito.\nAl termine della stagione viste le ottime prestazioni i \"biancorossi\" decidono di trattenerlo e lo acquistano a titolo definitivo.\nNell'agosto del 2009 si trasferisce al Reading FC, squadra dove milita attualmente.\nNazionale.\nIl selezionatore tecnico della nazionale di calcio polacca Pawe\u0142 Janas lo ha convocato in nazionale ai mondiali disputati in Germania del 2006. \nCon la nazionale polacca ha disputato fino ad oggi 37 incontri e segnato 8 reti."}
{"id": "1556695", "revid": "33921", "url": "https://it.wikipedia.org/wiki?curid=1556695", "title": "Rugby a 15 nel 1988", "text": "Attivit\u00e0 Internazionale.\nAutumn International.\nI principali tour nel periodo ottobre-dicembre :\nI Barbarians.\nLa selezione ad Inviti dei Barbarians ha disputato nel 1988 i seguenti incontri:"}
{"id": "1556697", "revid": "309289", "url": "https://it.wikipedia.org/wiki?curid=1556697", "title": "Sartang", "text": "Il Sartang (; in lingua sacha: \u0421\u0430\u0440\u0442\u0430\u04a5) \u00e8 un fiume della Siberia Orientale, ramo sorgentifero di destra della Jana. Scorre nel Tomponskij e nel Verchojanskij ulus della Sacha (Jacuzia), in Russia.\nDescrizione.\nIl fiume proviene dal lago Siskjuele sul versante settentrionale dei monti di Verchojansk e scorre principalmente verso nord lungo l'altopiano della Jana. Dal suo incontro con il fiume Dulgalach nasce il fiume Jana. La lunghezza del fiume \u00e8 di 620\u00a0km, l'area del suo bacino \u00e8 di 17\u00a0800\u00a0km\u00b2. Nel corso superiore, il Sartang \u00e8 un fiume di montagna con una pendenza del 14 \u2030, che scorre in una stretta valle con pendii ripidi e ghiaccio. Nel corso inferiore scorre attraverso una valle paludosa. Il fiume congela tra l'inizio di ottobre e la fine di novembre. Lo spessore massimo del ghiaccio \u00e8 di 195 cm, la durata media del gelo \u00e8 di 234 giorni, la durata media del periodo con fenomeni di ghiaccio \u00e8 di 244 giorni. Il fiume sgela tra la fine di maggio e l'inizio di giugno. \u00c8 navigabile fino a 174 km dalla foce."}
{"id": "1556698", "revid": "80339", "url": "https://it.wikipedia.org/wiki?curid=1556698", "title": "Dulgalah", "text": ""}
{"id": "1556700", "revid": "80339", "url": "https://it.wikipedia.org/wiki?curid=1556700", "title": "Dulgalakh", "text": ""}
{"id": "1556704", "revid": "729019", "url": "https://it.wikipedia.org/wiki?curid=1556704", "title": "Castello di San Servolo", "text": "Il castello di San Servolo (\"Grad Socerb\" o \"Strmec\" in sloveno, \"Schloss Sankt Serff\" in tedesco) si trova in Slovenia nel comune di Capodistria, a poca distanza dal confine italo-sloveno; \u00e8 una rocca costruita su una rupe a pi\u00f9 di 350\u00a0m sulla piana di Zaule.\nStoria.\nVenne costruito per difendere il territorio dagli Ungari; il nucleo iniziale risale presumibilmente al IX secolo, e poi ampliato nel corso dei secoli. Fu teatro di molte battaglie e, in particolare, di quelle tra gli austriaci e i veneziani all'inizio del XVI secolo per il controllo del commercio del sale che si produceva nelle saline di Zaule e transitava lungo la Val Rosandra.\nFu propriet\u00e0 dei veneziani dal 1463 al 1511 che lo usavano come estrema difesa dai Turchi e dall'Impero Austriaco. Nel 1521 ne divenne poi proprietario il capitano triestino e nobile Nicol\u00f2 Rauber; come sede del capitanato feudale con diritti circondariali estendeva il proprio controllo su un territorio piuttosto vasto, comprendendo, oltre al villaggio stesso di San Servolo (Socerb) e Castel, anche Cernotti, Podgorje, Piedimonte, Petrinje, Clanzi in Valle, Occisla-Clanzo, Beka (Becca), Prebenico, Vodice e San Sergio.\nAll'inizio del XVII secolo, durante la guerra degli Uscocchi (1615-1617), il castello fu del nobile triestino Benvenuto Petazzi; i conti Petazzi mantennero il capitanato di Socerb fino al 1688, quando lo restituirono all'arciduca di Graz per trasferirsi a Zaule. Nel 1689 il castello fu visitato, descritto e raffigurato dallo storico Janez Vajkard Valvasor. Nella prima met\u00e0 del XVIII secolo il capitanato di Socerb pass\u00f2 nelle mani dei marchesi de Pri\u00e8; nel 1768 fu acquistato dai conti Montecuccoli di Modena che ne mantennero la propriet\u00e0 anche dopo l'abolizione della servit\u00f9 della gleba nel 1848. A causa dei danni dovuti a un incendio provocato nel 1780 da un fulmine, all'inizio del XIX secolo il castello cadde in rovina. I resti furono descritti nel 1823 dal conte Girolamo Agapito e ne venne realizzato un dipinto nel 1842 da August Tischbein. Quello che rimaneva del castello fu acquistato nel 1907 dal barone triestino Demetrio Economo che lo ristruttur\u00f2 nel 1925 sanando il muro di cinta e rimuovendo le altre rovine. Durante la seconda guerra mondiale, nel periodo della lotta di liberazione, grazie la posizione strategica, venne usato come sede da parte di milizie partigiane prima e dall'esercito tedesco dopo che lo conquist\u00f2 nell'autunno del 1944. Nel dopoguerra fu nuovamente ristrutturato e ha assunto un'importanza storica e un interesse prettamente turistico."}
{"id": "1556709", "revid": "205059", "url": "https://it.wikipedia.org/wiki?curid=1556709", "title": "Museo dell'Acqua e del Mulino", "text": ""}
{"id": "1556716", "revid": "31886", "url": "https://it.wikipedia.org/wiki?curid=1556716", "title": "Il Bagatto", "text": "Il Bagatto \u00e8 la prima carta degli arcani maggiori dei tarocchi; \u00e8 conosciuta anche come il Mago, il Giocoliere, l'Artigiano. Francese: \"Le Bateleur\", \"Le Joueur de Gobelets\". Inglese: \"The Magician\", \"The Juggler\", \"The Pagad\".\nNel gioco di carte \u00e8 l'arcano maggiore di valore inferiore.\nNella cartomanzia ha il significato di abilit\u00e0 o inganno.\nRappresentazione.\nNei primi mazzi il Bagatto \u00e8 rappresentato come un giovane artista di strada, un prestigiatore; su un tavolo ci sono gli attrezzi del suo mestiere.\nIn alcune raffigurazioni gli attrezzi ricordano i quattro semi degli arcani minori: una coppa, una moneta, una spada e un bastone.\nNei mazzi Visconti-Sforza ha un mantello rosso su una tunica verde. Ricorda anche il ciarlatano e il prestigiatore nelle fiere e nei mercati medievali.\nA partire dai tarocchi marsigliesi il prestigiatore tiene il bastone nella mano sinistra, come se fosse una bacchetta magica; il giovane artista solitamente non guarda verso lo spettatore ma in un punto distante dal suo stesso tavolo.\nSulla carta comincia a comparire il numero 1 in cifre romane (I).\nL'abito \u00e8 rosso e blu con alcuni particolari in giallo, particolare ripreso in molti mazzi successivi.\nIn seguito il Bagatto \u00e8 stato raffigurato anche come un artigiano intento a svolgere la sua arte nel proprio laboratorio, per poi evolversi nel Mago delle raffigurazioni cartomantiche contemporanee.\nNei tarocchi Rider-Waite l'uomo guarda lo spettatore ma questa \u00e8 una rappresentazione poco seguita in seguito; \u00e8 un mago che indossa un mantello rosso su una tunica bianca e sulla testa ha il simbolo dell'infinito.\n\u00c8 circondato da fiori e ha la bacchetta nella mano destra sollevata, mentre la mano sinistra \u00e8 abbassata.\nSimbolismi.\nFin dal principio il Bagatto, il prestigiatore, rappresenta l'abilit\u00e0 ma anche l'inganno. La direzione dello sguardo o la postura delle mani servono a sviare l'attenzione dello spettatore.\nGli attrezzi rappresentano i quattro elementi: la moneta \u00e8 la terra (la stabilit\u00e0), la coppa \u00e8 l'acqua (la sapienza), la spada \u00e8 l'aria (il coraggio) e il bastone il fuoco (la volont\u00e0). Ad essere presente \u00e8 anche il simbolo dell'infinito, l'evoluzione del cappello del matto, Arcano numero Zero dei tarocchi marsigliesi, simbolo mantenuto nella carta del Mago e che assomiglia a un otto rovesciato. Per tradizione questo simbolo rappresenta l'esistenza di altre dimensioni oltre a quella visibile, e l'energia illimitata che proviene da esse. La capacit\u00e0 creativa del Mago deriva quindi dal suo contatto con lo Spirito, l'otto rovesciato, infatti, simboleggia la divinit\u00e0 dell'uomo, la capacit\u00e0 di pensare in tutte le direzioni. I 22 Arcani Maggiori dei Tarocchi, infatti, rappresentano le varie tappe di un'iniziazione ed \u00e8 proprio questo che raffigura il Mago: dopo l'illuminazione che spinge a cercare una nuova via, ecco il principio di un percorso, in cui il personaggio \u00e8 un giovane iniziato.\nIn alcuni mazzi il Bagatto porta una cintura costituita dal serpente che si morde la coda, detto Uroboro, anch'esso legato al simbolo dell'infinito come l'otto rovesciato.\nIl numero 1 \u00e8 il simbolo numerico del principio, dell'inizio e dell'unit\u00e0.\nSignificato.\nCome tutti gli Arcani, il significato del Bagatto cambia a seconda di come questo compare nel gioco, se diritto a al rovescio, e a seconda della sua disposizione in base alle carte vicine; ad ogni modo la potenza della carta \u00e8 di notevole intensit\u00e0 (sia dritta che rovesciata). Lo spettro del significato \u00e8 molto ampio: nella cartomanzia il Bagatto assume i significati tra abilit\u00e0 e inganno, quindi a seconda del contesto pu\u00f2 significare adattabilit\u00e0, potenzialit\u00e0, trasformazione, fantasia, volont\u00e0, diplomazia, manipolazione.\nIl Bagatto \u00e8 una carta velocissima: determina un avvenimento che si materializza in un tempo brevissimo, e anche la durata sar\u00e0 limitata. L'avvenimento in questione, proprio come una scintilla, serve semplicemente come impulso iniziale di una catena di eventi, sia al positivo che al negativo.\nCarta dritta.\nL'elemento fuoco, presente nella simbologia della carta del Bagatto \u00e8 emblematico di un'energia iniziatica, creatrice e primordiale. Segno di intelligenza e creativit\u00e0, che proprio come il fuoco si sviluppa in modo rapido e spesso inaspettato, a partire da una piccola scintilla. La carta dritta, nel pieno della sua positivit\u00e0, annuncia l'inizio di un'impresa, un'opportunit\u00e0 da non sottovalutare ma anzi da cogliere; il consultante \u00e8 alla prima tappa di un percorso di conoscenza, che lo porter\u00e0 a un futuro luminoso e alla comprensione delle energie universali. Quando l'Arcano \u00e8 in aspetto positivo suggerisce al consultante che ha le capacit\u00e0 di ottenere ci\u00f2 che desidera.\nPu\u00f2 rappresentare anche la presenza vicina di una persona abile o il momento propizio per iniziare ad operare verso il proprio obiettivo. \u00c8 in genere carta sempre favorevole e positiva, che indica fecondit\u00e0 in ogni senso.\nIl Bagatto \u00e8 potenzialit\u00e0, un inizio possibile, i presupposti per un nuovo percorso, ma proprio per questo dipende strettamente dalle carte vicine, se negative \u00e8 segno che il consultante ha tutte le potenzialit\u00e0 ma per un qualsivoglia motivo tende a sprecare il suo talento e continuer\u00e0 a farlo. Se positive, \u00e8 una carta che ci parla di genialit\u00e0, intuito, acume mentale e brillantezza.\nIn amore l'Arcano segnala comunque un inizio, una nuova conoscenza, che con il tempo pu\u00f2 dimostrarsi importante o comunque sconvolgere l'esistenza del consultante. Un colpo di fulmine destinato a diventare una storia d'amore, o comunque un incontro fondamentale per il futuro. Il consultante, in presenza di questo Arcano, ha un forte potere magnetico e di attrazione, motivo per cui questa carta pu\u00f2 anche indicare un periodo florido di conquiste sentimentali e grande abilit\u00e0 nelle pubbliche relazioni.\nSul piano lavorativo il Bagatto vuol dire idee geniali che si palesano nel momento giusto, intuizioni da seguire perch\u00e9 il momento \u00e8 propizio, e ci\u00f2 che si intraprende \u00e8 destinato ad essere il principio di un percorso sano e costruttivo. Opportunit\u00e0 di cambiamento e di guadagno, e ottime capacit\u00e0 del consultante di essere organizzato ed efficiente.\nQuando il Bagatto simboleggia una persona fa spesso riferimento a un giovane (sotto i 35 anni) dotato di spirito di iniziativa, affidabilit\u00e0 e dinamismo.\nCarta rovesciata.\nQuando \u00e8 in aspetto negativo pu\u00f2 indicare inganno, seduzione, eccesso di fiducia. \u00c8 l'uomo che non \u00e8 riuscito a dominare la natura. Il Bagatto al contrario si presta a pi\u00f9 letture, spesso contrapposte tra loro: l'energia iniziatica dell'Arcano dritto pu\u00f2 divenire infatti un blocco di tutte le possibilit\u00e0, oppure l'eccesso di energia che invece di creare distrugge. Nel primo caso si sperimenta dunque la passivit\u00e0, l'incapacit\u00e0 di agire e la frustrazione che ne deriva, l'inconcludenza e l'inaffidabilit\u00e0 dei progetti e di chi li crea; nel secondo caso invece l'eccesso di energia diventa violenza e disinteresse per il prossimo, quindi inganno e insidie; persone e situazioni da cui diffidare, o se possibile da evitare completamente.\nIn amore il Bagatto al contrario porta tradimento e rotture, un personaggio vile che attraverso la seduzione pu\u00f2 fare del male al consultante. Segnala tensioni, mancanza di attrazione e interesse, vampiri energetici e rapporti opportunistici.\nSul piano lavorativo l'inizio diventa una rottura: pu\u00f2 esserci un licenziamento o il fallimento di un progetto, o ancora situazioni illusorie che causano solamente perdita di tempo e denaro. Pu\u00f2 segnalare anche truffe, inganni e false promesse ai danni del consultante.\nQuando simboleggia una persona, il Mago \u00e8 un individuo intrigante ma ingannevole, un arrivista bugiardo ed egoista. Talvolta, al contrario, il Bagatto \u00e8 un individuo debole, senza autostima n\u00e9 coraggio, e per questo nocivo.\nCorrispondenze.\nNella cabala \u00e8 legata alla lettera alef dell'alfabeto ebraico; nell'albero della vita rappresenta il dodicesimo sentiero, dall'intelligenza alla corona.\nNell'alchimia rappresenta l'alchimista. Per altri, l'estrazione.\nNell'astrologia rappresenta Mercurio oppure il Sole in Leone.\nNe I Ching, affinit\u00e0 con il segno I, \"Il Creativo\".\nIn magia, \u00e8 la preparazione, fisica e mentale, necessaria per operare bene."}
{"id": "1556720", "revid": "767487", "url": "https://it.wikipedia.org/wiki?curid=1556720", "title": "Petri Lindroos", "text": "Carriera.\nInizia a suonare la chitarra a 14 anni.\nNel 1996 fonda, insieme al batterista Toni Hallio, i Norther, che inizialmente adottavano il nome di Requiem, in cui canta e suona la chitarra.\nNel 2004 entra anche negli Ensiferum per sostituire il precedente frontman Jari M\u00e4enp\u00e4\u00e4, che lasci\u00f2 il gruppo per concentrarsi nel suo progetto Wintersun.\nNel 2009 viene costretto a lasciare i Norther dal resto della band."}
{"id": "1556722", "revid": "7077", "url": "https://it.wikipedia.org/wiki?curid=1556722", "title": "Free-lance", "text": ""}
{"id": "1556723", "revid": "13592796", "url": "https://it.wikipedia.org/wiki?curid=1556723", "title": "Malapropismo", "text": ""}
{"id": "1556726", "revid": "1437331", "url": "https://it.wikipedia.org/wiki?curid=1556726", "title": "L'Imperatrice", "text": "L'Imperatrice \u00e8 la terza carta degli arcani maggiori dei tarocchi. Altri nomi: Madre celeste, Venere Urania, La Fecondit\u00e0 universale.\nRappresentazioni.\nUna donna di aspetto regale, abbastanza giovane, con la corona; \u00e8 serena. Siede, con lo sguardo impassibile, sul trono e tiene con la sinistra lo scettro e con la destra lo scudo. La sua presa \u00e8 ferma e sicura. In genere sullo scudo compare un'aquila. I piedi in alcuni tarocchi sono coperti, in altri si intravedono appena. Nel tarocco di Wirth-Knapp, un piede poggia su una mezzaluna rovesciata. In alcuni, compare una spalliera molto alta, in altri, compaiono due ali, che imitano i contorni dello schienale.\nSignificato.\nRappresenta abbondanza e intelligenza insieme. \u00c8 anche implicito un considerevole senso pratico e non manca una grande ambizione. Ci mostra colei che, con le sue grandi capacit\u00e0 e la sua caparbia volont\u00e0, \u00e8 in grado di dare vita a tutte le cose. Indica anche riflessione e erudizione.\nCarta dritta.\n\u00c8 la carta favorevole nei rapporti familiari. Influenza in senso positivo le carte vicine. Indica l'azione positiva di una persona che ci \u00e8 cara. In generale: una madre autoritaria ma molto comprensiva.\nCarta rovesciata.\n\u00c8 carta che indica sterilit\u00e0. aridit\u00e0 nei sentimenti, sperpero, vuoto anche sentimentale, inutile e infruttuoso spreco, vanit\u00e0. \u00c8 una carta negativa soprattutto per una donna.\nNella cartomanzia rappresenta in genere il comando.\nCuriosit\u00e0 e analogie.\nAltri aspetti simbolici della carta:\nRiferimenti storici e iconografici.\nL'imperatrice di Bisanzio Teodora Comnena, sposa di Giustiniano."}
{"id": "1556727", "revid": "37401", "url": "https://it.wikipedia.org/wiki?curid=1556727", "title": "Scapagnini", "text": ""}
{"id": "1556731", "revid": "88740", "url": "https://it.wikipedia.org/wiki?curid=1556731", "title": "Aleksandar Beli\u0107", "text": "Docente all'Universit\u00e0 di Belgrado, \u00e8 stato Presidente dell'Accademia delle Scienze serba. \u00c8 stato tra i fondatori dell'Istituto di lingua serbocroata, dirigiendo e coruando vari iniziative della lingua e dialettologia serbocroata. Tra le sue innumerevoli opere si ricordano: \"Dijalekti isto\u010dne i ju\u017ene Srbije\" (\"I dialetti della Serbia orientale e meridionale\", anno 1905), \"Pravopis\" (\"Ortografia\", anno 1923), \"Vuk i Dani\u010di\u0107\" (\"Vuk e Dani\u010di\u0107\", anno 1947), \"Vukova borba\" (\"La lotta di Vuk\", anno 1948)."}
{"id": "1556732", "revid": "119551121", "url": "https://it.wikipedia.org/wiki?curid=1556732", "title": "L'Imperatore", "text": "L'Imperatore \u00e8 la quarta carta degli arcani maggiori dei tarocchi. Altri nomi: \"Volont\u00e0 creatrice\", \"Dominatore\".\nRappresentazioni.\nUn sovrano con una lunga barba grigia o brizzolata, seduto maestosamente sul trono (per\u00f2 nel tarocchi di Papus \u00e8 un faraone). Nella mano destra tiene lo scettro (in alcuni tarocchi \u00e8 sormontato da un globo con la croce, in altri da un fiordaliso). La sinistra, in alcuni, \u00e8 chiusa a pugno, segno di fermezza, in altri, regge il globo. Accanto, alcuni presentano uno scudo con un'aquila. Sono quasi tutti di profilo, rivolti verso la nostra sinistra. Nel tarocco di G\u00e9belin, l'Imperatore \u00e8 rivolto verso destra, e nel tarocchi Rider-Waite \u00e8 rivolto di fronte e sembra un re sassone. Le gambe sono in genere leggermente incrociate (ma non nel tarocco di Rider-Waite).\nSimbolismi.\nRappresenta la sicurezza totale, l'Autorit\u00e0, il carattere forte, la ferrea Volont\u00e0, la virilit\u00e0 prorompente, la ricchezza, la costanza, l'Energia creativa. \u00c8 colui che \u00e8 consapevole della sua grande forza e del suo grande potere, che gli consentono di dominare tutti gli altri. In questo mondo \u00e8 la rappresentazione suprema.\nAltri aspetti della carta: Colui che regna e governa con saggezza. In mano, alcuni (per esempio nel tarocco di Papus) tengono la chiave di Ankh. La chiave che apre la porta tra i due regni, quello dei vivi e quello dei morti. La chiave del sapere.\nNel tarocco di Wirth-Knapp, siede su un trono cubico (il quadrato rappresenta il 4, numero della carta). Rappresenta il potere attivo. Alcuni paragonano l'Imperatore a Plutone, altri ad Atlante, altri ancora a Zeus-Giove. Il Wirth lo avvicina allo Zolfo alchemico.\nSignificato.\nRappresenta il potere terreno, cio\u00e8 potenza attiva della materia e intelligenza acuta e creativa. Traboccante energia materiale che bisogna essere in grado di controllare e dominare affinch\u00e9 questa abbia un effetto positivo. Come tutti i Tarocchi, anche l'Imperatore subisce l'influenza delle carte vicine, va quindi interpretato tenendo ben in considerazione il contesto del gioco, la posizione della carta ed il suo verso: positivo se diritto e negativo se al rovescio. Sia al positivo che al negativo si tratta di un Arcano dai tempi medi nella manifestazione e nella durata, molto pi\u00f9 forte quando esce al positivo.\nCarta dritta.\nHa grande influenza su tutte le carte vicine e le indirizza al meglio, attutendo e talvolta eliminando i presagi cattivi. Carta in genere positiva e di apporti pratici ed efficaci. Indica consigli favorevoli e determinati. Simbolo di forza, concretezza ed energia maschile (attiva) l'Arcano ci parla di equilibrio e situazioni stabili, solide, destinate a durare. Ci\u00f2 che inizia sotto gli auspici e la guida de L'imperatore ha una carica inesauribile e accompagner\u00e0 il consultate per molto tempo. Saranno necessarie per\u00f2 volont\u00e0 e impegno, un occhio critico capace di prendere la giusta decisione, in cambio il consultante vivr\u00e0 un periodo di particolare benessere e stabilit\u00e0, porr\u00e0 basi solide per progetti di vita o di lavoro, capace di esprimersi al meglio e risultare affidabile. Spesso questo Arcano simboleggia una persona fisica, quasi sempre maschile, una figura paterna (spesso il padre vero e proprio) in grado di fornire una guida e un supporto benevolo, anche materiale. Un uomo solido e di prestigio, di mezza et\u00e0, con intenzioni serie verso il consultante, spesso ricco o con una buona posizione lavorativa. In amore \u00e8 un'unione solida, un matrimonio con una persona fedele, sul lavoro \u00e8 un'iniziativa di successo destinata ad una promozione.\nCarta rovesciata.\nRappresenta il potere che diventa schiavo di se stesso: la tirannia inflitta o subita. Denota grande immaturit\u00e0 esistenziale.Il principe saggio diventa un despota crudele e spietato. Raramente questo Arcano al rovescio vorr\u00e0 dire pigrizia e indecisione, molto pi\u00f9 spesso rappresenter\u00e0 il lato oscuro del potere, i deliri e la castrazione degli altri. Indica ostacoli insormontabili e risultati contrari, determinati non tanto da un brutto periodo ma dalla stessa cattiva condotta del consultante (o di chi viene rappresentato da questo Arcano all'interno del gioco). Quando il potere \u00e8 invece subito, sar\u00e0 il senso di fallimento ad abitare la vita del consultante, la carenza affettiva e l'impossibilit\u00e0 di raggiungere i propri obbiettivi. In amore \u00e8 quindi un'unione flebile, non abbastanza matura e pu\u00f2 segnalare dalle pi\u00f9 lievi incomprensioni a casi di violenza domestica. L'individuo impersonato dall'imperatore \u00e8 immaturo e vuole possedere, spesso testardo e chiuso mentalmente. L'imperatore capovolto ama per egoismo, privando l'amato della sua libert\u00e0. Sul lavoro sono invece progetti incompiuti e spesso litigi con colleghi e superiori. Segnala un uomo tirannico contro cui \u00e8 inutile lottare.\nRiferimenti storici e iconografici.\n\u00c8 stato paragonato ad Alessandro Magno e all'imperatore Carlo Magno. In origine, forse, rappresenta un alto magistrato (confronta: le gambe incrociate secondo l'antico diritto germanico), che \u00e8 diventato in seguito una figura regale."}
{"id": "1556737", "revid": "119550916", "url": "https://it.wikipedia.org/wiki?curid=1556737", "title": "Il Papa", "text": "Il Papa \u00e8 la quinta carta degli arcani maggiori dei tarocchi. Rappresenta la lealt\u00e0, la franchezza, il rispetto degli altri, il buon consiglio spassionato, la vocazione in tutti i suoi aspetti spirituali e materiali. \u00c8 infatti colui che, mosso da una profonda vocazione, inizia i discepoli ai misteri della vita e li aiuta a superare tutte le difficolt\u00e0. Nella cartomanzia rappresenta in genere la fede.\nRappresentazioni.\nIn alcuni tarocchi, tiene tra le mani la triplice croce, la croce di Malta, la croce di sant'Andrea, la croce dei 3 mondi.\nLa croce di Malta ha 8 punte e sono dipinte sul dorso dei guanti che il Papa, in alcuni tarocchi, indossa.\nSimbolo dei guanti (dove sono presenti): le mani che non accettano doni.\nSta seduto tra i due pilastri (lo schienale) della vita e della morte, come la Papessa. Altri paragonano le due colonne a quelle del Tempio di Salomone.\nSimbolo della fede religiosa e del potere religioso.\nIn alcuni tarocchi, ha davanti a s\u00e9 due discepoli, uno con lo sguardo chino (la fede che obbedisce) e uno che guarda il papa stesso (colui che vuol comprendere e imparare). In altri tarocchi sono solo due chierici.\nSignificato.\nCarta dritta.\nIl giusto equilibrio tra lo spirito e la materia. Rappresenta l'insegnamento esemplare, che ci giunge dalle carte che precedono nella smazzata. Il Wirth gli attribuisce discrezione, riservatezza, meditazione.\nCarta rovesciata.\nMette in risalto gli aspetti grotteschi del Sacro e la sua esasperazione. Diventa pertanto simbolo di falso moralismo, bigottismo, intolleranza. Il Maestro diviene un falso profeta. Rovesciata \u00e8 una carta tendenzialmente negativa. Sempre per il Wirth: influenza saturnina passiva. "}
{"id": "1556744", "revid": "15756", "url": "https://it.wikipedia.org/wiki?curid=1556744", "title": "Gli Amanti (tarocchi)", "text": "Gli Amanti \u00e8 la sesta carta degli arcani maggiori dei tarocchi; \u00e8 conosciuta anche come l'Innamorato o l'Amore.\nRappresentazioni.\nL'iconografia \u00e8 molto varia. In genere, rappresenta un uomo tra due persone in procinto di sposarsi; altre volte, un uomo tra due donne, altre volte ancora, una donna tra due uomini. Dietro campeggia un angelo in un disco solare, a volte sostituito da Eros, da Cupido, che scocca la freccia.\nLa figura centrale, in alcuni tarocchi, ha il volto rivolto verso uno dei personaggi laterali ma il corpo e i piedi rivolti verso l'altro personaggio. In altri casi, ha i piedi rivolti verso entrambi gli innamorati. \nLa scena rappresentata \u00e8 di ispirazione mitologica: al giovane Ercole appaiono due giovani donne, una rappresenta la virt\u00f9 e l'altra il vizio; ognuna delle due fa le sue promesse, l'eroe greco \u00e8 sedotto da entrambe ma deve compiere una scelta che determiner\u00e0 il suo futuro. Su questa scena e sul tema della scelta cruciale ruotano tutti i significati e gli aspetti della carta, che pi\u00f9 che di amore, come il nome potrebbe suggerire, parla di indecisione e bivi decisivi.\nSimbolismi.\nLa posizione dei due innamorati, in alcuni tipi di tarocchi, \u00e8 di unione nella parte inferiore del corpo e distaccato dal busto in su, ricordando una \u00aby\u00bb, il che suggerisce, in questo caso, la lettura della carta come rappresentazione di un bivio, di una scelta a livello amoroso.\nSignificato.\nCome per tutti i Tarocchi, anche questo Arcano cambia il suo significato a seconda del verso in cui compare nel gioco. Non si tratta di una carta particolarmente forte, n\u00e9 al positivo n\u00e9 al negativo ma di una carta che ci indica, ci mostra, una situazione.\nCarta dritta.\nUna situazione ancora da determinare, fluida, una strada ancora da intraprendere. L'innamorato \u00e8 il consultante che si ritrova di fronte a un bivio, a una scelta da compiere che ha per\u00f2 il potere di determinare tutto ci\u00f2 che verr\u00e0 dopo. Una scelta libera se l'Arcano \u00e8 circondato da carte positive, da prendere senza preoccupazioni che avr\u00e0 sicuramente un esito positivo. Non solo, la carta ci parla di un intuito affidabile, da interrogare ed ascoltare, e ancora ci parla di attesa, di situazioni ancora in formazione. Non si tratta di un Arcano in amore, a meno che le carte vicine lo rendano tale, ma di un arcano di costruzione e realizzazione,di nuove strade da intraprendere con serenit\u00e0. \nSe invece la domanda riguarda l'amore, la scelta diventa dell'altro. Segnala un incontro inaspettato e l'inizio di una storia definitiva, le scelte e i progetti del consultante ruotano intorno al partner e in vista c'\u00e8 un'unione stabile, consolidata dal matrimonio. Se circondata da carte negative o in posizione di opposizione la scelta da compiersi sar\u00e0 spiacevole, come mettere fine a una storia o a un comportamento sentimentale nocivo del consultante, o ancora la scelta tra due pretendenti. L'Arcano \u00e8 anche il monito di mantenere la via, la promessa fatta, attraverso l'impegno quotidiano verso il partner e la vita famigliare, \u00e8 amicizia sincera, fedelt\u00e0 e dedizione, interesse per l'altro.\nSul lavoro Gli Amanti segnalano la presenza di buone idee da perseguire perch\u00e9 si dimostreranno vincenti, viaggi e trasferte ed infine un ambiente armonioso capace di donare sostegno e serenit\u00e0. \nQuando l'arcano fa riferimento a una persona in carne ed ossa non \u00e8 invece cos\u00ec positivo ma diventa ambiguo. Si tratta di un individuo volubile e indeciso, pi\u00f9 ingenuo che cattivo. Un giovane innamorato (sotto i trent'anni), o il consultante se infatuato di qualcuno. Questa persona \u00e8 spesso un artista, o qualcuno di molto interessato agli ambiti artistici.\nCarta rovesciata.\nQuando la carta \u00e8 rovesciata sono i dubbi a prendere il sopravvento, e le debolezze che ognuno di noi conserva nel suo cuore vengono alla luce turbando la nostra esistenza, e dilaniandoci nell'indecisione. Il vizio ha la meglio sulla virt\u00f9 e tutto sembra spingere il consultante ad intraprendere la strada sbagliata, che sembra portare da qualche parte ma \u00e8 in realt\u00e0 un abbaglio. Calunnie e incontri pericolosi, invidie e inganni, l'ambiente positivo e calmo della carta dritta si trasforma in un covo di turbamenti e difficolt\u00e0. Incapacit\u00e0 di prendere una decisione e quindi un continuo procrastinare in situazioni tossiche. Di tutto questo la causa \u00e8 anche il consultante stesso, che vive un blocco emotivo e, preda dell'insicurezza, manca della chiarezza necessaria e non sa cosa vuole. Quando l'Arcano \u00e8 capovolto anche il rapporto con gli altri \u00e8 malsano: il consultante vive subendo le scelte altrui senza avere una propria volont\u00e0 o, al contrario, non mette mai le proprie opinioni in discussione, convinto di compiere sempre le scelte migliori. Per il Wirth: desideri non realizzati. \nIn amore c'\u00e8 una decisione rischiosa che pu\u00f2 portare con s\u00e9 una rottura, pu\u00f2 segnalare anche tradimento. I sentimenti sono lievi, il sesso pu\u00f2 essere l'unico motore delle relazioni, oppure \u00e8 il partner a risultare un po' freddo e instillare nel consultante dubbi e gelosie tossiche. La parte erotica del rapporto \u00e8 forte e coinvolgente, ma mancando tutto il resto non pu\u00f2 che finire per trascinare la relazione verso un punto di non ritorno.\nSul lavoro Gli Amanti segnalano pericoli che arrivano dall'esterno e rischiano di creare danni a un'attivit\u00e0, ci sono insidie e traditori tra chi circonda il consultante, che potrebbero contribuire al fallimento di alcuni progetti.\nLa persona simboleggiata dall'Arcano al contrario \u00e8 falsa e superficiale, opportunista e veniale."}
{"id": "1556745", "revid": "628767", "url": "https://it.wikipedia.org/wiki?curid=1556745", "title": "Bandiera dell'Isola di Natale", "text": "La bandiera dell'Isola di Natale \u00e8 stata adottata non ufficialmente nel 1986. Fu disegnata da Tony Couch di Sydney, vincitore di una competizione per la creazione di una bandiera per il territorio.\nFu adottata ufficialmente nel giorno dell'Australia Day il 26 gennaio 2002.\nLa bandiera \u00e8 divisa diagonalmente in due parti verde e blu.\nNella met\u00e0 blu \u00e8 presente la Croce del Sud rappresentata con cinque stelle bianche di cui quattro a sette punte e una pi\u00f9 piccola a cinque.\nNella met\u00e0 verde un uccello nativo, il fetonte codabianca (\"Phaethon lepturus\") dorato.\nAl centro della bandiera un cerchio dorato con la forma dell'isola in verde.\nIl blu rappresenta il mare che circonda l'isola, il verde rappresenta la vegetazione dell'isola e l'isola stessa. La croce del sud rappresenta il legame con l'Australia e la posizione dell'isola nell'emisfero australe.\nIl giallo del disco centrale rappresenta le storiche miniere di fosfati dell'isola."}
{"id": "1556746", "revid": "119550752", "url": "https://it.wikipedia.org/wiki?curid=1556746", "title": "La Giustizia", "text": "La Giustizia \u00e8 l'ottava carta degli arcani maggiori dei tarocchi, \u00e8 detta anche la Legge universale, Osiride, la vergine Astrea. Francese: \"La Justice\". Inglese: \"Justice\".\nRappresentazioni.\nUna donna severa, ma imparziale, amministra la giustizia. Sguardo fisso, come se non ci fosse altro che la interessa se non ci\u00f2 per cui \u00e8 stata incaricata. In alcuni tarocchi ha un cappuccio, in altri un copricapo o una corona. \u00c8 seduta su uno scranno con un alto schienale e stringe nella destra la spada della fatalit\u00e0 e nella sinistra la bilancia. In alcuni tarocchi lo schienale \u00e8 sostituito da due colonne.\nSimbolismi.\n\u00c8 la Legge suprema, severa, incorruttibile ma giusta. L'intelligenza cosmica che amministra con giustizia il mondo. La potenza giusta e conservatrice delle cose.\nSignificato.\nEquit\u00e0, armonia, virt\u00f9 e onore sono gli aspetti pi\u00f9 evidenti di questa carta. \u00c8 una protezione per l'uomo giusto e rappresenta anche la completa guarigione di coloro che hanno saputo ritrovare il giusto equilibrio. Chi rispetta la Legge non patir\u00e0 nessuna punizione (che spetta solamente ai colpevoli). La Legge deve essere comunque rispettata. Nessuna violazione della Legge rimarr\u00e0 impunita.\nLa giustizia pu\u00f2 essere paragonata a una imperatrice che ha lasciato lo scettro e lo scudo per un gladio e una bilancia; in lei coabitano il bene e il male, entrambi parte integrante dell'equilibrio universale.\nLa giustizia trova un equilibrio perfetto grazie ad un travaglio interiore simboleggiato dalla bilancia.\nPer mantenere questo equilibrio bisogna mettere ogni cosa al suo posto e dargli il loro vero valore.\nLa giustizia possiede un alto livello di conoscenza.\nQuesta carta di equilibrio simboleggia pertanto l'armonia esistenziale che \u00e8 appunto raggiunta da coloro che possiedono rettitudine e onore, ma anche rigore.\nCarta dritta.\nCarta positiva e favorevole soltanto per le persone rette. Chi \u00e8 coscienzioso non ha nulla da temere: l'uomo giusto \u00e8 sempre salvato da Dio (vedi No\u00e8, Giobbe, ecc.)\nCarta rovesciata.\nL'equilibrio, l'armonia, interrotti, portano malattie e depressione. L'ingiustizia trionfa in ogni campo; qualsiasi causa difficilmente viene vinta. Denota insofferenza, misantropia, ingratitudine. Rivela contestazioni sfavorevoli.\nRiferimenti storici e iconografici.\n\u00c8 stata avvicinata all'Arcangelo Michele, i cui attributi sono la spada e la bilancia. Ricorda anche la pesa e la punizione dell'anima dopo la morte, tipica dell'iconografia egizia. Confronta anche Osiride, pesatore delle anime dei defunti. \u00c8 stata paragonata anche a Temi, dea greca del Diritto. A Diche, a Era-Giunone, ad Astarte. Astrologicamente \u00e8 Astrea."}
{"id": "1556747", "revid": "119550683", "url": "https://it.wikipedia.org/wiki?curid=1556747", "title": "L'Eremita", "text": "L'Eremita \u00e8 la nona carta degli Arcani Maggiori dei Tarocchi.\nAltri suoi nomi sono: il Vecchio, il Vegliardo, il Saggio, Diogene, l'Osservatore.\nRappresentazioni.\nUn vecchio saggio, con una lunga barba bianca in un ambiente buio e senza stelle (n\u00e9 sole) sorreggendosi ad un bastone o a una canna. \nIn analogia all'archetipo del vecchio saggio, e quindi colui che possiede la conoscenza del passato ed il compito del tramandarlo, colui che intraprende un percorso lento, la figura della carta ne mantiene tutti gli elementi: la postura gobba, il bastone, una piccola lanterna. Si appoggia a un nodoso bastone, col quale capta le energie istintive dell'universo, che sa di dover sottomettere e controllare perch\u00e9 non divengano distruttive. \nL'ambiente buio indica che l'Eremita \u00e8 colui che si \u00e8 distaccato dai comuni riferimenti (luoghi comuni mai realmente compresi-analizzati dai pi\u00f9 ma comunemente considerate \"verit\u00e0\" di riferimento). Mentre l'uomo comune ha vie rischiarate dai \"neon pubblicitari\" delle convenzioni, l'Eremita, distaccatosi da questo, procede (osserva e ricerca) indipendentemente alla ricerca della \"vera luce\" della Conoscenza (attraverso il proprio esperire). Tale \"processo-percorso\" di ricerca viene \"assolto\", o accompagnato, dalla \"fiamma-fuoco\" della \u201clanterna\u201d che indica la Simbiosi della Fiamma-Fuoco Primordiale con il genere umano. Questa \u00e8 tenuta nella mano \"destra\", parte governata dal cervello sinistro, che indica una continua ed attenta analisi consapevole ad ogni passo.\n\u00c8 la fiamma della lanterna che permette di illuminare e di mettere a fuoco e ci\u00f2 dice delle capacit\u00e0 dell'Attenzione da dirigere per illuminare e da mettere a fuoco per comprendere. In alcune rappresentazioni l'Eremita protegge la fiamma con un lembo del suo mantello, come a dire che quel sapere va coltivato e protetto, cos\u00ec come vanno protetti coloro che non sono pronti ad accoglierlo. L'Eremita \u00e8 avvolto da un mantello al fine di non \"disperdere\" senza motivo la \"luce interiore\" (del Cuore-Anima) che egli gi\u00e0 ha. Luce interiore (che fa diretto riferimento all'Anima) che \"gli altri\" comunque non potrebbero comprendere e \"mal giudicherebbero\".\nTale mantello, con l'ambiente buio indica anche del procedere solitario dell'Eremita che si \u00e8 isolato dagli altri, dai luoghi comuni e dalla cosiddetta normalit\u00e0.\nNella mano sinistra regge un \"bastone\" ed indica la capacit\u00e0 di \"tastare\" il terreno attraverso l'esperire \u2026 e attraverso (anche) l'esperienza (memorie ed intuizione interiore ma anche Coscienza degli esperito) acquisito lungo il percorso (evolutivo) gi\u00e0 acquisito.\nPer ultimo ma certamente non per ordine rivelativo vi \u00e8 la posizione in piedi dell'Eremita. Tale posizione eretta indica uno stato attivo di osservazione e ricerca.\nNulla indica invece se l'Eremita stia camminando o sia fermo.\nSimbolismi.\nAlcuni vi hanno visto il grande Maestro, lo \"Svelatore delle Verit\u00e0\", che, celato, aiuta coloro che si sono persi e che si fidano di lui. \u00c8 considerato anche la verit\u00e0 velata, che solo un Filosofo Spirituale \u00e8 in grado di \"svelare\" e \"rivelare\". Per alcuni, \u00e8 l'essere (prima perso nella \"materialit\u00e0) che diviene alla spiritualit\u00e0 e alla evoluzione (numero 9 ovvero fine di un ciclo).\nSignificato.\nRappresenta l'osservazione, la ricerca e la comprensione e, di conseguenza, la sapienza e l'ascesa.\nPer alcuni l'Eremita rappresenta (tradizionalmente) la cautela e la prudenza (Eliphas L\u00e9vi ed altri) ma nell'osservazione della IX carta degli Arcani Maggiori nulla indica tali caratteristiche e certamente il \u201cbuio\u201d non comporta per l'Eremita n\u00e9 incertezza n\u00e9 timore visto che l'allontanarsi dalle \u201cluci comuni dei luoghi comuni\u201d (le verit\u00e0 superficiali) \u00e8 il presupposto stesso all'essere Eremita. L'Eremita quindi indica la ricerca mirata e la filosofia analitica attraverso l'attenta osservazione cosciente. Per Wirth \u00e8 l'esperienza. \u00c8 colui che da solo cerca la conoscenza e il sapere.\n\u00c8 dunque Il saggio, lo studioso o ancor meglio il \"filosofo delle verit\u00e0\" celate nelle profondit\u00e0 (oltre le superficialit\u00e0 apparenti e dei saperi solo \u201cmeccanicistici\u201d) e indica indirettamente anche lo Stato di Consapevolezza. Come tutti gli Arcani, il significato cambia non solo in base alla soluzione assunta nel gioco ma anche in base al verso in cui la carta compare: se dritta o rovesciata. Ad ogni modo si tratta di una carta molto lunga sia nel presentarsi che nel suo perdurare nel tempo, gli eventi preconizzati dall'Eremita potrebbero arrivare fino a sei mesi dal consulto e perdurare molto di pi\u00f9.\nCarta dritta.\nL'Eremita \u00e8 una carta che dice del dover \"procedere\" attraverso una propria (nuova) ricerca e al di la dei \"solchi\" dei \"luoghi comuni\" o del proprio \"obsoleto\" sapere (punti di riferimento). Viene richiesto, per procedere oltre di saper-poter accedere a nuove Logiche interpretative della realt\u00e0 e di se stessi nel mondo per rinascere. Indica anche che ci\u00f2 pu\u00f2 essere fatto solo attraverso una nuova scoperta della simbiosi con la \"Fiamma-Fuoco\" primordiale che corrisponde ad un allineamento dell'io (psicologico) alla propria Anima. Nel Buddismo sarebbe rappresentato come la fase di \u201capprendimento\u201d per poter procedere oltre a Maya. \nAnche se lento, l'Eremita si muove, in modo sicuro e prudente, si tratta quindi di un cambiamento, di una fase di gestazione prima di raggiungere qualcosa di concreto e destinato a durare. Al consultante viene chiesta perseveranza e pazienza, fiducia e ricerca, con la promessa di un buon risultato che anche se sembra lontano \u00e8 molto pi\u00f9 che raggiungibile. Suggerisce di non farsi demoralizzare e di resistere, perch\u00e9 le forze dell'universo sono dalla sua parte. Sono assicurati aiuti e buoni consigli, e una forte protezione, e ancora assicura che si \u00e8 sulla giusta via. Simboleggia un ottimo legame con il proprio inconscio e la capacit\u00e0 di interpretare i sogni.\nIn amore l'eremita pu\u00f2 simboleggiare una riscoperta della sessualit\u00e0 e di tutte le emozioni a essa legate, oppure un amore pi\u00f9 spirituale che erotico; una forte intesa destinata a durare. Il pi\u00f9 delle volte l'Arcano annuncia un periodo di solitudine, teso per\u00f2 a grandi sviluppi a venire e alla necessit\u00e0 di ritrovare se stessi.\nSul lavoro invece assicura buone riuscite, ma enfatizza la necessit\u00e0 di perseverare nel tempo e costruire passo dopo passo, anche quando tutto sembra immobile e impossibile. Si invita a perseverare con forza e dedizione. \nNelle letture in cui l'Arcano raffigura una persona, si tratta spesso di una persona anziana oppure molto saggia che ha raggiunto un elevato livello spirituale. Molto spesso si tratta di una persona che arriva per aiutare, benevola e ben disposta; ancora pi\u00f9 spesso si tratta di un membro della famiglia di sesso maschile, pi\u00f9 grande del consultante, come il padre, il nonno o addirittura un antenato.\nCarta rovesciata.\n\u00c8 una carta che, indica \"superficialit\u00e0\u201d e \u201cdipendenza\" a riferimenti personali obsoleti (per la propria crescita evolutiva...), a riferimenti \"mai realmente analizzati-interpretati\" (= luoghi comuni) che sono una vera e propria \"prigione\" (psicologica) dalla quale bisogna (necessariamente) uscire. Indica quindi anche egoismo ed egocentrismo.\nRiferimenti storici e iconografici.\nPer la sua incessante ricerca \u00e8 paragonato al filosofo Diogene. Per l'et\u00e0, a Matusalemme. Per gli aspetti magici, a Apollonio di Tiana, mago e taumaturgo. Non mancano gli aspetti che lo avvicinano al cieco Tiresia, profeta e indovino, che si dice visse sette generazioni umane. Nella dietrologia, \u00e8 il Grande Vecchio."}
{"id": "1556748", "revid": "88740", "url": "https://it.wikipedia.org/wiki?curid=1556748", "title": "Pagani (disambigua)", "text": ""}
{"id": "1556750", "revid": "834", "url": "https://it.wikipedia.org/wiki?curid=1556750", "title": "Il Mago", "text": ""}
{"id": "1556751", "revid": "119554531", "url": "https://it.wikipedia.org/wiki?curid=1556751", "title": "La Ruota della Fortuna (tarocchi)", "text": "La Ruota della Fortuna \u00e8 la decima carta degli arcani maggiori dei tarocchi; \u00e8 conosciuta anche come La Fortuna o La Ruota.\nRappresentazioni.\nNei tarocchi di Marsiglia la carta raffigura una ruota della fortuna con tre figure: in alto vi \u00e8 una sfinge con una spada, simbolo della giustizia, sulla destra, in fase ascendente, un cane con collare, simbolo di sottomissione, mentre sulla sinistra, in fase discendente, una scimmia che simboleggia la decadenza.\nNei tarocchi Rider-Waite troviamo ai quattro lati della carta i simboli dei quattro evangelisti, mentre sulla ruota vi sono la sfinge, una figura umana con testa canina ed un serpente, simbolo del peccato. Sulla ruota trovano posto i simboli dei quattro elementi naturali e la scritta TARO, anagramma di ROTA (ruota in lingua latina).\nSimbolismo.\nLa carta simboleggia il fato, l'equilibrio precario e la mutevolezza della sorte: tutto evolve e ci\u00f2 che sta in alto cadr\u00e0 e viceversa."}
{"id": "1556752", "revid": "30300", "url": "https://it.wikipedia.org/wiki?curid=1556752", "title": "L'Innamorato", "text": ""}
{"id": "1556754", "revid": "253269", "url": "https://it.wikipedia.org/wiki?curid=1556754", "title": "Lurene Tuttle", "text": "Caratterista sul grande schermo, tra i suoi film pi\u00f9 famosi va menzionato il thriller \"Psyco\" (1960), diretto da Alfred Hitchcock, in cui apparve nel ruolo di Eliza Chambers, moglie dello sceriffo.\nDoppiatrici italiane.\nFonte parziale: Il mondo dei doppiatori"}
{"id": "1556755", "revid": "119554556", "url": "https://it.wikipedia.org/wiki?curid=1556755", "title": "La Forza", "text": "La Forza \u00e8 uno degli arcani maggiori dei tarocchi, ed \u00e8 numerata XI o VIII a seconda del mazzo di carte usato.\nRappresentazioni.\nLa carta raffigura una donna con il copricapo a forma di otto orizzontale, simbolo dell'infinito, che tiene aperta la bocca di un leone.\nSimbolismo.\nLa donna simboleggia la fortezza, la disciplina, la forza interiore, il coraggio, la sicurezza.\nNei tarocchi Rider-Waite la carta presenta il numero otto, invece dell'undici, che ha invece La Giustizia, per l'influenza della posizione astrologica dei segni zodiacali del Leone e della Bilancia, simboli delle carte."}
{"id": "1556761", "revid": "200568", "url": "https://it.wikipedia.org/wiki?curid=1556761", "title": "Cura\u00e7ao (liquore)", "text": "Il Cura\u00e7ao \u00e8 un liquore a base di scorze di \"laraha\", un tipo di arancia dal caratteristico sapore amaro che cresce a Cura\u00e7ao, isola caraibica del Regno dei Paesi Bassi. Tale pianta \u00e8 una variet\u00e0 di arancia amara non nativa dell'isola, ma importata dagli spagnoli. Il suolo povero di nutrienti e il clima arido di Cura\u00e7ao hanno cambiato il gusto iniziale del frutto, creando questa variet\u00e0 (\"laraha\").\nDescrizione.\nScoperto per caso, il liquore fu affinato e commercializzato da una famiglia spagnola dell'isola di Cura\u00e7ao, la famiglia Senior, nel corso del XIX secolo.\nPer fabbricare il liquore vengono fatte essiccare le scorze d'arancia, in modo da far sprigionare i dolci oli essenziali. Successivamente vengono fatte macerare in alcool, zucchero e acqua per diversi giorni per poi filtrare il tutto e aggiungendo alcune spezie.\nIl liquore ha un deciso gusto di arancia con gradazione alcolica e amarezza del gusto variabili a seconda del produttore. Il colore \u00e8 generalmente trasparente, ma vengono spesso commercializzate versioni colorate di verde, rosso, arancione e, spessissimo, blu.\nIl Blue Cura\u00e7ao \u00e8 utilizzato principalmente per \"cocktail\" esotici come lo Swimming Pool."}
{"id": "1556768", "revid": "119550479", "url": "https://it.wikipedia.org/wiki?curid=1556768", "title": "La Temperanza", "text": "La Temperanza \u00e8 la quattordicesima carta degli arcani maggiori dei tarocchi.\nRappresentazioni.\nSolitamente \u00e8 rappresentata come una figura femminile che travasa dell'acqua da un recipiente in un altro. La figura pu\u00f2 diventare un angelo o una dea in alcune rappresentazioni, mentre i recipienti sono solitamente due anfore o due coppe.\nNei mazzi Visconti-Sforza questa donna \u00e8 l'allegoria della temperanza o moderazione, una delle virt\u00f9 cardinali del Cattolicesimo. In seguito allo sviluppo pittorico e all'analisi esoterica dell'immagine a questa figura sono state in seguito attribuite la ricerca di equilibrio, diventare coppa per accogliere."}
{"id": "1556770", "revid": "1305772", "url": "https://it.wikipedia.org/wiki?curid=1556770", "title": "Sant'Isidoro", "text": ""}
{"id": "1556771", "revid": "119550472", "url": "https://it.wikipedia.org/wiki?curid=1556771", "title": "Il Diavolo (tarocchi)", "text": "Il Diavolo \u00e8 la quindicesima carta degli arcani maggiori dei tarocchi.\nRappresentazioni.\nNei mazzi pi\u00f9 antichi, come i mazzi Visconti-Sforza, le lame con l'immagine del diavolo sono andate perse, per cui non vi \u00e8 alcun riferimento iconografico su come potesse essere rappresentato in origine.\nVi sono rappresentate tre figure in piedi. In mezzo, su un piedistallo, vi \u00e8 il diavolo con tutte le caratteristiche tipiche (ali di pipistrello, piedi caprini, testa cornuta), questa figura \u00e8 un ermafrodito perch\u00e9 ha gli organi sessuali maschili ma al tempo stesso i seni sviluppati. Le due figure sono un uomo e una donna rappresentati nudi legati da una catena per il collo al piedistallo.\nSimbolismi.\nLa simbologia \u00e8 semplice, due persone di sesso diverso si fronteggiano e sono legati all'altare del demonio che regna su di loro.\nSignificato.\n\u00c8 la carta che rappresenta la lussuria, la debolezza umana verso gli eccessi, la seduzione, gli istinti pi\u00f9 selvaggi ma soprattutto il legame inconscio a sentimenti istintivi e deleteri.\nPu\u00f2 indicare a volte semplicemente una forte arrabbiatura o nei consulti per l'amore, una grande carica erotica ma in senso negativo, come una carica che porta solo all'aspetto peggiore delle cose."}
{"id": "1556773", "revid": "736476", "url": "https://it.wikipedia.org/wiki?curid=1556773", "title": "Ian Lougher", "text": "\u00c8 famoso per le 9 vittorie alla North West 200, le 10 al Tourist Trophy e le 32 alla \"Southern 100 Races\" ottenute in carriera.\nCarriera.\nInizi\u00f2 correndo diverse gare nel sud del Galles tra il 1982 e il 1989. La sua prima gara \u00e8 stata a Llandow su una Yamaha RD 400 e la prima gara vinta \u00e8 del 1983 a Pembrey.\nLa prima partecipazione al Manx Grand Prix dell'Isola di Man di Ian Lougher \u00e8 stata nel 1983 nella gara Newcomers 350cc Junior. Questa gara Newcomeers (dei \"nuovi arrivati\") \u00e8 considerata una classica e quell'edizione \u00e8 stata vinta da Robert Dunlop con Steve Hislop in seconda posizione e Ian Lougher al 3\u00ba posto alla media 100.62\u00a0mph.\nNel 1984 Ian Lougher torn\u00f2 al Manx GP ma s'infortun\u00f2 in una caduta sul Mountain Mile mentre correva con una Armstrong 250 nel Junior Manx Grand Prix.\nIl Duke Road Race Rankings dalla data della sua creazione (2002) \u00e8 stato dominato da Ian Lougher, che ha vinto 3 volte e non si \u00e8 mai piazzato dopo la 3\u00aa posizione."}
{"id": "1556775", "revid": "196390", "url": "https://it.wikipedia.org/wiki?curid=1556775", "title": "Gemara", "text": ""}
{"id": "1556790", "revid": "1305772", "url": "https://it.wikipedia.org/wiki?curid=1556790", "title": "Tia Mowry", "text": "In Italia \u00e8 famosa soprattutto perch\u00e9 lei e la sorella gemella Tamera Mowry sono le protagoniste della sitcom \"Sister, Sister\", nella quale interpretava Tia Landry e le protagoniste del film Disney per la televisione \"Twitches - Gemelle streghelle\" (dove era Alexandra Fielding) e nel seguito \"Twitches - Gemelle streghelle 2\"\".\nBiografia.\nNascita.\nMowry \u00e8 nata a Gelnhausen, Germania, da Darlene Flowers, che dirige la carriera delle sue figlie e che fa anche la guardia del corpo, e da Timothy Mowry. Sua madre \u00e8 afro-americana, mentre suo padre \u00e8 anglo-americano; i due si incontrarono per la prima volta al liceo a Miami. \u00c8 la sorella pi\u00f9 grande tra Tavior e Tahj Mowry. \u00c8 invece pi\u00f9 giovane di sua sorella gemella, Tamera, di soli due minuti.\nCarriera.\nMowry e sua sorella entrarono nel mondo dello spettacolo mentre la loro famiglia si stava stabilendo nel Texas. All'et\u00e0 di 12 anni convinsero la loro mamma a trasferirsi in California con loro per proseguire una vita da attori. Cos\u00ec nel 1990, insieme con la loro famiglia si trasferirono in California permanentemente e iniziarono ad apparire in alcune pubblicit\u00e0 e ad avere piccoli ruoli in alcune serie televisive.\n\u00c8 conosciuta per aver interpretato il ruolo di Tia Landry, una gemella separata al momento della nascita e riunita con sua sorella nell'adolescenza nella serie \"Sister, Sister\". \nDopo che la serie fu cancellata le due sorelle iniziarono a studiare psicologia alla Pepperdine University. Venne anche in Europa per studiare materie umanistiche e per imparare la lingua italiana per un periodo. Insieme con sua sorella apparve nel film \"The Hot Chick\" interpretando le \"cheerleader\". Nel 2005 Mowry e sua sorella entrarono nel cast del film Disney per la televisione \"Twitches - Gemelle Streghelle\" e due anni dopo nel sequel \"Twitches - Gemelle Streghelle 2\".\nNel 2007 \u00e8 anche apparsa in un episodio di America's Next Top Model.\nVita privata.\nMowry risiede a Los Angeles con il suo chihuahua, che ha chiamato Chico.\nNel 2008 ha sposato l'attore Cory Hardrict; dopo il matrimonio, \u00e8 spesso accreditata come Tia Mowry-Hardrict. La coppia ha un figlio di nome Cree, nato il 28 giugno 2011.\nNel 2017 Tia annuncia, attraverso una foto pubblicata sul suo profilo Instagram, di essere in dolce attesa per la seconda volta."}
{"id": "1556792", "revid": "15756", "url": "https://it.wikipedia.org/wiki?curid=1556792", "title": "Isabella Teotochi Albrizzi", "text": "Biografia.\nInfanzia.\nElisabetta (o Elisa) Teotochi nasce infatti a Corf\u00f9, allora possedimento della Serenissima Repubblica di Venezia, nel 1760, forse il 16 giugno.\nLe poche notizie sulla sua adolescenza sono per lo pi\u00f9 inquinate dall'aneddotica ottocentesca: Luigi Carrer, dopo aver descritto il carattere dei genitori (\u00abII padre, conte Antonio Teotochi, avea sortita dalla natura una tempera mite e soave, lasciava andare le cose alla china; ma la madre, la contessa Nicoletta Veja, era donna del pi\u00f9 fermo volere, e tale che le cose dimestiche dal suo cenno onninamente pendeano\u00bb), narra ad esempio di uno scampato incidente con lo schioppo di uno dei suoi fratelli a causa del quale Elisa \u00abfu presso a perdere uno per lo meno degli occhi tanto indi lodati\u00bb.\nElisabetta, di madrelingua greca, ricevette nozioni di letteratura italiana e francese.\nMatrimonio con Carlo Antonio Marin.\nAll'et\u00e0 di sedici anni, nel 1776, per volont\u00e0 dei genitori sposa il Sopracomito di galea Carlo Antonio Marin, dal quale avr\u00e0, l'anno successivo, un figlio, Giovan Battista Marin, affettuosamente soprannominato \"Titta\".\nQuest'unione, destinata a concludersi burrascosamente alcuni anni pi\u00f9 tardi, viene per lo pi\u00f9 descritta dai biografi come infelice.\nNel 1778 una nuova carica imponeva al Marin di far ritorno a Venezia, citt\u00e0 che, pur oppressa dalla decadenza politica ed economica, ferveva di dibattiti culturali e scientifici.\nLa coppia si stabilisce nella casa a San Benedetto dove abitavano, oltre al padre e agli zii, anche gli altri fratelli di Carlo Antonio. Inevitabili furono le difficolt\u00e0 d'inserimento della giovanissima sposa greca dalla \u00abfolta e inanellata chioma, col vivo lampo negli occhi, colle ingenue grazie del volto rivelanti il candore dell'anima [...] vera bellezza greca, vero modello di Fidia\u00bb. Ricordando questi anni difficili e incerti, la dama, ormai abile \"femme d'esprit\", scriver\u00e0:\nDopo un soggiorno di due anni, dal 1778 al 1780, a Sal\u00f2, dove Carlo Antonio era stato nominato Provveditore e Capitano, i coniugi Marin fanno nuovamente ritorno a Venezia. Vista l'insopportabile prospettiva di ritornare ad abitare assieme alla numerosa parentela del Marin, Bettina convince il marito ad affittare una casa in calle delle Balotte, dietro la Chiesa di San Salvador. Incomincia dunque una nuova fase nella vita della donna.\nNascita del salotto.\nA un secolo e mezzo dalla nascita del primo salotto che si conosca, l'H\u00f4tel de Rambouillet, nel 1607, diretto dalla marchesa Catherine de Vivonne de Rambouillet, era ormai diffusa anche nella laguna la moda d'oltralpe del \"salon\". In accordo con le nuove e rivoluzionarie idee che ormai permeavano la societ\u00e0 veneziana, veniva dato grande significato alle capacit\u00e0 intellettuali della persona, riconosciute come forte elemento ugualitario. Anche alla donna quindi, qualora dimostrasse di esser colta, veniva riconosciuto un ruolo intellettuale paritario.\nCon l'ascesa del marito a pi\u00f9 alte cariche, Elisabetta ha modo di affinare la propria cultura, spronata dal coniuge e dallo stesso ambiente che le si \u00e8 creato intorno.\nLo \u00abscelto crocchio\u00bb, composto da alcuni \"habitu\u00e9\" e di pochi ospiti occasionali, si ritrova pi\u00f9 volte alla settimana nello stanzino di compagnia in calle delle Balotte e ben presto, da comparsa silenziosa, la dama diviene protagonista, in virt\u00f9 di quell'\"attrayante malignit\u00e9\" descritta da Denon nei propri carteggi.\nNegli anni successivi, tra i frequentatori del salotto della Teotochi spiccarono Ugo Foscolo, Ippolito Pindemonte, Vincenzo Monti, Aurelio de' Giorgi Bertola, abate riminese, autore di liriche di ispirazione arcadica, Melchiorre Cesarotti, autore di una traduzione dell'Ossian, Anton Maria Lamberti, famoso per i suoi versi in dialetto veneziano, l'abate Francesco Franceschinis, rettore dell'Universit\u00e0 di Padova, la \"salonni\u00e8re\" veneziana Giustina Renier Michiel, Antonio Canova, il famoso teorico dell'arte Leopoldo Cicognara, i nobili Lauro e Angelo Querini, quest'ultimo senatore della Serenissima, sostenitore delle idee riformatrici di Scipione Maffei e proprietario di una splendida villa ad Altichiero, dove raccolse una grande quantit\u00e0 di reperti archeologici egizi, il patrizio padovano Costantino Zacco, i nobili Pesaro, Mocenigo, Dolfin, Tron, Stefano Arteaga, critico e autore de \"La Rivoluzione del teatro musicale italiano\", lo storico e filologo corcirese Andrea Mustoxidi, Jean-Baptiste-Gaspard d'Ansse de Villoison, filologo francese impegnato in quegli anni nello studio dei manoscritti conservati alla Biblioteca Marciana, Dominique Vivant Denon, incisore e scrittore parigino futuro direttore del Louvre, la celebre Madame de Sta\u00ebl, Aubin-Louis Millin, Johann Wolfgang von Goethe, George Gordon Byron, Walter Scott, lo scozzese Sir William Hamilton, archeologo e vulcanologo, ambasciatore inglese a Napoli, il viaggiatore Michele Sorgo e altri ancora.\nSembra per\u00f2 che Carlo Antonio Marin, amante della vita in villa, non fosse troppo compiaciuto delle assemblee mondane; tale disprezzo si evince da una lettera in cui redige, ad uso privato della consorte, quasi un trattato sulla conversazione, criticando gli assidui frequentatori della sua stessa casa:\nElisabetta, disdegnando la \"reggia\" di Gardigiano, in realt\u00e0 una rustica abitazione nella campagna veneziana, trascorre molto tempo a Venezia, affinando le proprie virt\u00f9, curando la bellezza, ampliando la cultura letteraria e apprendendo l'arte di colpire il debole delle persone e quella di assecondarle.\nCarattere e filosofia di vita.\nIn questo periodo Elisa, com'era consuetudine per una dama di rango, dispone di un piccolo casino al ponte dei Bareteri, a pochi passi da Calle delle Balotte. \u00c8 questa la destinazione che appare sulle lettere a lei indirizzate, almeno a partire dal 1785. Qui, finalmente in un salotto tutto suo, pu\u00f2 calarsi nell'impegnativo ruolo della \"salonni\u00e8re\": mettere in risalto le personalit\u00e0 che la attorniano, le loro idee pi\u00f9 che se stessa, dando modo a ciascuno di sentirsi protagonista; un'arte che trover\u00e0 seguito anche nel fittissimo intreccio delle sue corrispondenze. Tanto maggior successo otteneva poi la Marin che univa alle grazie dell'intelletto quelle della persona e stringeva a s\u00e9 i migliori ingegni dell'epoca con i sottili lacci delle segrete relazioni mondane.\nL'intrigante capacit\u00e0 della dama di parlare per fini allusioni, calibrate per chi possa intenderle, e nel tempo stesso prive di carica polemica per chi, invece, non sia in grado di apprezzarle, \u00e8 rilevata da Stefano Arteaga nei termini di \"acuta e maligna delicatezza\".\nPer condurre la conversazione nel salotto le era poi necessario avere conoscenze generali ma puntuali di storia, scienze, arte, medicina, e saper dare ad ognuno la risposta appropriata. Scrive infatti Antonio Meneghelli: \u00abchi eseguisce un'aria affidato agli orecchi, \u00e8 malfermo cantore; ed ella volea conoscere per principii quanto raccoglieva dagli altri, per principii il molto che da' suoi studii traeva\u00bb.\nL'essere al centro dell'attenzione, in modo discreto, da padrona di casa, proponendo di volta in volta l'argomento di discussione e gestendo con garbo e superiorit\u00e0 la conversazione, impone alla dama di dominare il suo temperamento \"passionale e maschio\". Elisabetta continua per\u00f2 allo stesso tempo a vivere le \u00abbelle passioni\u00bb e a cogliere appieno le gioie della vita, secondo convinzioni che troviamo enunciate nelle sue lettere:\nAlla filosofia di Bettina aderisce anche il conte Tomaetto Mocenigo Soranzo, il quale, scrivendole in proposito, esprime cos\u00ec la propria opinione:\nCompaiono in questo periodo anche le prime accattivanti ambiguit\u00e0 nell'intento celebrativo, ora a favore dell'ingegno, ora dell'avvenenza. Michele Sorgo scrive infatti:\nStefano Arteaga evidenzia invece le sue debolezze:\nSono invece di segno opposto le parole che la Marin indirizza a Vivant Denon, suo cicisbeo tra il 1788 e il 1793, durante un periodo in cui la laguna, ritiratasi, aveva trasformato i canali in strade di limo profondissimo, turbando cos\u00ec le abitudini galanti dei due:\nAl di sotto dell'apparente ed ostentata imperturbabilit\u00e0 e del \"genio filosofico\", in Elisa sembra dunque muoversi una mai sopita ansia di attivit\u00e0 che, come nota Antonio Meneghelli, traspare dagli \"occhi scintillanti\" del ritratto di \u00c9lisabeth Vig\u00e9e Le Brun.\nAbitudini letterarie.\n\"Insolente\", resistente ad ogni imposizione, agli esordi della sua lunga carriera di \"salonni\u00e8re\" la contessa si mostra assai poco incline a cedere alle opinioni altrui. Anche nello scegliere gli studi e le letture, in questi primi anni, pi\u00f9 che da una rigorosa disciplina, Bettina sembra guidata dal proprio intuito e dal proprio gusto.\nAttenta all'influenza della letteratura francese, adotta per lo pi\u00f9 nella corrispondenza la lingua transalpina, motivando la scelta in maniera originale:\nIl Meneghelli descrive nella sua biografia le abitudini di Elisa:\nSpecifica inoltre come questo \"vivere a s\u00e9\" fosse anche per consiglio di Ippolito Pindemonte.\nPoi continua:\nPrimi tentativi letterari e artistici.\n\"Letterata per contatto di Letterati\", Isabella d\u00e0 prova di continui tentativi poetici che a volte mostra agli ospiti delle proprie stanze, quasi a perpetuare la moda arcadica che, nonostante le suggestioni preromantiche, \u00e8 molto forte nella dama. Suscita in tal modo la preoccupazione di Ippolito Pindemonte, vigile controllore delle fortune della giovane:\nNelle lettere come nei versi la dama \u00e8 spesso influenzata dal destinatario, ora Pindemonte ora Bert\u00f2la. Nello scrivere a quest'ultimo, nota Cinzia Giorgetti, la marcata differenza rispetto alla abituale scrittura epistolare evidenzia quanto vi sia di consapevolmente ricercato nelle lettere all'abate, per le quali utilizza \"un'inconsueta fraseologia e modulazione di sentimento\". Tale adeguamento, pi\u00f9 che un'esigenza tattica di piacere al destinatario, pare \"una prima forma di comprensione del modello, preludio di una pi\u00f9 acuta espressione critica\".\nIsabella in questo periodo trascorre molto del suo tempo a leggere e a stendere i primi abbozzi dei famosi \"Ritratti\", facilitata dalla sua cultura e dalle conversazioni del salotto, attraverso le quali diviene maestra nel conoscere l'animo degli uomini. Nelle allusioni di Pindemonte ai caratteri degli ospiti del \"salon\" \u00e8 possibile intravedere come nella Teotochi si sia delineato l'interesse alla descrizione di tipi ed atteggiamenti:\nContemporaneo al delinearsi dell'interesse per lo schizzo psicologico \u00e8 l'abbandono dell'incerta sperimentazione lirica:\nAl di l\u00e0 degli influssi provenienti in parte dall'interesse per la letteratura francese, in parte dalle natie ascendenze corciresi, la prosa di Isabella \u00e8 per\u00f2 maculata di evidenti imperfezioni, anche dialettali:\nLe licenze grafiche e grammaticali sono d'altronde le stesse del padre, il conte Antonio Teotochi. La parziale mancanza di padronanza espressiva ed il processo di adeguamento che Isabella affronta si rilevano nelle note lessicali e linguistiche che ella appone, fino ad et\u00e0 matura, qua e l\u00e0 nei suoi quaderni, precisazioni quali \"Galeato vale elmato\" o \"spegazzo in italiano si dice sgorbio-sgorbj\".\nAllontanamento di Denon e partenza di Marin.\nProprio in questo periodo, in tempi nei quali lo splendore e lo sfarzo nascondevano i germi del decadimento e la paura per i moti francesi irrigidiva anche i mondani costumi lagunari, Isabella era all'apice della celebrit\u00e0: Marco Aurelio Soranzo scriver\u00e0 nel 1791 un \"Ritratto di Isabella\", mentre l'anno dopo verr\u00e0 pubblicata, per volont\u00e0 del conte Zacco, una silloge in onore della dama, \"L'originale e il ritratto\", con testi di Denon, Bert\u00f2la, Giovanni ed Ippolito Pindemonte, Franzoia, Cesarotti, Pagani-Cesa, Zaramellino, Sibiliato, Lamberti e Mollo.\nA turbare la vita di Isabella, al punto da farla dimagrire vistosamente, \u00e8 un'informativa inviata a Vivant Denon, sospettato di spionaggio, nella quale si legge:\nLo si accusa di aver procurato degli incontri tra l'abate Zannini, gi\u00e0 precettore d'Isabella, e d'Henin, ex-direttore del dipartimento degli Affari Stranieri francese e futuro ministro di Francia a Venezia nel periodo rivoluzionario, di aver costituito un club giacobino nelle stanze di Isabella, di aver impiantato traffici illeciti di vino e di ricavarne alti guadagni.\nL'incisore partir\u00e0 definitivamente da Venezia il 15 luglio 1793, ma il rapporto epistolare tra i due continuer\u00e0 per molto tempo.\nPer Isabella si prospetta inoltre un lungo allontanamento da Venezia: Carlo Antonio ha infatti ottenuto nel giugno 1793 l'alto incarico di Provveditore nelle isole di Cefalonia e Itaca. La dama oppone un netto rifiuto a questa eventualit\u00e0, rifiuto motivato, sostiene, dalla necessit\u00e0 di rimanere a Venezia per poter seguire il figlio nel compimento dei suoi studi.\nInvece, il Marin i primi di settembre, ritirato Giovan Battista Marin dal Collegio del Seminario vescovile di Treviso, decide di portarlo con s\u00e9 nel lungo viaggio in carrozza da Venezia a Otranto, da dove si sarebbero imbarcati per la Grecia. Dopo aver percorso la penisola, fermandosi nelle maggiori citt\u00e0 e facendo apprezzare a \"Titta\" le bellezze archeologiche di Napoli e Roma, Carlo Antonio arriva, verso la fine di ottobre, a Cefalonia. Da qui scrive all'amico Rocco Sardi, suo amministratore:\nIsabella scrive intanto al padre Antonio chiedendogli di raggiungerla a Venezia, sperando cos\u00ec di mettere a tacere le malelingue: egli vi giunger\u00e0 alla fine di ottobre.\nNel frattempo, ospite presso la villa dell'Inquisitore di Stato Giovanni Battista VI Albrizzi, conosce Angela Veronese, in Arcadia \"Aglaia Anassilide\", che pi\u00f9 tardi racconter\u00e0 con toni entusiastici l'incontro avvenuto all'ombra dei viali di villa Albrizzi:\nAnnullamento del matrimonio.\nNell'aprile del 1794 Isabella decide di sciogliere definitivamente i vincoli con il marito.\nIn maggio presenta all'arcivescovo di Corf\u00f9 un memoriale che annuncia ufficialmente la sua richiesta e viene fissata, per il mese di luglio, la data di presentazione dell'istanza di annullamento.\nL'apertura della causa di annullamento da Carlo Antonio Marin non sembra turbare la consuetudine delle riunioni serali, ed anzi, proprio in questo periodo, le stanze di Isabella inglobano la porzione pi\u00f9 attiva della cultura veneta di fine Settecento.\nNella primavera del 1795 l'incarico di provveditore sta ormai terminando e il Marin si prepara a tornare a Venezia, dove potr\u00e0 difendere con pi\u00f9 forza i propri diritti. \u00c8 proprio in questo periodo che sale la tensione tra Isabella e Carlo Antonio, che fino a quel momento aveva continuato a sperare e a inviare doni, come olio e rosolio, alla consorte.\nOttenuto da Corf\u00f9 un primo verdetto negativo all'annullamento, Isabella non rinuncia ai propri propositi: forte dell'aiuto, anche economico, dell'influente inquisitore Albrizzi e grazie alla mediazione di Pietro Pesaro, ambasciatore della Serenissima Repubblica a Roma, Isabella ottiene l'interessamento del pontefice. Per intercessione di Pio VI, il vescovo di Belluno Sebastiano Alcaini riceve infatti l'incarico di rivedere il processo di annullamento del matrimonio.\nIl 6 luglio 1795 arriva finalmente da Belluno risposta positiva all'annullamento.\nIsabella decide dunque di abbandonare le stanze in Calle delle Balotte e di trasferirsi negli angusti locali del suo casino. \u00c8 in questo periodo che Isabella si apre all'amore per un ragazzo che ha la met\u00e0 dei suoi anni, il diciassettenne Niccol\u00f2 Ugo Foscolo.\nL'amore iniziatico: Ugo Foscolo.\nIl giovane, dalla \"solcata fronte, il crin fulvo, le emute guance e l'ardito aspetto, sobrio, umano, leal, prodigo, schietto\" \u00e8 in quel tempo confinato a vivere in povert\u00e0 in campo de le gate con la madre Diamantina Spathis e la sorella Rubina. Nel salotto di Isabella era sbocciato prestissimo in lui un caldo sentimento verso l'esperta, affascinante compatriota.\nNon era un uomo facile, anzi \"d'indole bizzarra, tetra, selvaggia, ma uno sguardo, un sorriso d'Isabella lo rendeva amabile, dolce, faceto\". Ottenuto l'annullamento, la dama accoglie il giovane nel suo appartamento.\nSi \u00e8 discusso a lungo, soprattutto durante il XIX secolo, sull'interpretazione di un frammento dell'incompiuto romanzo autobiografico, \"Sesto tomo dell'io\", nel quale una \"celeste Temira\" inizia il giovane poeta all'amore:\nPer primo Ippolito Pindemonte, forse ricordando lo pseudonimo arcadico (\"Temira Parraside\") della famosa salottiera livornese Fortunata Sulgher, aveva attribuito a Isabella il soprannome di \"saggia Temira\" e gi\u00e0 ne \"Il tempio di Cnido\" di Montesquieu una Temira sacerdotessa di Venere induceva all'amore.\n\u00abTemira era dunque Isabella? Manca ogni rigore di certezza storica, ci si deve fermare alle supposizioni\u00bb.\nIn questo periodo Isabella, non potendo contare che sulle esigue rendite del padre e sui prestiti degli amici, in particolare di Iseppo Albrizzi, \u00e8 costretta a sospendere le riunioni nel suo famoso salotto:\nNuovo matrimonio.\nAntonio Meneghelli, nella sua opera biografica, sottolinea fermamente che:\nLa decisione \u00e8 comunque per lo meno prefigurata gi\u00e0 tre mesi dopo la conferma dell'annullamento, il 10 ottobre 1795, quando Isabella informa Denon dell'intenzione di unirsi al conte Albrizzi. Denon, nel frattempo sempre pi\u00f9 impegnato a dirigere la politica culturale di Napoleone e a radunare le migliori opere d'arte di Francia, le risponder\u00e0 da Parigi:\nAggiunge infatti Meneghelli che \"...l'Albrizzi vedea a malincuore non lontana la morte del padre di lei, molto inoltrato negli anni, e quindi vicino il momento in cui sola, e a prezzo di una dote non pingue, avrebbe dovuto condurre la vita. Trovava perci\u00f2 necessario un punto di appoggio\".\nIl matrimonio venne celebrato in segreto il 28 marzo 1796: \"...per istendere un velo sulla cosa, per far lacere que'molti che troppo si occupano de' fatti altrui\" e probabilmente per allontanarla dai dissapori nati tra i fratelli a causa dell'unione, \"...l'Albrizzi s'avvis\u00f2 di far imprendere alla dolce compagna un viaggio\".\n\"Grand Tour\".\n\"Preceduta dalla fama, scortata da molte e molte lettere\" Isabella parte da Venezia in aprile, accompagnata dal precettore Sebastiano Salimbeni e dal padre, per un classico \"grand tour\".\nVisita dapprima Bologna, Firenze, Pisa, citt\u00e0 nelle quali la dama si concentra soprattutto nella visita di gallerie e musei. Durante il \"tour\" scrive diari di viaggio ispirandosi a modelli quali ad esempio Johann Wolfgang von Goethe, da lei ospitato nel maggio del 1790.\nIsabella rimane particolarmente affascinata dalla capitale toscana, dove arriva il 27 aprile e vi si trattiene pi\u00f9 del previsto: ricevuta a corte il primo maggio, non riesce invece a incontrare Vittorio Alfieri e la contessa d'Albany.\nIn maggio arriva a Roma, citt\u00e0 che in seguito definir\u00e0 \u00abil pi\u00f9 bel sogno della mia vita\u00bb. Entra in contatto con \u00abmolti maestri nello studio dell'erudizione e nel retto giudicare dei lavori d'arte\u00bb, tra cui l'ambasciatore veneto Pietro Pesaro, Daniele Francesconi, futuro bibliotecario all'universit\u00e0 di Padova, il critico teatrale Stefano Arteaga e l'archeologo Ennio Quirino Visconti, direttore del Museo Pio-Clementino.\nAccompagnata da Pesaro e Visconti visita lo studio di Antonio Canova, a Roma dal 1781, in via del Babuino e ha modo di ammirare villa Adriana a Tivoli. Nonostante l'asprezza del percorso e l'esperienza inconsueta per una dama di aprirsi la strada tra le macerie, Isabella si fa calare con le corde all'interno degli ampi ambienti scoperti nel '500 presso la Basilica di Santa Prassede e allora non ancora identificati con la Domus Aurea.\nScriver\u00e0 in proposito:\nIsabella \u00e8 per\u00f2 tormentata dai timori:\nTramonto della Serenissima: la vita in villa e il salotto.\nIl primo giugno 1796 le truppe francesi entrano in Verona: per la prima volta, dopo quattro secoli di tranquillit\u00e0, un esercito straniero turbava le campagne della Serenissima Repubblica di San Marco.\nPressata da queste drammatiche notizie Isabella interrompe il proprio \"grand tour\" italiano per recarsi precipitosamente a Venezia. Pochi giorni dopo il suo rientro, i coniugi Albrizzi si trasferiscono in campagna.\nVilla Albrizzi, costruita attorno al 1670, pochi anni dopo l'iscrizione della famiglia nel Libro d'Oro della Nobilt\u00e0, sorge lungo il Terraglio, l'ampia strada che collega Mestre a Treviso, all'altezza di San Trovaso. \u00c8 affiancata da due eleganti barchesse progettate dall'architetto palladiano Andrea Pagnossin verso il 1710. La barchessa sud fu decorata nel corso del settecento con un ampio ciclo mitologico che doveva illustrare agli ospiti la gloria degli Albrizzi, il loro amore per la pittura, l'architettura, la scultura e la musica, oltre che per la caccia e l'agone fisico: la sala centrale \u00e8 infatti decorata con la Corsa con le bighe, il Lancio del disco, il Pugilato e la Lotta libera. Un ciclo di affreschi dedicati ai giochi non era consueto nelle ville venete e stup\u00ec piacevolmente Goethe.\nIn villa la vita trascorre serena: in una delle due barchesse Isabella fa erigere un teatrino dove recita, insieme all'amico Louis-Fran\u00e7ois Benoiston de Ch\u00e2teauneuf, le migliori tragedie di Voltaire.\nIn ottobre giunge ospite in villa anche Foscolo. Dopo pochi mesi per\u00f2, forse proprio a causa del matrimonio di Isabella, recide in modo netto, per anni, ogni occasione di contatto con lei. Poco tempo dopo avrebbe iniziato la stesura delle \"Ultime lettere di Jacopo Ortis\" e quasi certamente, risultando vistosa la componente autobiografica, Isabella influ\u00ec nella sofferta e impetuosa composizione del romanzo.\nIn particolare sembra puntuale riferimento all'amata la lettera datata Padova, 11 dicembre:\nJacopo Ortis racconta poi di essere andato a trovare la dama per recarle \u00abun certo libro di cui ella mi richiese\u00bb:\nNella Venezia inebriata dall'ultimo, effimero Carnevale, Isabella, potendo contare su maggiori disponibilit\u00e0 finanziarie, riapre il proprio salotto, ormai tra i pi\u00f9 illustri d'Italia, tra calle Cicogna e calle lunga di San Mois\u00e9, presso la corte di Ca' Michieli.\nLord Byron, frequentatore del salotto di Isabella durante i suoi soggiorni lagunari, trarr\u00e0 da queste riunioni mondane dettagliate conoscenze sulle vicende e sulle abitudini dei salotti veneziani trasponendole in seguito nel poema satirico \"Beppo, a Venetian story\".\nLa fine della Repubblica \u00e8 prossima: il 16 maggio 1797, dopo l'abdicazione del Maggior Consiglio, le truppe francesi sfilano in piazza San Marco.\nAnche se amica di molti sostenitori delle idee rivoluzionarie e di uomini legati al governo della Repubblica Francese, e apertamente incline alla cultura d'oltralpe, Isabella guardava nel pi\u00f9 profondo silenzio gli avvenimenti. Ha infatti pi\u00f9 fiducia nell'assolutismo illuminato che non nella rivoluzione francese. \u00abE fu a prezzo di quel nobile e avveduto silenzio, che libera continuava a conversare co'suoi\u00bb.\nMa a soli trenta chilometri dalla capitale, la vita in villa trascorre serena.\n\u00c8 proprio qui che Isabella, impegnata nella stesura dei \"Ritratti\", riapre il proprio salotto, recita opere francesi, organizza balli e cavalcate lungo gli ombrosi viali.\nGrazie all'interessamento di Denon i possedimenti di Iseppo rimangono intatti anche dopo il passaggio sotto l'Austria. Diversamente avverr\u00e0 per molte altre famiglie di spicco come i Bragadin, i Labia, i Giustinian, i Pisani Santo Stefano, i Marin e i Tiepolo.\nSecondo viaggio.\nDopo la firma del Trattato di Campoformio la situazione a Venezia sembra essersi stabilizzata: non avendo nulla da temere dal nuovo governo asburgico, Iseppo e Isabella decidono nell'estate 1798 d'intraprendere un nuovo viaggio lungo la penisola.\nGiunta a Firenze, Isabella s'immerge nell'arte e nella storia: le frenetiche visite dimostrano come il breve soggiorno di due anni prima non fosse riuscito ad appagare la sua curiosit\u00e0. La dama rimane particolarmente incantata dal Gabinetto Fisico e dalla Galleria degli Uffizi.\n\u00c8 proprio nella capitale toscana che Isabella prende spunto, da un'occasione di salotto, per la prima prova letteraria ufficiale, la \"Risposta della Signora Isabella Teotochi Albrizzi all'Abate Stefano Arteaga\". Nel giugno del 1799 le \"Lettere\" dovevano gi\u00e0 circolare ampiamente: il giudizio di Isabella travalicava ormai l'ambito del salotto.\nLe vicende politiche resero impossibile proseguire il viaggio verso Roma: gi\u00e0 nel febbraio 1798 l'esercito napoleonico era entrato in Roma e vi aveva favorito l'instaurazione di una Repubblica. Di l\u00ec a pochi mesi sarebbe stata la volta del regno di Napoli.\nIl 4 ottobre 1798 i coniugi Albrizzi ripartono alla volta di Venezia; vi arrivano alla fine del mese.\nMaturit\u00e0.\n\u00c8 durante l'inverno di quell'anno che Isabella rimane incinta di Iseppo Albrizzi: gli amici la vedranno, splendida della sua bellezza materna, come la dea Cerere:\nGiovanni Battista Giuseppe nasce il 26 agosto 1799 a Padova nel palazzo Albrizzi nella Parrocchia di San Lorenzo. Affettuosamente amato dagli amici di casa Albrizzi, \u00e8 soprannominato da Foscolo \"Pippi\". L'anno successivo il \"nobile putello\" sar\u00e0 il primo, a Venezia, a essere sottoposto alla vaccinazione antivaiolo.\nIntanto Isabella continua a dar vita al suo splendido salotto.\nTroviamo infatti in questi anni tra gli ospiti di Isabella il principe Oscar, futuro re di Svezia, il principe Hohenzollern, Carlo Luigi di Borbone duca di Lucca, il principe ereditario di Baviera, Johann Simon Karl Morgenstern, professore di letteratura greca e bibliotecario all'Universit\u00e0 di Tartu, Johan David \u00c5kerblad, antiquario e poliglotta svedese, lo storico dalmata Vincenzo Drago, il marchese di Maisonfort, intimo di Luigi XVIII di Francia, e il barone d'Hancarville, elegante avventuriero, detto il Casanova delle conversazioni.\n\u00c8 in questo periodo che l'amicizia tra Isabella e il conte Tommaso Mocenigo Soranzo, risalente alla prima fase del salotto in Calle delle Balotte, si evolve in un rapporto d'amore. Alla \u00absaggia Isabella\u00bb pindemontiana, alla Circe sensuale, aristocratica, che emerge dal \"Sesto tomo dell'io\" e dall'\"Ortis\" e all'assennata consigliera dell'epistolario, si oppone un'ulteriore persona della Teotochi, depurata da ogni trasfigurazione letteraria, \u00abuna donna intelligente e acuta, gelosa e collerica, talora dimentica dei dettami di prudenza e accortezza\u00bb.\nLe intime frequentazioni tra Isabella e Soranzo non sfuggono a Ippolito Pindemonte il quale, scrivendo all'amico Zacco, se ne rammarica profondamente: \u00abD'Isabella non parlo. Ringrazio l'acido vegetale che fa bene al bambino, ma non quegli affari, che non vorrei facesser del male a suo padre\u00bb Rintraccia in Tomaetto la causa per cui Isabella \u00e8 attaccata alla sua Venezia \"come un'ostrica [...] dell'Arsenale\".\nLa morte dell'Albrizzi e i rapporti con Soranzo.\nNell'estate del 1810 Iseppo Albrizzi si ammala e la famiglia incomincia a trovarsi in ristrettezze economiche. \u00c8 Soranzo a intervenire in soccorso dell'amata:\nIl rapporto tra i due \u00e8 sempre pi\u00f9 intimo, si avvia verso un \"m\u00e9nage\" quasi familiare. Isabella \u00e8 comunque sposata all'Albrizzi e dunque, almeno in apparenza, la forma va salvata.\nNel 1812 Iseppo Albrizzi, da tempo malato, si spegne. Pochi mesi dopo anche il conte Antonio Teotochi, ospite da alcuni anni a palazzo Albrizzi, muore a Padova. \"Bettina\" \u00e8 di nuovo sola, libera, ma senza alcun appoggio: le preoccupazioni per l'avvenire del figlio la assillano in questo periodo in maniera pressante:\nSembra accertato che in questo periodo Isabella dovette contare su Tomaetto Mocenigo Soranzo, \u00abtutore di fatto se non di nome di Pippi\u00bb, il quale aveva posto le proprie finanze a disposizione della famiglia dell'amica gi\u00e0 da prima del decesso dell'Albrizzi. Anche se non vi \u00e8 cenno nelle lettere dell'intenzione di nuove nozze, un provvedimento del governo impediva comunque ogni progetto, prevedendo la perdita dei titoli nobiliari per ogni vedova che si risposasse.\nIsabella passa sempre meno tempo nell'amata villa sul Terraglio, direttrice troppo spesso percorsa delle truppe, e si rifugia nel palazzo di Padova. Manifesta nel frattempo a Denon il desiderio di raggiungerlo a Parigi.\nNel 1814 Tomaetto, divenuto Ciambellano dell'Impero, si trova per\u00f2 in difficolt\u00e0 economiche. Scrive allora ad Isabella:\nNella primavera del 1817 Isabella riceve la visita del poeta William Stewart Rose, autore, tra l'altro, di una traduzione dell'Orlando Furioso, e rivede Lord Byron, che la definir\u00e0 come la \"Sta\u00ebl veneziana\".\nViaggio a Parigi.\nNel maggio 1817 l'Albrizzi decide di intraprendere il lungo viaggio per Parigi. A spingerla \u00e8 il desiderio di visitare la capitale della cultura e dell'eleganza, di vedere con i propri occhi l'immensa collezione raccolta al Louvre, ma anche far conoscere una realt\u00e0 diversa al figlio e rivedere un vecchio amico.\nIsabella trascorre cinque mesi nella capitale francese, alloggiata all'Hotel des deux Sicilie in Rue Richelieu \u00abla strada da attraversare per essere nel cuore del Louvre, venticinque passi da fare per essere alle Tulieries, a trecento passi per la Commedia Francese\u00bb.\n\u00abL'istante in cui rivide gli amici fu il pi\u00f9 delizioso della sua vita, l'aspetto di Parigi un vero prodigio a'suoi occhi.\u00bb Non riesce per\u00f2 a rendere omaggio a Madame de Sta\u00ebl, \u00abgi\u00e0 conosciuta e trattata a Venezia colla maggiore ospitalit\u00e0; la nobildonna infatti al suo arrivo stava per mettere l'estremo respiro\u00bb. Stringe invece amicizia con Madame de Genlis, gi\u00e0 amante del Duca di Chartres, amica di Jean-Jacques Rousseau e di Talleyrand, il biologo Georges Cuvier, Alexander von Humboldt, esploratore, biologo e botanico tedesco, l'insigne grecista Adamantios Korais e Fran\u00e7ois-Joseph Talma, attore che rivoluzion\u00f2 il teatro francese.\nA Parigi Isabella incontra anche Ennio Quirino Visconti. Il Carrer riporta che il nobiluomo, rivedendola dopo molto tempo, le disse: \u00abContessa, ella non cangia mai come le statue che eccellentemente descrive\u00bb.\nDeclino e morte.\nLa fama continua a far accorrere al salotto della contessa numerose personalit\u00e0. Nel 1821 riceve la visita del visconte Fran\u00e7ois-Ren\u00e9 de Chateaubriand, considerato il fondatore del Romanticismo letterario francese, il conte polacco Franz Anton von Kolowrat-Liebsteinsky, il duca di Ragusa Auguste Marmont, il poeta Luigi Carrer, Tommaso Locatelli, critico d'arte e giornalista.\nDa luglio a settembre si reca a Firenze e Pisa. Da questo momento, infatti, la vita della dama \u00e8 costellata da brevi viaggi, come quello a Verona, dove nell'autunno del 1822 si festeggia la presenza dei reali d'Austria.\nContinua inoltre ad intrattenere una fitta corrispondenza con Foscolo, al quale non manca sollecitudine e premura neppure nell'illustre miseria di Edward Square Kensington\":\n\u00c8 questa l'epoca in cui la dama redige il testamento: assieme ai figli Giovan Battista Marin e Giuseppino Albrizzi, l'Albrizzi nomina erede \u00abl'ottimo e costante amico Conte Tom\u00e1 Mocenigo Soranzo\u00bb. Gi\u00e0 da tempo gli accenti della passione tra i due erano stati sostituiti da pi\u00f9 pacate dimostrazioni d'amicizia. Nel 1827 Soranzo sposer\u00e0, ormai sessagenario, Rachele Londonio. La \u00absaggia Isabella\u00bb tempera ancora una volta i propri ardori, proseguendo gli scambi epistolari. L'amicizia si ricrea e le nozze di Tomaetto non sembrano essere altro che una breve parentesi nelle abitudini di entrambi; con ritrovata signorilit\u00e0 e distacco ella invia \u00absaluti e rispetti alla famiglia Soranzo e signora\u00bb.\nAltre amarezze attendono per\u00f2 Isabella: nel 1827 muore Foscolo, l'anno successivo Pindemonte.\nNel 1829 Giacomo Leopardi, comprendendo la Contessa all'interno della lista di autrici italiane degne di menzione, le tributa un indubbio riconoscimento.\nWalter Scott \u00e8, nel 1832, tra gli ultimi grandi personaggi ad onorare Isabella.\nNel giugno 1835 inizia per l'Albrizzi un triste declino fisico e morale. Scrive a Vincenzo Drago:\nAlla chiusura non pi\u00f9 procrastinabile del salotto far\u00e0 seguito la visita dell'Arciduchessa Elisabetta d'Austria, giunta appositamente a Venezia per rendere onore all'Albrizzi poco prima della morte, avvenuta il 27 settembre 1836.\nLa chiesetta delle Grazie, situata nei pressi di villa Albrizzi, ha accolto i resti della contessa.\nOpere.\n\"Risposta della Signora Isabella Teotochi Albrizzi all'Abate Stefano Arteaga\".\nIl Meneghelli ha cos\u00ec ricostruito nella sua opera biografica la nascita della \"Lettera sulla Mirra dell'Abate Arteaga\" e della \"Risposta\" della Contessa:\nA credere alle parole dell'Arteaga, l'occasione fu invece con insistenza provocata dai replicati comandi dell'Albrizzi.\nLa struttura risente dell'originaria discussione: \"smontando punto per punto le accuse, le serrate interrogative retoriche di Isabella intessono il filo di una logica a tratti incalzante. Anche se la preoccupazione moralistica \u00e8 presente, Isabella difende la Mirra soprattutto dalle obiezioni culturali e letterarie\".\nNel giugno del 1799 le \"Lettere\" dovevano gi\u00e0 circolare ampiamente: il giudizio dell'Albrizzi travalicava ormai l'ambito del salotto.\n\"Ritratti\".\nDopo la \"Risposta della Signora Isabella Teotochi Albrizzi all'Abate Stefano Arteaga\" del 1798,\nla seconda opera di Isabella Teotochi Albrizzi \u00e8 una raccolta di brevi descrizioni fisiche e morali dei pi\u00f9 illustri amici che frequentavano il suo salotto, i \"Ritratti\".\n\"Opere di scultura e di plastica di Antonio Canova\".\nSe una descrizione di Canova compare nei \"Ritratti\" nell'edizione Bettoni del 1808, la prima formulazione del progetto per un'opera di pi\u00f9 ampio respiro risale presumibilmente, come si deduce dalla bibliografia dei manoscritti pubblicata da Giorgetti, gi\u00e0 a prima del 1794. In quell'anno Vivant Denon scrive infatti a Isabella:\nL'opera maggiore della \"colta dama\", le \"Opere di scultura e di plastica di Antonio Canova\", vede dunque la luce nel 1809, edita prima a Venezia, poi a Firenze. Grato, il Canova la ringrazier\u00e0 alcuni anni pi\u00f9 tardi regalandole un busto di Elena.\n\"Vita di Vittoria Colonna\".\nNel 1812 Isabella Teotochi Albrizzi riceve una gratificante commissione: l'editore Niccol\u00f2 Bettoni le chiede di scrivere una \"Vita di Vittoria Colonna\" da inserire nella collana \"Vite e ritratti di donne illustri\" che verr\u00e0 edita in Padova nel 1815.\n\"Ritratto di Giustina Renier Michiel\".\nNel 1833 la scrittrice affronta un nuovo cimento, il \"Ritratto di Giustina Renier Michiel\", scrittrice e \"salonni\u00e9re\" morta l'anno precedente."}
{"id": "1556793", "revid": "119550409", "url": "https://it.wikipedia.org/wiki?curid=1556793", "title": "La Luna (tarocchi)", "text": "La Luna \u00e8 la diciottesima carta degli arcani maggiori dei tarocchi.\nRappresentazioni.\nIconograficamente \u00e8 rappresentata da due lupi (o cani) che ululano alla luna fra due torri, e da un gambero che emerge dall'acqua. I due cani fanno guardia all'unico passaggio a volte rappresentato da un sentiero che passa fra le due torri, mentre la luna, vista piena o in primo quarto, irradia con la sua luce il paesaggio.\nSimbolismi.\nIn alcune interpretazioni, il gambero nello stagno rappresenta l'inconscio o l'immaginazione che emerge verso percorsi difficili e pericolosi (il passaggio tra i due cani e tra le torri verso luoghi minacciosi). Altri invece interpretano l'animale come un granchio, facendo riferimento al segno zodiacale del cancro il cui pianeta di riferimento \u00e8 proprio la luna; seguendo sempre questa interpretazione i due cani sarebbero a loro volta due costellazioni: il Cane maggiore e il Cane minore, mitologicamente i guardiani e protettori del satellite.\nA ben guardare le gocce che sembrano piovere sulla terra compiono invece il movimento contrario: ascendono verso l'astro come se attirate da esso, questo sta a significare che l'Arcano non si muove dal mondo circostante all'uomo ma, al contrario, dall'uomo verso l'esterno. Ci parla dunque di energia, inconscio ed emozioni.\nSignificato.\nIl principio creativo femminile (la parte sinistra).\nL'infanzia, la femminilit\u00e0, la donna, la madre, il sonno e il sogno.\nTale carta indica un viaggio lungo e tormentato o una difficile conquista della verit\u00e0, comunque invita l'uomo a ricercare il significato reale delle cose affrontando difficolt\u00e0 e pericoli. Come tutti gli arcani, il suo significato cambia a seconda del verso in cui compare la carta; nel caso della Luna per\u00f2 il significato \u00e8 molto pi\u00f9 pesante e negativo quando compare dritta nel gioco, mentre nella sua versione rovesciata la sua forza si attenua cos\u00ec come i cattivi presagi. \nCarta dritta.\nLegata all'inconscio e alla notte, al lato pi\u00f9 oscuro del mondo, la Luna non \u00e8 mai una carta totalmente positiva, piuttosto ambigua, anche quando circondata da arcani molto positivi. Non per forza negativa dunque, ma sempre sfaccettata, si lega anche alla dimensione della memoria, e quindi a un passato delle volte dimenticato, che sia un trauma represso o superato solo in parte o il rimasuglio di una vita passata. Arcano femminile, quindi che si rif\u00e0 ai principi di ricezione piuttosto che di azione \u00e8 stato a lungo identificato con la stregoneria, alcuni tra i suoi significati sono infatti le visioni profetiche e dei legami tra i mondi, la chiaroveggenza e la pratica di attivit\u00e0 esoteriche. Nel senso pratico dunque la Luna pu\u00f2 indicare incontri o contatti con persone che avevamo perso di vista, ex o amici di vecchia data, ma anche timidezza, turbamento ed il riemergere dell'intuito. La luna pu\u00f2 simboleggiare truffe, raggiri e menzogne; e visto il suo legame con l'acqua, quando questa compare nel gioco, si sconsigliano viaggi in mare perch\u00e9 potrebbe rivelare pericoli legati all'acqua. \nIl movimento dell'astro, che ogni mese muore e risorge \u00e8 anche legato all'idea del cambiamento e del superamento dell'oscurit\u00e0. Quindi se da una parte la Luna simboleggia un pericolo, dall'altra \u00e8 un monito ad ascoltare quella parte di noi che \u00e8 sepolta dalla modernit\u00e0, l'intuito inspiegabile, perch\u00e9 il pericolo pu\u00f2 essere avvertito e quindi sventato prima che danneggi il consultante. L'arcano consiglia di stare in ascolto, di essere ricettivi appunto, e di affidarci alla nostra parte intuitiva. La carta \u00e8 quindi simbolo di una totale accettazione di noi stessi, di introspezione e rinvigorimento spirituale, di segreti svelati, un'indole tesa alla profondit\u00e0 intellettuale.\nIn amore segnala il bisogno del consultante di trovare un rapporto con delle basi profonde e una forte intesa spirituale, oppure di rapporti conflittuali amore-odio animati da una forte passione. Pu\u00f2 indicare anche una gravidanza. Sul lavoro si collega a professioni creative o di carattere psicologico, ma anche lavori legati al mare e all'acqua.\nLa Luna simboleggia un individuo sognatore ma talvolta ingenuo, passivo e riflessivo. Spesso si riferisce a una donna: una madre o una moglie, oppure una sconosciuta misteriosa e affascinante. Per quanto riguarda gli uomini indica invece marinai, viaggiatori spesso ambigui e affascinanti. Sia che riferita a un uomo che a una donna, mette in luce uno spiccato interesse per l'ignoto e le materie esoteriche, spesso platonico ma delle volte anche pratico, ad esempio pu\u00f2 indicare cartomanti e indovini, o seguaci dei culti pagani e new age. \nSi tratta di un arcano abbastanza lento: richiede dai due ai tre mesi per manifestarsi, ma il suo influsso \u00e8 ampio e pu\u00f2 durare fino a un anno.\nCarta rovesciata.\nParadossalmente, quando la Luna appare al rovescio nel gioco, assume meno potere rispetto alla carta al dritto. Ci\u00f2 non la rende meno negativa, ma sicuramente meno pesante, meno influente, e che quindi pu\u00f2 facilmente essere influenzata dalle carte vicine. Il suo significato \u00e8 quello del lato oscuro, meno vivibile, dell'inconscio: le paure, le ossessioni; o ancora le emozioni che prendono il sopravvento: la paranoia, la depressione, un precipizio in cui cadere. Sono quei lati di noi stessi che tendiamo ad ignorare, a peggio, a non controllare. \nL'Arcano assume dunque le forme della falsit\u00e0: delle menzogne, che siano verso gli altri o con noi stessi, dell'illusione, dell'apparenza senza sostanza. Ma sono anche segreti che trapelano, confusione, caos interiore, furti, rapimenti ed equivoci. Sempre sulla scia dell'illusione, la Luna ci segnala pericoli latenti, una realt\u00e0 ingannevole da affrontare con sacrificio perch\u00e9 i progetti del consultante non sono puri, ma troppo soggetti ai condizionamenti esterni e non si realizzeranno. La carta ci parla anche di una ricettivit\u00e0 ormai debole, una mente che ha smesso di ascoltarsi per iniziare a mentirsi, che si traduce in pigrizia ed auto compatimento. Il consultante non riesce a vedere la realt\u00e0 in modo analitico, e agisce in preda alle emozioni (lunatico) e alle superstizione.\nIn amore l'Arcano segnala sentimenti mutevoli, tradimento, una relazione confusa che si spaccia per amore ma non lo \u00e8. Talvolta segnala la presenza di legamenti magici e filtri per indurre le passioni. Lavorativamente segnala false promesse, una carriera inadatta da riconsiderare.\nQuando la Luna indica un soggetto ci parla di una persona infida, invidiosa e falsa; probabilmente un nemico nascosto."}
{"id": "1556798", "revid": "599013", "url": "https://it.wikipedia.org/wiki?curid=1556798", "title": "Yoshikatsu Kawaguchi", "text": "Carriera.\nClub.\nYokohama F\u00b7Marinos.\nHa studiato al Shimizu Commercial High School ed \u00e8 stato membro della squadra di calcio locale. Finiti gli studi, si \u00e8 unito al Yokohama F\u00b7Marinos. Fa il suo debutto in J1 League, la prima divisione del calcio giapponese, il 26 aprile 1995 giocando come titolare per tutta la partita contro il Kashiwa Reysol vincendo per 1-0, giocando come titolare per quasi tutto il campionato ottenendone la vittoria. Vincer\u00e0 anche l'edizione 2000 avendo giocato tutte le partite, a eccezione della vittoria per 3-2 contro il Verdy Kawasaki e la sconfitta per 4-0 contro il J\u00fabilo Iwata dove a sostituirlo \u00e8 stato Tatsuya Enomoto. Otterr\u00e0 nel 2011 la vittoria della Coppa del Giappone anche se non disputer\u00e0 la finale vinta per 3-1 contro il J\u00fabilo Iwata, l'estremo difensore \u00e8 stato Enemoto.\nPortsmouth e Nordsj\u00e6lland.\nNel 2001 si \u00e8 trasferito in Inghilterra dal Portsmouth, firmando un contratto di 1,8 milioni di sterline. Il suo debutto \u00e8 avvenuto il 3 novembre battendo per 3-2 il Sheffield Wednesday, tuttavia non \u00e8 riuscito ad adattarsi ai livelli della Premier League, lasciando il posto da titolare a Dave Beasant. La sua ultima partita nel campionato inglese l'ha disputata il 4 maggio 2003 prevalendo per 5-0 contro il Bradford City entrando in partita nel secondo tempo.\nDopo questa parentesi inglese si \u00e8 spostato in Danimarca col Nordsj\u00e6lland, il 15 ottobre giocher\u00e0 la sua unica partita con la squadra, in Coppa UEFA perdendo per 1-0 contro il Pani\u014dnios.\nJ\u00fabilo Iwata.\nLa stagione dopo ritorna in Giappone con il J\u00fabilo Iwata, la sua prima partia l'ha giocata il 10 aprile 2005 perdendo per 1-0 contro il FC Tokyo. Disputer\u00e0 una partita contro il Suwon Samsung nella AFC Champions League perdendo per 2-1. Vincer\u00e0 l'edizione 2010 della Coppa del Giappone giocando per tutta la partita come titolare battendo per 5-3 il Sanfrecce Hiroshima, parando anche un rigore di Tomoaki Makino. Tale vittoria permetter\u00e0 alla squadra di disputare contro l'Independiente la Coppa Suruga Bank, Kawaguchi ha giocato in mezzo ai pali e la partita finir\u00e0 per 2-2 e ai rigori, e il J\u00fabilo Iwata vincer\u00e0 per 4-2. Il 7 dicembre 2013 giocher\u00e0 la sua ultima partita in prima divisione vincendo per 3-1 contro l'Oita Trinita.\nFC Gifu e Sagamihara.\nNel 2014 va a giocare nella seconda serie giapponese, la J2 League con la maglia del FC Gifu, scegliendo la maglia numero 22, la sua prima partita la disputer\u00e0 contro il Kamatamare Sanuki vincendo per 3-1, nella stagione successiva trover\u00e0 poco spazio in squadra la quale si affider\u00e0 di pi\u00f9 a Gakuji Ota e Satoshi Tokizawa. Dopo due anni va a giocare nella terza lega giapponese (la J3 League) con la maglia del Sagamihara, diventandone il capitano, il 8 maggio 2016 giocher\u00e0 la sua prima partita pareggiando per 2-2 contro il Blaublitz Akita. Militer\u00e0 nella squadra per tre stagioni, le sue apparizioni in campo saranno sempre pi\u00f9 rare finch\u00e9 non si ritirer\u00e0 come calciatore professionista, disputando la sua ultima partita, nella giornata finale del campionato, il 2 dicembre 2018 con una vittoria per 1-0 contro il Kagoshima United.\nNazionale.\n\u00c8 stato convocato nel 1996 per partecipare con la Nazionale Olimpica del Giappone ai Giochi di Atlanta. Il Giappone non supera la fase a girone, bench\u00e9 abbia comunque fatto un'ottima prestazione con un bilancio di una sconfitta, perdendo per 2-0 contro la Nigeria, e due vittorie prevalendo per 3-2 sull'Ungheria e per 1-0 contro il Brasile, in quest'ultima vittoria in particolare Kawaguchi ha fatto un'ottima partita bench\u00e9 gli avversari potessero contare su una rosa di giocatori titolati il portiere giapponese con le sue ottime parate non ha permesso alla squadra rivale di segnare nemmeno una rete.\nDebutta in nazionale maggiore durante le qualificazioni per il Mondiale in Francia il 23 marzo 1997 nella vittoria per 1-0 contro l'Oman, inoltre giocher\u00e0 l'ultima partita delle qualificazioni, quella determinante per ottenere l'accesso al mondiale, che vedr\u00e0 come avversario l'Iran, vincendo per 3-2 ottenendo la prima storica qualificazione alla Coppa del Mondo. Giocher\u00e0 come titolare in tutte e tre le partite dove il Giappone sar\u00e0 eliminato dal suo girone perdendo per 1-0 contro la Croazia e l'Argentina, e per 2-1 contro la Giamaica, nonostante tutto ha fatto delle buone partite e nonostante fosse stata la loro prima esperienza nel mondiale, grazie alle parate di Kawaguchi i nipponici hanno sempre perso concedendo agli avversari un solo gol di vantaggio.\nNel 2000 vincer\u00e0 la Coppa d'Asia 2000 e nella finale, nonostante l'offensiva aggressiva dell'Arabia Saudita far\u00e0 s\u00ec che la sua porta rimanga inviolata e il Giappone vincer\u00e0 per 1-0. Il 15 agosto 2001 allo Shizuoka Stadium giocher\u00e0 come titolare vincendo per 3-0 contro l'Australia la AFC-OFC Challenge Cup. Con la nazionale giocher\u00e0 alla Confederations Cup e il Giappone si classificher\u00e0 al 2\u00ba posto, Kawaguchi in quattro partite subir\u00e0 una sola rete, che per\u00f2 gli sar\u00e0 fatale condannando il Giappone alla sconfitta in finale contro la Francia a opera di Patrick Vieira per 1-0.\nViene convocato per giocare alla Coppa del Mondo casalinga, Giappone-Corea del Sud 2002 rimanendo per\u00f2 in panchina dato che il portiere titolare sar\u00e0 Seig\u014d Narazaki. Vincer\u00e0 anche la Coppa d'Asia 2004, in particolare la Giordania creer\u00e0 dei problemi ai quarti di finale che si sono conclusi con un pareggio per 1-1, e ai rigori la squadra avversaria si porter\u00e0 in vantaggio specialmente per via degli sbagli di Shunsuke Nakamura e Alex, ma proprio quando la Giordania sembrava sul punto di vincere Kawaguchi salver\u00e0 la sua squadra parando i tiri di Haitham Al-Shboul e Anas Al-Zboun e il Giappone vincer\u00e0 per 4-3. Nella finale contro la Cina far\u00e0 delle buone parate e il Giappone prevarr\u00e0 per 3-1: Kawaguchi \u00e8 stato il primo portiere nella storia del Giappone a vincere due finali nella coppa continentale.\nViene convocato per giocare all'edizione 2005 della Confederations Cup e per merito delle sue parate il Giappone batter\u00e0 per 1-0 la Grecia, campione d'Europa, ma a causa del pareggio per 2-2 contro il Brasile e della sconfitta per 2-1 contro il Messico, la squadra nipponica verr\u00e0 eliminata dal girone. Giocher\u00e0 ancora una volta come titolare al mondiale, Germania 2006 prendendo parte a tutte e tre le partite, il Giappone viene eliminato nel girone perdendo per 3-1 contro l'Australia e per 4-1 contro il Brasile, paregger\u00e0 per 0-0 contro la Croazia dove Kawaguchi parer\u00e0 un rigore di Darijo Srna.\nGiocher\u00e0 varie amichevoli nel 2007 vincendo alcune partite come quella per 4-3 contro la Svizzera e quella per 2-0 contro il Per\u00f9, sempre nello stesso anno viene convocato per giocare alla Coppa d'Asia 2007 dove il Giappone perde la semifinale contro l'Arabia Saudita per 3-2, non ottenendo nemmeno il 3\u00ba posto avendo perso contro la Corea del Sud per 6-5 ai rigori.\nDurante le qualificazioni per il mondiale Sudafrica 2010 giocher\u00e0 la sua ultima partita con la maglia della nazionale il 19 novembre 2008 nella vittoria per 3-0 contro il Qatar; durante il mondiale rester\u00e0 sempre in panchina infatti l'estremo difensore in tutte le partite sar\u00e0 Eiji Kawashima.\nConta 116 presenze con il Giappone, quarto dietro a Yasuhito End\u014d (152), Masami Ihara (122) e Y\u016bto Nagatomo (117) e a pari merito con Shinji Okazaki."}
{"id": "1556800", "revid": "76963", "url": "https://it.wikipedia.org/wiki?curid=1556800", "title": "Giovanni Manurita", "text": "Biografia.\nFiglio di Stefano Manurritta e di Giovanna Angela Cossu, frequent\u00f2 a Tempio Pausania la scuola elementare e, dal 1905, il Regio Ginnasio Giovanni Maria Dettori. Nel 1912, come buona parte dei suoi concittadini, inizi\u00f2 gli studi a Sassari, frequentando il liceo Azuni.\nCon l'avvento della prima guerra mondiale, il 26 settembre 1915 fu chiamato alle armi e destinato a Modena, dove frequent\u00f2 il corso per allievi ufficiali di fanteria. Il 28 marzo 1916 fu arruolato nel 45\u00ba Reggimento fanteria della Brigata \"Sassari\", con la quale partecip\u00f2 ad alcune sanguinose battaglie sul Carso, sul Monte Fior nell'altopiano di Asiago e sull'altopiano dei Sette Comuni a Monte Castelgomberto, venendo seriamente ferito e costretto a subire l'amputazione di due dita della mano sinistra. In seguito, entr\u00f2 a far parte della squadriglia di ricognizione e combattimento nella nascente arma dell'aviazione, comandata da Gabriele D'Annunzio, che ebbe modo di notarlo e lo defin\u00ec il \"Canoro alato\", per via della sua passione per l'aeronautica e per il canto. Dopo varie altre missioni, il 1\u00ba agosto 1918 fu destinato al Comando Supremo Aeronautico di Roma. Fu congedato dall'Arma azzurra il 6 febbraio 1920.\nAlla fine del conflitto Manurita decise di rimanere a Roma, dove si laure\u00f2 in giurisprudenza e inizi\u00f2 a studiare canto, sotto la guida di Alfredo Martino e di Emilio Piccoli (gi\u00e0 maestro di Tito Schipa). Il 27 marzo 1922 debutt\u00f2 al Teatro Quirino nel ruolo di Ernesto nel \"Don Pasquale\" di Gaetano Donizetti, a fianco di Salvatore Baccaloni nel ruolo del titolo, e il 10 agosto dello stesso anno spos\u00f2 la conterranea Vanda Sanna, dalla quale ebbe due figli, Stefano e Maria Giovanna. Poco dopo fu ancora a Roma, dove si esib\u00ec in una serata benefica al Teatro Costanzi nel ruolo del cavaliere Des Grieux nel secondo atto della \"Manon\" di Jules Massenet, con Carmen Melis nel ruolo della protagonista.\nIl 2 novembre 1923 debutt\u00f2 a Milano, al Teatro Carcano, nel ruolo di Elvino ne \"La sonnambula\" di Vincenzo Bellini; il 12 dicembre successivo interpret\u00f2 lo stesso ruolo al Politeama Regina Margherita di Cagliari, a fianco del soprano iberico Mercedes Capsir. Sempre a Milano, il 24 giugno 1924, cant\u00f2 al Teatro Dal Verme nella prima mondiale dell'opera \"Giocondo e il suo re\" di Carlo Jachino.\nIl 24 aprile 1926 cant\u00f2 al Teatro La Fenice di Venezia nel ruolo del Conte d'Almaviva ne \"Il barbiere di Siviglia\" di Gioachino Rossini, con Margherita Salvi nel ruolo di Rosina. Tra il 1927 e il 1929 cant\u00f2 principalmente in Danimarca, Olanda, Germania, Belgio, Polonia, Monte Carlo, Francia e Spagna. Nel 1930 sbarc\u00f2 alla Civic Opera House di Chicago, dove si present\u00f2 ancora ne \"Il barbiere di Siviglia\" il 1\u00ba gennaio e nel ruolo di Edgardo nella \"Lucia di Lammermoor\" di Gaetano Donizetti il 7 gennaio.\nIl 31 gennaio 1931 fu al Teatro Carlo Felice di Genova sempre con il ruolo di Almaviva a fianco di Bidu Say\u00e3o e Carlo Galeffi, e l'11 febbraio successivo, ancora a fianco di Bidu Say\u00e3o, interpret\u00f2 il ruolo di Paolino ne \"Il matrimonio segreto\" di Domenico Cimarosa al Teatro Regio di Torino. Torn\u00f2 in quest'ultimo teatro per altre tre stagioni in \"Linda di Chamounix\" con Liana Grani e Carlo Galeffi, \"Rigoletto\" con Toti Dal Monte e Carlo Galeffi, \"Il barbiere di Siviglia\" con Bidu Say\u00e3o e Carlo Galeffi, \"Giannina e Bernardone\" con Bidu Say\u00e3o, \"La sonnambula\" con Toti Dal Monte e \"Mignon\" con Gabriella Besanzoni.\nIl 12 aprile 1932 esord\u00ec al San Carlo di Napoli ne \"La boh\u00e8me\" a fianco di Maria Romanelli e Luigi Rossi Morelli, seguita il 14 aprile da \"La sonnambula\" con Mercedes Capsir.\nIl 16 febbraio 1933 debutt\u00f2 alla Scala di Milano, interpretando con grande successo il ruolo di Lindoro ne \"L'Italiana in Algeri\" di Gioachino Rossini, a fianco di Bruna Castagna nel ruolo di Isabella, Vincenzo Bettoni nel ruolo di Mustaf\u00e0 e Margherita Carosio nel ruolo di Elvira, sotto la direzione di Franco Ghione. Il 6 maggio dello stesso anno fu ancora alla Fenice di Venezia con \"Linda di Chamounix\" a fianco di Toti Dal Monte e Riccardo Stracciari.\nNell'autunno del 1935 partecip\u00f2 a una tourn\u00e9e in Finlandia ed Estonia, e nel dicembre del 1936 fu al Th\u00e9\u00e2tre national de l'Op\u00e9ra-Comique di Parigi con \"Rigoletto\" e \"Il barbiere di Siviglia\".\nGrazie alle sue notevoli doti di attore, Manurita approd\u00f2 anche al cinema, venendo scelto a interpretare tre film: \"Non ti conosco pi\u00f9\" di Nunzio Malasomma (1936), nel quale cant\u00f2 la canzone \"Notte per sognare\", \"L'allegro cantante\" di Gennaro Righelli (1938), nel quale cant\u00f2 le canzoni \"Canta che ti passa\" e \"Presentimento\", e \"La voce senza volto\", sempre di Gennaro Righelli (1939), nel quale cant\u00f2 la canzone \"Ultimo bolero\". Nel 1938 interpret\u00f2 anche la romanza del Principe \"Non ho che un canto\" nel primo doppiaggio italiano del film d'animazione Disney \"Biancaneve e i sette nani\".\nIl 14 maggio 1940 Manurita fu a Firenze per il Maggio Musicale Fiorentino, dove partecip\u00f2, nel ruolo di Aci, alla prima rappresentazione italiana di \"Aci e Galatea\" di Georg Friedrich H\u00e4ndel, con Pierisa Giri nel ruolo di Galatea, Tancredi Pasero nel ruolo di Polifemo e Carla Gavazzi nel ruolo di Damone, sotto la direzione di Vittorio Gui. Durante la seconda guerra mondiale partecip\u00f2 ad alcune tourn\u00e9e in Germania e nei territori occupati militarmente dai tedeschi; nel giugno del 1944, quando Roma fu liberata dalle forze armate alleate, Manurita ricevette dal generale Roberto Bencivenga un \"encomio solenne\" per essersi prodigato coraggiosamente per la causa della Resistenza.\nNella primavera del 1946, al Teatro Palladium di Ancona, Manurita interpret\u00f2 il ruolo di Canio nei \"Pagliacci\" di Ruggero Leoncavallo e, al Teatro Adriano di Roma, quello di Manrico nel \"Il trovatore\" di Giuseppe Verdi. Successivamente cant\u00f2 anche in \"Fedora\" di Umberto Giordano, \"Adriana Lecouvreur\" di Francesco Cilea, \"Carmen\" di Georges Bizet e \"Romanticismo\" di Igino Robbiani.\nLa sua ultima apparizione avvenne nel maggio del 1950 al Teatro Augusteo di Salerno con \"Il trovatore\", nel quale concesse il bis della cabaletta \"Di quella pira\". Dopo il ritiro dalle scene, si diede a una lunga attivit\u00e0 di docente presso l'Accademia di Santa Cecilia, che svolse fino al 1965."}
{"id": "1556801", "revid": "767487", "url": "https://it.wikipedia.org/wiki?curid=1556801", "title": "Rob Aston", "text": "\u00c8 attualmente il cantante degli Expensive Taste. Ha ottenuto fama anche grazie a collaborazioni con gruppi come AFI e Rancid, di cui \u00e8 stato roadie e corista; di questi ultimi ha rappato la parte finale di un pezzo, \"Red Hot Moon\", ascoltabile nell'album \"Indestructible\". Ha inoltre lavorato con lo stesso leader del gruppo Tim Armstrong al progetto Transplants."}
{"id": "1556804", "revid": "125416828", "url": "https://it.wikipedia.org/wiki?curid=1556804", "title": "Andr\u00e9 T\u00e9chin\u00e9", "text": "Nei suoi film affronta vari temi legati alla moralit\u00e0 e allo sviluppo della societ\u00e0 moderna, come l'omosessualit\u00e0, il divorzio, l'adulterio, la rottura della famiglia, la prostituzione, la criminalit\u00e0, la tossicodipendenza o l'AIDS.\nBiografia.\nTrascorre l'infanzia e l'adolescenza nel Sud-ovest della Francia, dove in seguito ambienter\u00e0 alcuni dei suoi film. Dopo aver lavorato come critico cinematografico per il prestigioso mensile \"Les Cahiers du cin\u00e9ma\", debutta come regista con \"Paulina s'en va\", commovente ritratto dell'attrice Bulle Ogier. In realt\u00e0, Techin\u00e9 considera come suo esordio vero e proprio \"Souvenirs d'en France\", un lungometraggio influenzato da Bertolt Brecht che gli vale gli elogi di Roland Barthes (il quale apparir\u00e0 in \"Les S\u0153urs Bront\u00eb\" del 1979). Grazie all'appoggio di personalit\u00e0 come Jeanne Moreau, G\u00e9rard Depardieu, Isabelle Adjani, Isabelle Huppert, e pi\u00f9 tardi Juliette Binoche e Daniel Auteuil, che hanno riconosciuto le sue eccezionali doti di regista, si fa creatore di un cinema molto personale, violentemente anti-naturalista. A partire da l\"'H\u00f4tel des Am\u00e9riques\" del 1981, inizia la sua collaborazione artistica con Catherine Deneuve, che si consacra come una delle sue attrici-simbolo.\nUna delle particolarit\u00e0 di T\u00e9chin\u00e9 \u00e8 di essere perfettamente in grado di rappresentare le inquietudini dei giovani, dimostrando di possedere una piena padronanza del loro modo di esprimersi e di rapportarsi agli altri. Di qui anche la scelta sapiente degli interpreti cui affidare il ruolo di personaggi poco pi\u00f9 che ventenni, ad esempio Emmanuelle B\u00e9art, Juliette Binoche, Manuel Blanc, Sandrine Bonnaire, Simon de La Brosse, Johan Lib\u00e9reau, Beno\u00eet Magimel, Ga\u00ebl Morel, St\u00e9phane Rideau, Wadeck Stanczak, Gaspard Ulliel, Lambert Wilson e Malik Zidi.\nAlternando le grandi storie romantiche con i racconti pi\u00f9 intimisti, spesso in tono autobiografico, affronta argomenti come il rapporto genitori-figli, fra fratelli e fra fratello e sorella, l'omosessualit\u00e0, la prostituzione, la delinquenza e il rapporto fra il sogno e la morte, cercando di aprire nuovi orizzonti negli spettatori. Il suo stile, ricco di sfumature e tecnicamente innovativo (vedi, ad esempio, l'uso molto personale delle due camere che girano simultaneamente) punta a esprimere dei sentimenti molto appassionati, spesso permeati dalla trasgressione.\nNel 1985 vince il premio per la migliore regia al Festival di Cannes con il film \"Rendez-vous\", sceneggiato insieme a Olivier Assayas. Nel 1995, vince il Premio C\u00e9sar per la migliore regia e per la migliore sceneggiatura con \"L'et\u00e0 acerba\" che ottiene anche il Premio Louis-Delluc. \u00c8 stato membro della giuria al Festival di Cannes del 1999.\nDal 18 marzo al 12 aprile 2009 la Cin\u00e9math\u00e8que Fran\u00e7aise di Parigi, diretta da Serge Toubiana, ha dedicato a T\u00e9chin\u00e9 una retrospettiva di tutti i suoi film.\nCaposcuola.\nTra gli allievi di T\u00e9chin\u00e9, Ga\u00ebl Morel e Michel B\u00e9na (quest'ultimo prematuramente scomparso)."}
{"id": "1556805", "revid": "119550379", "url": "https://it.wikipedia.org/wiki?curid=1556805", "title": "Il Giudizio", "text": "Il Giudizio \u00e8 la ventesima carta degli arcani maggiori dei tarocchi; \u00e8 conosciuta anche come l'Angelo.\nRappresentazione.\nUn arcangelo, spesso identificato come l'Arcangelo Michele, suona la tromba del giudizio e 3 figure nude, dove si riconosce chiaramente almeno un uomo e una donna, escono da una tomba. Interpretando l'iconografia in riferimento all'Apocalisse, le tre figure che resuscitano simboleggerebbero un'umanit\u00e0 rigenerata, ci\u00f2 che \u00e8 stato salvato dalla fine del mondo per essere ricondotto alla sua forma spirituale. L'uomo e la donna sono qui simbolo di unione pi\u00f9 che di diversit\u00e0 sessuale, le due parti che creano il frutto (la terza figura), il materiale che si purifica e d\u00e0 vita a un nuovo principio. Ed \u00e8 proprio questo il tema della carta: la vittoria sulla materia.\nSimbolismi.\nIn parecchi mazzi viene chiamato \"Il Giudizio\" e infatti la simbologia della carta stessa rimanda l'idea del Giudizio Universale.\nSignificato.\nCome per tutte le carte dei Tarocchi, il significato dipende da come la carta appare (dritta o al rovescio) e dalla sua posizione nel gioco. Per quanto riguarda il Giudizio, si tratta di un Arcano molto pi\u00f9 forte al positivo. \u00e8 una carta veloce, da una a tre settimane per manifestarsi ma gli effetti possono anche perdurare nel tempo. \nCarta dritta.\nDi ottimo auspicio sia nei consulti che nella meditazione, il Giudizio segnala qualcosa di imprevisto ed inatteso: sorprese, idee, successi, svolte decisive. Una carta che comunque segnala una risoluzione in ogni campo, benedetta da fortuna e genialit\u00e0, che spesso pu\u00f2 essere una rinascita dopo una crisi o un aiuto che non ci si aspettava. Il Giudizio segnala spesso chiarimenti, ostacoli superati, notizie inaspettate che arrivano al consultante via internet (messaggi, articoli, video chiamate...), ma indica anche guarigione, evoluzione emotiva e spirituale. Essendo questo Arcano simbolo di una protezione superiore, tutto ci\u00f2 che preannuncia non sottost\u00e0 alla volont\u00e0 del consultante, ma accade a prescindere da esso; la trasformazione \u00e8 inevitabile e travolgente. Spesso il Giudizio rispolvera progetti abbandonati, o persone ormai credute perse; porta con s\u00e9 entusiasmo, ispirazione e profetismo. \nIn amore questa carta simboleggia un colpo di fulmine, oppure una trasformazione decisiva di un rapporto gi\u00e0 esistente, ritorni improvvisi e talvolta un'illuminazione e un cambio di compagno/a che mai si sarebbe creduto di desiderare. \nSul piano del lavoro indica invece avanzamenti di carriera, oppure la scoperta (o riscoperta) di un progetto. Quando l'Arcano simboleggia un soggetto, si tratta di una persona severa ma senza cattiveria, stimolante e magnetica. Pu\u00f2 spesso indicare anche libert\u00e0 morale e creativit\u00e0. \nCarta rovesciata.\nNel caso del Giudizio, quando l'Arcano appare capovolto, si capovolge con lui anche il significato. L'improvviso verificarsi di qualcosa diventa dunque il suo opposto: una situazione stagnante, da cui il consultante non riesce ad uscire, o ancora, una verit\u00e0 lampante che non vuole accettare. Oppure, in un'altra sfumatura dell'immobilit\u00e0, c'\u00e8 una situazione ritenuta conclusa che va invece rimessa in discussione, ed \u00e8 il consultante stesso a dover ritornare a prendersi le sue responsabilit\u00e0. In alcuni casi, il significato dell'Arcano dritto viene esasperato quando questo si presenta al rovescio: ne esce dunque un consultante estremamente impulsivo, la cui condotta irragionevole lo trascina in una situazione da cui non pu\u00f2 scappare. Torna l'elemento della tempestivit\u00e0, e cos\u00ec come al dritto, anche al rovescio la carta ci parla di notizie inaspettate; ma in questo caso si tratta di qualcosa di brutto, fino ad indicare una vera e propria tragedia.\nIl Giudizio capovolto non \u00e8 solo impossibilit\u00e0, ma anche incapacit\u00e0: il consultante non riesce a sopportare un cambiamento, lo ostacola o ne fugge, non riesce a vivere la vita nella sua accezione pi\u00f9 completa, auto condannandosi alla mediocrit\u00e0 e alla stasi, nonostante tenda a sopravvalutarsi. Oppure, quando nulla \u00e8 imputabile al consultante pu\u00f2 trattarsi di un cambiamento imposto che non \u00e8 salutare ma a cui \u00e8 comunque impossibile opporsi, o un tentativo di manipolazione. Talvolta questo Arcano \u00e8 anche sinonimo di magia coercitiva, spiritismo e magia nera. \nIn amore pu\u00f2 annunciare una crisi di coppia abbastanza seria, o anche una separazione improvvisa; lo segnala per quanto riguarda i rapporti in generale, non \u00e8 quindi da escludere che il consultante sia in balia di falsi affetti. Allo stesso modo, sul lavoro annuncia grandi delusioni all'orizzonte e invita a guardarsi da capi e colleghi perch\u00e9 potrebbero essere degli imbroglioni; talvolta il Giudizio segnala cause finanziarie e/o giudiziarie in atto che, con il comparire dell'Arcano, non promettono di risolversi velocemente."}
{"id": "1556810", "revid": "119554824", "url": "https://it.wikipedia.org/wiki?curid=1556810", "title": "Il Mondo (tarocchi)", "text": "Il Mondo \u00e8 la ventunesima carta degli arcani maggiori dei tarocchi; \u00e8 conosciuta anche come la Terra o l'Universo o trionfo XXI.\nRappresentazioni.\nNei mazzi dei Visconti la carta raffigura due putti che reggono un cerchio nel quale \u00e8 raffigurata una citt\u00e0 murata, presumibilmente Milano.\nI primi mazzi da gioco popolari presentano invece il tetramorfo, cio\u00e8 i simboli della figura umana (un angelo), del toro, del leone e dell'aquila, ai quattro angoli di questa carta.\nAl centro c'\u00e8 una ragazza nuda, spesso raffigurata col seno scoperto e il pube coperto da un velo.\nA separare le due zone c'\u00e8 una ghirlanda di frasche o di fiori e frutti.\nNei tarocchi Rider-Waite la ragazza nuda ha una corona d'alloro sul capo e tiene due bacchette, una in ogni mano; \u00e8 in piedi e tiene le gambe incrociate, la sinistra dietro.\nSimbolismi.\nI quattro simboli del tetramorfo nella tradizione cristiana sono associati ai quattro evangelisti, rispettivamente Matteo, Luca, Marco e Giovanni.\nNelle tradizioni esoteriche, questi simboli corrispondono rispettivamente ai segni dell'Aquario, del Toro, del Leone e dello Scorpione che sono a loro volta associati agli elementi dell'Aria, della Terra, del Fuoco e dell'Acqua.\nLa sfinge nella mitologia egizia ha le stesse caratteristiche della ragazza raffigurata nel mazzo Rider-Waite.\nSignificato.\nIl mondo \u00e8 pienezza e luce, obiettivi raggiunti e compimento di percorsi con un futuro sereno che attende il consultante. La carta simboleggia armonia su tutti i fronti: lavoro, amore, famiglia, salute. Anche se il risultato non arriva subito, il raggiungimento dei traguardi \u00e8 dietro l'angolo, soprattutto per chi si \u00e8 impegnato a fondo -e a lungo, e promette di essere duraturo. Il mondo, infatti, ben lontano dal significare fortuna gratuita, attende solo chi ha lavorato duro per realizzare il proprio desiderio, \u00e8 piuttosto la vetta dopo una lunga ed estenuante scalata. La felicit\u00e0 attende il consultante e spesso arriver\u00e0 anche se tutto sembra perduto, perch\u00e9 la protezione del cielo e le circostanze favorevoli lo condurranno alla vittoria.\nQuesto arcano porta con s\u00e9 amore per la bellezza e l'arte, e spiccato senso creativo In una lettura questo arcano parla direttamente del consultante, riferendosi sempre alla domanda centrale del gioco se non proprio a chi l'ha formulata. \nIn amore si parla di matrimonio, un'unione molto felice e destinata a durare nel tempo, e spesso \u00e8 sintomo di una nuova nascita. \nNel lavoro simboleggia la riuscita di un grande obiettivo, un'attivit\u00e0 solida e una buona rendita finanziaria. Per gli studenti esami superati, lauree eccellenti.\nQuesto arcano non muta il suo significato se capovolto, piuttosto le qualit\u00e0 positive vengono attenuate, con il monito che il successo, anche se assicurato, dovr\u00e0 attendere ancora un po', e che qualche sacrificio dovr\u00e0 ancora essere fatto, e qualche ostacolo, seppur lieve, ancora superato.\nIl Mondo \u00e8 una carta molto forte sia se si presenta al positivo, sia se si presenta al negativo, tuttavia richiede da uno a tre mesi per manifestarsi e la sua durata \u00e8 proporzionata alla sua azione."}
{"id": "1556811", "revid": "212348", "url": "https://it.wikipedia.org/wiki?curid=1556811", "title": "Nespresso", "text": "Nestl\u00e9 Nespresso S.A., che opera con il marchio Nespresso, \u00e8 una societ\u00e0 del gruppo multinazionale Nestl\u00e9 che commercializza una linea di capsule di caff\u00e8 e di relative macchine.\nUn quarto delle vendite totali globali di Nespresso deriva dalla Francia.\nLe capsule contengono 5 grammi di caff\u00e8 (7 grammi le capsule della variet\u00e0 \"lungo\"), possono presentare aromi diversi e sono rivestite da un foglio di alluminio trattato con pellicola alimentare.\nStoria.\nAvviato dalla multinazionale Nestl\u00e9 all'inizio degli anni '70, il progetto \"caff\u00e8 in capsula\" \u00e8 stato sottoposto ad un lungo periodo di maturazione. Nel 1976, Eric Favre, un dipendente di Nestl\u00e9, invent\u00f2, brevett\u00f2 e introdusse il sistema Nespresso. Tuttavia, le prime sperimentazioni, tentate negli anni 80 sul mercato giapponese, non hanno dato i frutti sperati, probabilmente per un'errata scelta del Paese asiatico. La Nestl\u00e9 comunque, dopo aver firmato un accordo con il produttore di macchine per caff\u00e8 Turmix e dopo aver creato la societ\u00e0 Nespresso nel 1986, ha iniziato a proporsi sul mercato svizzero e italiano.\nSistema VertuoLine.\nPer rispondere alla domanda da parte del mercato nordamericano di un caff\u00e8 pi\u00f9 abbondante rispetto alla macchina Nespresso originale, nel febbraio 2014 Nespresso ha lanciato un nuovo sistema di macchine e capsule Vertuoline negli Stati Uniti e in Canada. Il sistema produce tazze espresso (40 ml), doppio espresso (80 ml), tazze Gran Lungo (150 ml), tazza grande (230 ml) e Tazza XL (414 ml). Nespresso utilizza delle miscele in capsule VertuoLine appositamente progettate. Le capsule VertuoLine non possono essere utilizzate nella linea originale delle macchine Nespresso che continuano ad essere vendute rivolgendosi a diversi segmenti di mercato con i due sistemi.\nAl momento dell'introduzione del sistema VertuoLine nel 2014, non era previsto il lancio nei mercati al di fuori del Canada e degli Stati Uniti, tuttavia, le vendite sono state successivamente ampliate oltre il Nord America nel 2016, prima con il lancio del sistema in Francia e poi in altri paesi come il Regno Unito, la Germania, la Svizzera, l'Australia e l'Italia.\nFunzionamento.\nI brevetti di Nespresso hanno iniziato a scadere nel 2012, consentendo gradualmente ai concorrenti di offrire capsule e macchine compatibili con il sistema della Nestl\u00e9. Esemplare in tal senso \u00e8 la causa che ha visto contrapposte la Nestl\u00e9 e l'azienda Caff\u00e8 Vergnano, che aveva proposto delle capsule \"compatibili\", causa vinta da quest'ultima. Oggi sempre pi\u00f9 capsule di terze parti sono disponibili sul mercato e possono essere acquistate nei supermercati o nei negozi specializzati nella vendita di capsule e cialde. La differenza principale di queste rispetto alle originali, oltre al differente aroma del caff\u00e8, \u00e8 che, anzich\u00e9 essere costruito in alluminio, l'involucro \u00e8 realizzato in plastica, pi\u00f9 economica. Negli ultimi anni alcune aziende hanno prodotto anche capsule compatibili in alluminio.\nCampagne pubblicitarie.\nNel 2006 George Clooney diventa il testimonial del marchio e viene trasmessa la prima di una lunga serie di campagne pubblicitarie.\nVariet\u00e0 offerte.\nSpecial Club e Limited Edition.\nOgni anno sono rilasciate una o pi\u00f9 edizioni limitate, legate ad una campagna che mira a promuovere alcune aree geografiche o variet\u00e0 di caff\u00e8.\nLe Variations (tutte a base di Livanto) sono caratterizzate da 3 aromi (uno dolce, uno speziato e uno fruttato):"}
{"id": "1556812", "revid": "149587", "url": "https://it.wikipedia.org/wiki?curid=1556812", "title": "Marconia (Pisticci)", "text": ""}
{"id": "1556816", "revid": "647919", "url": "https://it.wikipedia.org/wiki?curid=1556816", "title": "Lei Fang", "text": ""}
{"id": "1556822", "revid": "767487", "url": "https://it.wikipedia.org/wiki?curid=1556822", "title": "Niente \u00e8 come sembra", "text": "Niente \u00e8 come sembra \u00e8 un film diretto da Franco Battiato, presentato in anteprima nel 2007 al Festival Internazionale del Film di Roma nella sezione \"Extra\".\nTrama.\nGiulio Varga, anziano docente di Antropologia Culturale presso lo IULM di Milano, vive una crisi matrimoniale che porta sua moglie a lasciarlo. Appassionato di feste etnico-popolari, progetta di andare in un villaggio per documentare una festa del fuoco di origini precristiane; nella ricerca di questo luogo si perde in un bosco in cui vaga fino al sopraggiungere dell'oscurit\u00e0, nella quale scorge, infine, una casa illuminata.\nQui assiste a un'insolita festa di compleanno: in una stanza i convitati discutono di metafisica, in altre si tengono letture di tarocchi ed esercizi di musica. In seguito, dopo una passeggiata ricreativa, alcuni di essi manifestano prodigi mistici, e all'ateo Giulio viene presentata la triste condizione dell'uomo, prigioniero delle proprie passioni. Mentre un gruppo di persone ascolta attentamente un maestro spirituale che predica in un assolato giardino, Giulio si allontana con indifferenza per raccogliere ciliegie."}
{"id": "1556825", "revid": "1702319", "url": "https://it.wikipedia.org/wiki?curid=1556825", "title": "Chiesa di San Nicola di Bari (San Polo dei Cavalieri)", "text": "La chiesa di San Nicola di Bari \u00e8 sita a San Polo dei Cavalieri nella citt\u00e0 metropolitana di Roma Capitale.\nStoria.\nCertamente la chiesa risulta costruita tra il secolo XIII ed il secolo XIV come si pu\u00f2 evincere dalle date sulle campane.\nNel 1587 la chiesa fu ricostruita ingrandendola dal Principe Borghese.\nLa sagrestia fu annessa alla chiesa nel 1805.\nAspetto.\nL'esterno.\nL'aspetto esterno \u00e8 molto semplice e senza motivi ornamentali, nonostante sia una degli edifici principali di San Polo dei Cavalieri.\nL'esterno a capanna consta di tetto a spiovente con mura intonacate.\nIl portale d'accesso consta d'incornicatura marmorea con timpano abbozzato al cui vertice \u00e8 posta un'edicoletta sormontata da una croce. Una dedica in latino a san Nicola \u00e8 scritta su questo portale come ringraziamento al santo da parte dei crociati di San Polo dei Cavalieri al ritorno dalle crociate.\nSopra ancora vi \u00e8 una specie di finestra parzialmente chiusa da un muro.\nSui muri esterni non vi \u00e8 stato posto nessun rinforzo in pietra \u00e8 il sagrato \u00e8 semplice senza gradini.\nL'interno.\nL'interno \u00e8 ad un'unica navata.\nIl soffitto, nonostante il forte spiovente del tetto, \u00e8 piano con decorazioni in stile Liberty realizzate dal pittore Agrifoglio nel 1910, la maggior parte \"a grottesco\", al centro, invece, vi \u00e8 rappresentata la \"Gloria di san Nicola\", quest'ultimo realizzato a trompe-l'\u0153il a rappresentare un cielo vero coperto di santi ed angeli con al centro spiccanti san Nicola e Dio.\nIn fondo alla navata vi \u00e8 un'abside quadrangolare.\nSu ogni arco della navata vi \u00e8 una finestra alternata da lesene a capitello terminante nella parte superiore tra un arco e l'altro.\nL'altare \u00e8 del 1787 totalmente edificato con stucco e legno dipinti. sulla parete retrostante vi \u00e8 un quadro di San Nicola del XV secolo.\nDi rilievo interesse artistico \u00e8 il ciborio ligneo dorato, colorato, inciso ed a forma di tempio romano a cupola con lanternino sovrastante. Delle piccole colonne con capitelli in miniatura sorreggono altrettanti piccoli timpani. Il ciborio \u00e8 attribuito ad una scuola romana.\nCos\u00ec come \u00e8 di bottega romana il crocefisso ligneo policromo.\nIl campanile.\nIl campanile \u00e8 sito alla destra dell'altare.\nIl campanile si pu\u00f2 ricondurre al riutilizzo del XIII-XIV secolo di una fortificazione del preesistente \"Castrum Sancti Pauli\".\nLa torre campanaria fu distrutta da un fulmine ma ricostruita nel 1683 quando il paese fu feudo dei Cesi.\nAttualmente il campanile \u00e8 in travertino con 4 campane, mentre la cupola ottagonale \u00e8 stata realizzata dal Guidetti.\nEntrando dalla porta principale, sulla destra, si scorge un affresco raffigurante il Battesimo di Ges\u00f9 di anonimo del XVI secolo.\nSempre di pittore anonimo \u00e8 il successivo olio che rappresenta La Madonna in gloria con San Rocco, Santa Lucia e Santa Liberata.\nLo stemma di San Polo \u00e8 stato posto come ex voto per la fine della pestilenza del 1656.\nSulla parete sinistra, invece, vi \u00e8 un 2\u00b0 olio sempre di anonimo cinquecentesco raffigurante san Nicola e santa Maria Maddalena.\nL'acquasantiera \u00e8 in marmo scarlatto.\nIl 1\u00b0 altare a destra \u00e8 dedicato alla Madonna del Rosario come si evince dalla tela restrostante del XVI secolo.\nIl 2\u00b0 altare a destra \u00e8 dedicato alla Madre del Buon Consiglio come si evince dal quadro retrostante del 1808. Il 6 gennaio del 1970 il quadro fu rubato, ma poi sostituito da una copia, anch'essa rubata il 2 aprile 2000 ma ritrovato il 13 agosto 2006 dai carabinieri.\nIl campanile \u00e8 stato restaurato pi\u00f9 volte, nel 1828, 1901 e nel 1934."}
{"id": "1556829", "revid": "767487", "url": "https://it.wikipedia.org/wiki?curid=1556829", "title": "Il figlio di Bakunin", "text": "Il figlio di Bakun\u00ecn \u00e8 un film del 1997 diretto da Gianfranco Cabiddu e ispirato all'omonimo romanzo di Sergio Atzeni."}
{"id": "1556832", "revid": "92723", "url": "https://it.wikipedia.org/wiki?curid=1556832", "title": "Pedro Gonz\u00e1lez de Mendoza", "text": "Biografia.\nNacque a Guadalajara, nel regno iberico di Castiglia, il 3 maggio 1428, sestogenito di \u00cd\u00f1igo L\u00f3pez de Mendoza, marchese di Santillana, e della di lui consorte Catarina Su\u00e1rez de Figueroa.\nPer lui il padre scelse la carriera ecclesiastica. Studi\u00f2 a Toledo, sotto l'egida dell'arcivescovo Gutierre \u00c1lvarez de Toledo, storia, retorica e latino dal 1442 al 1445 quando, deceduto l'arcivescovo, si trasfer\u00ec a Salamanca nella cui Universit\u00e0 nel 1452 si laure\u00f2 \"in utroque jure\".\nSi rec\u00f2 quindi presso la corte di Giovanni II di Castiglia, ottenendo la nomina a cappellano reale. Nel 1453, ventisettenne, fu nominato vescovo di Calahorra, ricevendo la conferma pontificia nel 1454, quando fu consacrato vescovo dall'arcivescovo di Toledo Alfonso Carrillo de Acu\u00f1a insieme a quello di Siviglia Alonso de Fonseca y Ulloa, avendo come co-consacratori Rodrigo de Luna, arcivescovo di Santiago di Compostela, Pedro Castilla, vescovo di Palencia, e Lope de Barrientos, vescovo di Cuenca.\nDopo la morte del padre, nel 1458, il giovane vescovo inizi\u00f2 la sua carriera politica presso la corte di Enrico IV di Castiglia, cominciando a dirigere le sorti della potente famiglia dei Mendoza. Come vescovo di Calahorra aveva, oltre ai poteri ecclesiastici, anche poteri civili e militari sulla citt\u00e0 e sul suo distretto; accompagn\u00f2 quindi il re nella sua guerra contro Giovanni II partecipando alla battaglia di Olmedo (20 agosto 1467), nella quale rimase ferito a un braccio.\nNel 1468 divenne vescovo di Sig\u00fcenza e nel 1473 papa Sisto IV lo promosse arcivescovo di Siviglia elevandolo al rango di cardinale nel concistoro del 7 maggio 1473. Nello stesso tempo divenne anche Cancelliere di Castiglia. Nell'ultimo anno di regno di Enrico IV Pedro Gonz\u00e1lez pass\u00f2 alla fazione della futura regina, Isabella di Castiglia, giocando in seguito un ruolo non secondario nella di lei ascesa al trono. Nel corso della conquista di Granada egli contribu\u00ec notevolmente al mantenimento dell'esercito, occupando il 2 gennaio 1492 la citt\u00e0 in nome dei sovrani cattolici. Chiamato il \"Gran Cardinale\", non venne mai meno ai suoi doveri di vescovo. Fu intermediario tra il regno spagnolo e il pontificato e fu anche un sostenitore di Cristoforo Colombo. Mor\u00ec l'11 gennaio 1495 all'et\u00e0 di 67 anni.\nAlla sua morte, dopo aver devoluto molti dei suoi beni in opere di carit\u00e0 e provveduto generosamente alla vita dei suoi figli, lasci\u00f2 parte della sua eredit\u00e0 al Collegio di Santa Croce presso l'Universit\u00e0 di Valladolid.\nVita sentimentale.\nDurante il suo vescovado di Calahorra si leg\u00f2 sentimentalmente a una nobildonna di origine portoghese addetta al seguito della regina, Mencia de Lemos. Da ella ebbe due figli:\nNel 1476 peror\u00f2 presso la regina Isabella la richiesta di legittimazione dei due figli, che gli venne concessa nel giugno di quell'anno e dieci anni dopo anche papa Innocenzo VIII gli concesse la loro legittimazione (gi\u00e0 nel 1478 Pedro Gonz\u00e1lez de Mendoza aveva ottenuto da papa Sisto IV l'autorizzazione a nominare i due figli fra i suoi eredi).\nDa Ines de Tovar, una nobildonna di Valladolid, ebbe un terzo figlio:\nCuriosit\u00e0.\nA Pedro Gonz\u00e1lez de Mendoza \u00e8 dedicato il brandy Cardenal Mendoza.\nGenealogia episcopale.\nLa genealogia episcopale \u00e8:"}
{"id": "1556837", "revid": "1305772", "url": "https://it.wikipedia.org/wiki?curid=1556837", "title": "Tamera Mowry", "text": "Ha raggiunto la fama per aver interpretato il ruolo di Camryn Barnes insieme alla sua sorella gemella Tia nel film Disney per la televisione \"Twitches - Gemelle Streghelle\".\nBiografia.\nNascita.\nMowry \u00e8 nata a Gelnhausen, Germania, da Darlene Flowers, che dirige la carriera delle sue figlie e che fa anche la guardia del corpo, e da Timothy Mowry. Sua madre \u00e8 afro-americana con origini Bahamiane, mentre suo padre \u00e8 anglo-americano; i due si incontrarono per la prima volta al liceo a Miami.\n\u00c8 la sorella pi\u00f9 grande tra Tavior e Tahj Mowry. \u00c8 pi\u00f9 grande di sua sorella gemella, Tia, di soli due minuti.\nCarriera.\nTamera e Tia sono state membri del gruppo musicale Voices all'inizio degli anni novanta.\nTra il 2004 e il 2006 ha ricoperto il ruolo della dottoressa Kyla Thornton nella serie tv ospedaliera Squadra Med - Il coraggio delle donne, trasmessa in Italia da Canale 5. Nella serie compare, come guest star in un episodio, anche la sorella Tia, che ha interpreta la gemella della sorella, affetta da problemi psichici.\nDopo la cancellazione della serie, Tamera e sua sorella hanno studiato psicologia alla Pepperdine University. Insieme sono apparse nel film \"The Hot Chick\" interpretando le \"cheerleader\". Nel 2005, entrarono entrambe a far parte del cast del film Disney per la televisione \"Twitches - Gemelle Streghelle\", e nel sequel, \"Twitches - Gemelle Streghelle 2\", nel 2007.\nVita privata.\nNel 2011 ha sposato il giornalista Adam Housley; dopo il matrimonio, nei crediti appare come Tamera Mowry-Housley. Il 12 novembre 2012 nasce il loro primo figlio Aden John Tanner e il 1\u00ba luglio 2015, Tamera d\u00e0 alla luce la secondogenita della coppia, Ariah Talea."}
{"id": "1556839", "revid": "1565034", "url": "https://it.wikipedia.org/wiki?curid=1556839", "title": "Costanza Troiani", "text": "Biografia.\nNata a Giuliano di Roma, piccolo paese della provincia di Frosinone, in una famiglia benestante, le fu dato il nome di Costanza.\nRimasta orfana di madre all'et\u00e0 di sei anni venne educata nel Conservatorio delle Monache della Carit\u00e0 di Santa Chiara di Ferentino. Qui matur\u00f2 la sua vocazione religiosa e il 16 dicembre 1830 prese i voti come monaca con il nome di Maria Caterina di Santa Rosa da Viterbo nello stesso istituto, divenendone la segretaria.\nDal 1842 al 1858 fu camerlenga della badessa Maria Aloisia Castelli.\nNel 1859, assieme alla superiora Castelli e ad altre tre consorelle, part\u00ec per Il Cairo per aprire un nuovo monastero della congregazione. Poco dopo l'arrivo tuttavia madre Castelli si ammal\u00f2 e la responsabilit\u00e0 delle opere della nuova casa ricadde su Caterina, secondo le disposizioni del delegato apostolico mons. Vujcic, che scrisse inoltre un nuovo regolamento per la comunit\u00e0.\nNel 1863 Caterina venne eletta superiora della Comunit\u00e0, che fu poi istituita canonicamente nel 1868 con il nome di Terziarie Francescane del Cairo (dal 1950 prenderanno il nome di Suore Francescane Missionarie del Cuore Immacolato di Maria).\nNegli anni in cui Caterina Troiani guid\u00f2 la Comunit\u00e0 arriv\u00f2 ad aprire in Egitto sette nuove case per l'assistenza e l'educazione delle bambine abbandonate.\nCaterina rest\u00f2 Madre Superiora Generale fino alla morte.\nCulto.\nI procedimenti per la sua causa di canonizzazione sono stati avviati nel 1944. \u00c8 stata beatificata da papa Giovanni Paolo II il 14 aprile del 1985.\nLa sua memoria viene celebrata il 6 maggio."}
{"id": "1556849", "revid": "767487", "url": "https://it.wikipedia.org/wiki?curid=1556849", "title": "Gli invasori (film)", "text": "Gli invasori \u00e8 un film del 1961 diretto da Mario Bava.\nLa pellicola segn\u00f2 l'inizio della collaborazione tra Bava e l'attore americano Cameron Mitchell: i due si riunirono in \"Sei donne per l'assassino\" e nuovamente ne \"I coltelli del vendicatore\".\nTrama.\nNell'anno 786, durante una scorribanda contro gli invasori nel Dorset, in Britannia, il re vichingo Arald muore e due bambini, Erik ed Eron, suoi figli, vengono divisi: il primo rimane solo e il secondo viene portato in salvo su una barca. Poco dopo anche il re Lotar di Scozia viene assassinato e la nuova regina, Alice, trova nei pressi del campo di battaglia, un bambino (si tratta di Erik) e decide di allevarlo come un suo figlio, nascondendo a tutti la verit\u00e0.\nDopo venti anni, in terra vichinga, Eron si innamora di una vestale di nome Daya, ma non pu\u00f2 sposarla a meno che non diventi re. Olaf, intanto, preme perch\u00e9 i Vichinghi abbiano il potere sul Mare del Nord e viene invitato ad essere capo della guerra; per ottenere questo titolo deve scontrarsi per\u00f2 contro Eron, l'altro candidato, il quale lo sconfigge. Sul fronte inglese Erik, gi\u00e0 nominato duca di Helford, viene fatto Comandante della flotta del Regno della regina Alice, la quale inoltre gli regala una croce, come portafortuna.\nI Vichinghi, intanto, si sono avvicinati e si scontrano con la flotta inglese: Eron entra al castello, favorito da Rutford, e fa prigioniera la regina ed Erik naufraga in terra vichinga dove viene custodito e salvato da una vestale di nome Rama, che, vista la croce che porta, lo riconosce come un inglese e gli dice che la regina Alice \u00e8 loro prigioniera. L'indomani, alla festa del matrimonio di Eron con Daya, Erik prova a fare un'insurrezione ma viene preso e messo ai ceppi. Liberato in seguito da Rama, che fa bere un sonnifero alle guardie, fugge con lei. Eron, venuto a sapere dell'evasione, si mette sulle loro tracce. Trovatolo, lo affronta in duello, ma durante la zuffa si accorge del segno che Erik porta sul petto, identico al suo: lo riconosce quindi come suo fratello.\nMentre Eron urla a gran voce che quello \u00e8 suo fratello, un traditore lo colpisce alla gola con una freccia. A questo punto scoppia un tafferuglio generale ed Erik invade il castello, liberandolo dalle grinfie del perfido Rutford, che viene ucciso. Eron muore ed Erik e Rama partono con la nave."}
{"id": "1556852", "revid": "438678", "url": "https://it.wikipedia.org/wiki?curid=1556852", "title": "L'amore coniugale", "text": "L'amore coniugale \u00e8 un film del 1970 diretto da Dacia Maraini.\nTrama.\nSilvio Pantaneo, dopo vari anni vissuti a Roma come giornalista, decide di ritornare a vivere, insieme alla moglie Leda, nella villa familiare nobiliare di Bagheria. Silvio cos\u00ec abbandona la carriera di giornalista perch\u00e9 vuole dedicarsi esclusivamente alla stesura del suo primo romanzo. Nel frattempo, viene avvicinato da tre giovani sindacalisti che gli chiedono di fare un articolo sul loro giornale locale, affinch\u00e9 possano denunciare il sindaco sul piano regolatore della citt\u00e0. Silvio per\u00f2 non vuole pi\u00f9 realizzare articoli giornalistici, perch\u00e9 \u00e8 concentrato esclusivamente sul suo romanzo. Le sue giornate trascorrono con l'incontro mattutino con il barbiere Antonio, che viene a casa ogni giorno per radergli la barba, la stesura del romanzo e gli incontri con la sua amata moglie Leda. Lei per spronarlo alla scrittura gli propone di non avere rapporti sessuali fino alla conclusione dello scritto. Silvio accetta non troppo convinto. Mentre Leda dal canto suo cerca di occuparsi della riorganizzazione della villa, ma si trova ad affrontare l'ostilit\u00e0 di coloro che dovrebbero aiutarla nelle mansioni domestiche e nella cura dei terreni. Un giorno ricevono la visita del Signor Valenza che, in rappresentanza dei familiari di Silvio, gli propone di vendere l'agrumeto affinch\u00e9 si possa trasformare in area edilizia, ma Silvio rifiuta con fermezza. I giorni passano e Silvio continua sempre pi\u00f9 concentrato nella stesura del libro, ma a causa del suo rifiuto di vendere, inizia anche a subire dei piccoli dispetti come la deviazione dell'acqua dai terreni coltivati. Quando finalmente termina il romanzo, rileggendolo si rende conto che ha scritto un mediocre romanzo e quando cerca la moglie per avvertirla del suo risultato, scopre che Leda lo tradisce con il barbiere Antonio. Silvio aspetta, in silenzio, il ritorno della moglie e quando rientra in villa Leda, facendo finta che non fosse successo nulla, le legge l'intero romanzo che tratta proprio della loro storia d'amore. Al termine della lettura, anche la moglie concorda che non \u00e8 un ottimo lavoro perch\u00e9 la protagonista, cio\u00e8 lei, viene troppo idealizzata e che non vengono assolutamente menzionati i difetti che pu\u00f2 avere. Nauseato dal risultato, Silvio decide quindi di bruciare il romanzo, che ritiene troppo idealistico e mentre brucia il romanzo, degli ignoti bruciano anche l'agrumeto. Silvio cos\u00ec decide di vendere tutto e di abbandonare per sempre Bagheria per far ritorno con la moglie Leda a Roma.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "1556859", "revid": "287204", "url": "https://it.wikipedia.org/wiki?curid=1556859", "title": "Luigi di Valois-Angouleme", "text": ""}
{"id": "1556860", "revid": "767487", "url": "https://it.wikipedia.org/wiki?curid=1556860", "title": "Francis Bebey", "text": "Chitarrista e compositore, ha ottenuto un certo successo coi romanzi \"Le fils d'Agatha Moundio\" (il figlio di Agata Moundio, 1968), \"La poup\u00e9e ashanti\" (La bambola ashanti, 1969), \"Le roi Albert d'Effidi\" (il Re Alberto d'Effidi, 1976). Per quanto riguarda i racconti \"Embarass et Cie\" (Imbarazzo &amp; Co., 1968), \"Trois petits cireus\" (Tre piccoli lustrascarpe, 1972) che con un certo humor descrivono la vita africana moderna. Ha scritto anche poemi ed il saggio \"Musique d'Afrique\" (1969). Come musicista, ha creato un curioso \u00abetno-jazz\u00bb, ed \u00e8 considerato uno dei padri della world music. Per il giornalismo \u00e8 stato corrispondente per Radio France International, \u00e8 morto a Parigi nel 2001 per arresto cardiaco."}
{"id": "1556862", "revid": "400694", "url": "https://it.wikipedia.org/wiki?curid=1556862", "title": "Villa Franchetti", "text": "Villa Albrizzi, Franchetti \u00e8 una villa veneta situata a San Trovaso, frazione del comune di Preganziol (Treviso).\nStoria.\nFu innalzata tra il 1680 e il 1700 lungo il Terraglio, in uno dei luoghi di villeggiatura favoriti dai patrizi veneti.\nSuoi primi proprietari furono i nobili Albrizzi, noti mercanti di stoffe. Tra loro, Isabella Teotochi Albrizzi che qui stabil\u00ec il suo salotto letterario, in cui trov\u00f2 posto anche Ugo Foscolo, che nel parco della Villa trov\u00f2 ispirazione per comporre l'opera letteraria \"Dei Sepolcri\". Pass\u00f2 in seguito alla contessa Ida Zeno Accurti e quindi acquistata dal barone Raimondo Franchetti. Tra gli eredi, da ricordare l'omonimo nipote, noto esploratore.\nDanneggiata gravemente durante la Grande Guerra, nel 1973 Raimondo Nanuk Franchetti, ultimo proprietario, la vendette alla provincia di Treviso. Il complesso \u00e8 stato recuperato dapprima come sede distaccata dello IUAV, poi come ufficio di rappresentanza della provincia di Treviso. La villa \u00e8 oggi propriet\u00e0 della Provincia di Treviso che l'ha concessa in gestione alla Fondazione Cassamarca.\nDescrizione.\nCorpo centrale.\nIl corpo centrale ha le forme tipiche dei palazzi signorili veneti per la facciata e il frontone centrale con un timpano. Sul davanti, sia al primo che al secondo piano, vi sono due balconate a tre luci. All'interno, le sale e le stanze sono ornate da stucchi settecenteschi.\nL'interno ha la consueta pianta della villa veneta, con grande sala centrale e quattro (in origine cinque) stanze ai lati. La sala centrale al pian terreno \u00e8 decorata con semplici stucchi risalenti alla fine del Settecento. Quattro putti, ciascuno in un sovrapporta, simboleggiano le quattro stagioni: sulla parete nord il primo, coperto da un velo e recante in mano un mazzo di fiori, rappresenta la Primavera, il secondo, con una fascina di frumento sulle spalle, l'Estate. Nella parete sud sono invece rappresentati l'Inverno (un putto infreddolito che cerca di scaldarsi le mani al tepore di un piccolo fuoco) e l'Autunno (un putto recante una canestra di frutta e dall'uva).\nBarchessa sud.\nAl corpo centrale sono affiancate due barchesse opere dell'architetto Andrea Pagnossin. Pi\u00f9 tarde rispetto al palazzo e leggermente pi\u00f9 arretrate, hanno entrambe pianta a \"L\". Le facciate prospicienti il Terraglio sono caratterizzate da una parte centrale a tempio con colonnato e da due ali con tre aperture rettangolari per lato, sormontate da aperture rettangolari.\nLa barchessa a sud, costruita verso il 1710, fu decorata nel corso del settecento da Mattia Bortoloni e Gerolamo Mengozzi-Colonna con un ampio ciclo mitologico che doveva illustrare agli ospiti la gloria degli Albrizzi, il loro amore per la pittura, l'architettura, la scultura e la musica, oltre che per la caccia e l'agone fisico: la sala Sud \u00e8 infatti decorata con \"La corsa con le bighe\", \"Il lancio del disco\", \"Il pugilato\" e \"La lotta libera\". Un ciclo di affreschi dedicati ai giochi non era consueto nelle ville venete e stup\u00ec piacevolmente Goethe; egli scrisse infatti:\nStanza Sud o dei Ludi.\nQuattro elaborate finte cornici racchiudono le raffigurazioni di altrettante discipline: \"La corsa con la biga\", \"Il lancio del disco\", \"Il pugilato\", \"La lotta libera\".\nSul fastigio delle cornici, dei cartigli riquadrano figure monocrome simbolizzanti i quattro Continenti.\nNei riquadri angolari delle volte quattro monocromi raffigurano gruppi di putti intenti in giochi infantili: le capriole, la corsa, la piramide e il giuoco del \"pant\u00f2co\" o \"campan\u00f2n\".\nAl centro del soffitto, in un riquadro centro tracce del \"Trionfo dell'atleta\".\nStanza centrale o delle Arti.\nTra un finto colonnato di ordine corinzio sono inserite delle nicchie con figure allegoriche: sulla parete sud l'\"Astronomia\", la \"Scultura\" e la \"Poesia\", sulla parete nord l'\"Architettura\", la \"Pittura\" e la \"Musica\". Sulle altre due pareti due personaggi di casa Albrizzi, forse \"Almor\u00f2 Albrizzi\" e \"Giorgio Battista I Albrizzi\", procuratore di San Marco.\nStanza Nord o di Diana o della Caccia.\nAlle pareti sono riconoscibili: a nord \"La caccia al leone\", ad est \"La caccia al cinghiale\" o \"Mito di Meleagro, figlio del re di Calidone\", a sud \"La caccia alla colomba con il falcone\", a ovest \"La caccia al cervo\" o \"Mito di Atteone\".\nSopra la porta che si apre nella parete nord \u00e8 affrescato un ovale monocromo raffigurante Diana e Endimione. Il corrispondente ovale sulla parete sud \u00e8 ormai illeggibile.\nSul soffitto dalle volte a padiglione corre un ballatoio dipinto a \"trompe l'oeil\". Sotto due dei quattro balconcini due mascheroni dipinti raffigurano Atropo, la parca che recide il filo della vita, e un volto digrignante incorniciato de un velo, simboli della morte e della fugacit\u00e0 della vita. Sotto gli altri due, in corrispondenza della caccia al cervo e al cinghiale, sono invece dipinti dei teschi di cavallo e di cane. Sui pennacchi delle volte quattro finte cornici riquadrano degli amorini monocromi recanti un otre, una freccia, una torcia e un uccellino, simboli probabilmente dei quattro elementi. Nel riquadro centrale della volta sono affrescati vari trofei e strumenti della caccia.\nBarchessa nord.\nLa barchessa nord, pur identica a quella sud nel disegno architettonico della facciata e nella pianta a \"L\", venne realizzata qualche anno pi\u00f9 tardi, verso il 1720.\nDestinata ad uso prettamente agricolo, fu adibita verso il 1887 dal barone Raimondo Franchetti a sua abitazione e per questo ampiamente rimaneggiata. La sala centrale, che l'esploratore destin\u00f2 a stanza dei trofei di caccia, conserva sul soffitto un'interessante decorazione.\nParco.\nIl parco, gi\u00e0 all'italiana, fu trasformato nel corso dell'Ottocento secondo la moda all'inglese. Molto vasto, fu ampliato ulteriormente da Raimondo Franchetti il quale lo arricch\u00ec di piante esotiche provenienti dai numerosi luoghi che aveva visitato. Questi vi fece costruire anche diversi fabbricati.\nBerceau.\nIl berceau di villa Franchetti \u00e8 un piccolo edificio a pianta ottagonale con una loggia a cui si accede tramite una breve scalinata che corre lungo tutto il perimetro, ornata da colonne in pietra che sorreggono archi a sesto acuto. Secondo la moda romantica veniva usato per leggere e conversare immersi nella natura.\nEdificio per il gioco della \"borela\".\nLa lunga costruzione con pianta a T, parzialmente distrutta da un incendio nel 1968, veniva usata per il gioco della \"borela\". Lo scopo del gioco era colpire al volo con una boccia di legno tre birilli messi in fila da una distanza di circa venti metri.\nCanile.\nRealizzato insieme alla vicina Serra piccola attorno al 1894, fu voluto dalla moglie di Raimondo, Sara Luisa de Rothschild, appassionata cinofila.\nCavallerizza.\nIl recinto, con pianta a sedici lati, era un tempo coperto da un tetto in vetri bianchi e blu (i colori di casa Franchetti). rimangono oggi solo i pilastri in marmo di Verona."}
{"id": "1556870", "revid": "247222", "url": "https://it.wikipedia.org/wiki?curid=1556870", "title": "Il sig. Domani", "text": "Il sig. Domani \u00e8 l'album d'esordio di Roberto Angelini, uscito nel 2001 con la produzione artistica di Daniele Sinigallia.\nL'album contiene il brano omonimo col in quale il cantautore nello stesso anno si \u00e8 aggiudicato il Premio della Critica al Festival di Sanremo. Dall'album oltre al pezzo sanremese sono stati estratti come singoli anche \"Respira\", \"Serenit\u00e0\" e \"Un angelo di passaggio\".\nTracce.\nTesti e musiche di Roberto Angelini e Giuliano Boursier."}
{"id": "1556871", "revid": "125733843", "url": "https://it.wikipedia.org/wiki?curid=1556871", "title": "Pizza Connection (film)", "text": "Pizza Connection \u00e8 un film del 1985 diretto da Damiano Damiani.\nEsistono due versioni del film, una cinematografica della durata di 116 minuti e una televisiva della durata di 180 minuti. In televisione fu trasmessa divisa in due parti di 90 minuti; tale versione \u00e8 stata riproposta in replica su Iris nel corso del 2013, nel palinsesto mattutino.\nTrama.\nMario Vialone, killer mafioso che gestisce come copertura una pizzeria a New York, riceve la visita di Ognibene, un losco personaggio legato all'\"organizzazione\" del boss Jimmy Galento (di cui \u00e8 intermediario) e che gli affida il compito di progettare un attentato a Palermo contro il procuratore capo della Repubblica Santalucia, che ha prove sufficienti per bloccare il traffico della droga tra l'Italia e l'America. Dopo aver eliminato Carmelo Impellitteri, un possibile \"concorrente\" in un locale a luci rosse, Mario parte per Palermo, dove vive la sua famiglia, che lo riabbraccia dopo molti anni.\nQui ritrova il fratello minore, Michele, che \u00e8 cresciuto e lavora come garzone di un pescivendolo; ma sfortunatamente, quando quest'ultimo viene assassinato per non aver pagato il pizzo, Michele perde il lavoro perch\u00e9 ha tentato di denunciare il killer, avendolo visto bene in faccia. Il giovane, inoltre, vive una casta attrazione per Cecilia Smedile, una ragazzina che fa la spesa da lui e che lo ricambia, mediante una confidenza reciproca.\nApprofittando della situazione delicata del fratello, Mario ne approfitta per farsi aiutare nell'attentato, giacch\u00e9 ha bisogno di uomini assai fidati: dapprima gli fa sparare qualche colpo di pistola per \"divertimento\", poi gli rivela la sua vera occupazione negli States e gli chiede aiuto. Ma Michele, sdegnato e avendo intuito le intenzioni del fratello, rifiuta e va a trovare Cecilia a casa. Qui scopre con orrore che la ragazza \u00e8 prostituita sotto minaccia dalla madre, che \u00e8 a sua volta ricattata da Vincenzo, il suo spacciatore/convivente che le fornisce la droga per il figlio tossicodipendente. Michele dunque viene picchiato dal compagno della signora e da Momo, un compare di quest'ultimo, e finisce in carcere.\nVerr\u00e0 liberato grazie all'aiuto di Mario, e successivamente viene contattato con una telefonata dagli Smedile: essi sono disposti a consegnargli Cecilia in cambio dell'ingente somma di venti milioni. Non avendo un mezzo onesto per guadagnare tanti soldi in cos\u00ec poco tempo, Michele deve sottostare alle condizioni di Mario, a cui chiede un prestito e che gli promette di dargli la sua parte di soldi se parteciper\u00e0 all'attentato. Dopo aver frantumato la vetrina di una gioielleria, a mo' di prova per i kalashnikov, Michele viene costretto ad uccidere Mancuso, il caposcorta di Santalucia: ma all'ultimo momento non ne ha il coraggio, e sar\u00e0 Mario a farlo, rinunciando al suo aiuto.\nL'attentato al poliziotto allerta il Procuratore, che da tempo vive da recluso in casa propria, scortato giorno e notte come fosse lui il vero delinquente; nel frattempo, il commissario Astarita (che fino a questo momento aveva investigato da solo tentando anche una sorta di collaborazione con gli Auricchio, famiglia facente capo alla mafia perdente) riceve una telefonata anonima di Michele che, disperato, gli rivela il prossimo attentato al Procuratore e lo avverte di prendere le dovute precauzioni: grazie al funzionario corrotto Roman\u00f2, una talpa che intercetta la chiamata, i killer uccidono il commissario prima che possa rivelare il fatto.\nL'attentato cos\u00ec ha luogo, e con successo, la mattina dopo: mentre si dirigono al Palazzo di Giustizia, il Procuratore e la sua scorta sono massacrati da Mario e dai suoi sgherri con i \"bazooka\". La telefonata di Michele, per\u00f2, ha scatenato l'ira e la caccia all'uomo da parte delle famiglie mafiose della citt\u00e0: Nicola Schir\u00f2, subalterno di Mario (nonch\u00e9 sicario uccisore del pescivendolo dove Michele lavorava), ne riconosce la voce ed informa Ognibene e Mario. I tre partono quindi alla ricerca del giovane, ma Mario li ha indirizzati presso l'isolata frazione di Piana degli Albanesi. Giunti sul posto, prima uccide Nicola a sangue freddo e poi, dopo un'ultima discussione con Ognibene, si libera anche di quest'ultimo, sparandogli alle spalle: l'amore e la volont\u00e0 di proteggere la propria famiglia \u00e8 risultato pi\u00f9 forte di ogni altra cosa. Contemporaneamente Michele viene a sapere dove si trova Cecilia, e la porta via dai suoi aguzzini, nonostante le minacce di questi ultimi.\nLa scoperta che Mario avesse sempre saputo ed occultato dove fosse nascosta Cecilia scatena un rancore incolmabile in Michele, che rompe tutti i ponti col fratello. Mario quindi, augurandosi di farla franca e che nessuno sospetti di lui, parte per tornarsene alla sua pizzeria a New York. Viene accompagnato in auto dall'avvocato Masseria, ormai boss indiscusso della mafia siciliana che finge di assecondarlo nelle spiegazioni e lo fa partire apparentemente senza conseguenze. Mario per\u00f2 sa che non pu\u00f2 sfuggire al proprio destino: giunto in America si aspetta da un momento all'altro la vendetta della mafia, e comprende che \u00e8 giunta la sua ora quando nella pizzeria entrano due avventori mai visti prima mentre un terzo li attende fuori seduto sul cofano dell'auto, pronto alla fuga. Consapevole dell'imminente fine, compie un ultimo gesto e telefona a casa per riconciliarsi con Michele ma riesce a scambiare col fratello solo poche parole, poich\u00e9 cade assassinato dai due killer.\nDa \"Pizza Connection\" a \"La piovra\".\nIl regista Damiano Damiani ha diretto il primo capitolo della saga televisiva \"La piovra\". Anche alcuni attori del film sono apparsi nella serie: Michele Placido che nel film interpreta un mafioso, dalla prima fino alla quarta miniserie, l'attore veste i panni di Corrado Cattani, un commissario di polizia coraggioso e incorruttibile. Simona Cavallari interpreta il ruolo di Ester Rasi ne \"La piovra 4\". Renato Mori invece \u00e8 il vicecapo Altero nelle prime due miniserie e il boss mafioso Don Calogero Albanese nell'ottava miniserie. Tony Sperandeo invece recita nel secondo, sesto, ottavo e nono capitolo, interpretando tre ruoli diversi.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "1556872", "revid": "1566286", "url": "https://it.wikipedia.org/wiki?curid=1556872", "title": "Kristen Wilson", "text": "Biografia.\nWilson \u00e8 nata e cresciuta a Chelmsford, Massachusetts, vicino a Boston. \u00c8 stata adottata quando era solo una bambina piccola.\nNel 1995 Kristen si trasfer\u00ec a New York dove entr\u00f2 a far parte nel cast di \"Tyson\" e successivamente prest\u00f2 il suo primo vero ruolo nel film \"Bulletproof\". \n\u00c8 stata sposata dal 1997 al 1999 con il fotografo Michael Marzovilla, con cui ha avuto un figlio. Nel 2000 si \u00e8 risposata con il truccatore Martin Astles da cui ha avuto altri due figli. Kristen ora risiede a Los Angeles, California."}
{"id": "1556873", "revid": "287204", "url": "https://it.wikipedia.org/wiki?curid=1556873", "title": "Bolquere", "text": ""}
{"id": "1556877", "revid": "142504", "url": "https://it.wikipedia.org/wiki?curid=1556877", "title": "Carlo Tedaldi-Fores", "text": ""}
{"id": "1556885", "revid": "118395136", "url": "https://it.wikipedia.org/wiki?curid=1556885", "title": "Angelini (album)", "text": "Angelini \u00e8 il secondo album del cantautore Roberto Angelini uscito nel 2003 per la Virgin. L'album contiene il brano \"Gattomatto\", diventato un vero e proprio tormentone estivo nell'estate 2003, e il secondo singolo \"La gioia del risveglio\".\nTracce.\nTesti e musiche di Roberto Angelini e Giuliano Boursier."}
{"id": "1556888", "revid": "599013", "url": "https://it.wikipedia.org/wiki?curid=1556888", "title": "Katrina", "text": ""}
{"id": "1556894", "revid": "85709", "url": "https://it.wikipedia.org/wiki?curid=1556894", "title": "Luigi III d'Orl\u00e9ans", "text": ""}
{"id": "1556911", "revid": "731410", "url": "https://it.wikipedia.org/wiki?curid=1556911", "title": "MTBO", "text": ""}
{"id": "1556915", "revid": "834", "url": "https://it.wikipedia.org/wiki?curid=1556915", "title": "Mountain bike orientamento", "text": ""}
{"id": "1556916", "revid": "2044019", "url": "https://it.wikipedia.org/wiki?curid=1556916", "title": "Twitches - Gemelle streghelle", "text": "Twitches - Gemelle streghelle (\"Twitches\") \u00e8 un film per la televisione, trasmesso in Prima TV negli Stati Uniti su Disney Channel USA il 14 ottobre 2005. In Italia \u00e8 stato trasmesso su Disney Channel e, il 9 settembre 2011, anche su Rai 3, registrando 360.000 telespettatori e il 4,40% di share.\nTrama.\nDue gemelle identiche, nate nel magico e intrigante mondo di Coventry, vengono separate dalla nascita e inviate sul pianeta Terra per sfuggire a una forza malefica che da tempo le minaccia.\nAll'insaputa dell'esistenza l'una dell'altra, le due sorelle vengono adottate da due famiglie diverse e crescono in due ambienti sociali differenti: Alex infatti abita insieme alla mamma che lavora per lei e per sua figlia mentre l'altra, Camryn, vive in una dimora dove tutto ci\u00f2 che chiede viene esaudito.\nNel giorno del loro 21\u00ba compleanno i loro poteri particolari iniziano a risvegliarsi e le due si incontrano e decidono quindi di trovare la verit\u00e0 sul loro passato e comprendere la portata dei loro poteri.\nSequel.\n\u00c8 stato girato un sequel del film, intitolato \"Twitches - Gemelle streghelle 2\" trasmesso in Italia da Disney Channel il 26 gennaio 2008."}
{"id": "1556917", "revid": "124857795", "url": "https://it.wikipedia.org/wiki?curid=1556917", "title": "Grande Fratello (ottava edizione)", "text": "L'ottava edizione del reality show Grande Fratello \u00e8 andata in onda dal 21 gennaio al 21 aprile 2008 su Canale 5. \u00c8 durata 92 giorni per un totale di 13 settimane, ed \u00e8 stata condotta per il terzo anno consecutivo da Alessia Marcuzzi, affiancata per la prima volta da Alfonso Signorini nel ruolo di opinionista, e con la partecipazione di Marco Liorni, nelle vesti di inviato per l'ultima volta (ruolo che ha ricoperto solamente per la finale).\nA partire da questa edizione sono state introdotte numerose novit\u00e0, tra le quali il cambio del giorno di programmazione della diretta televisiva settimanale, che \u00e8 passato dallo storico gioved\u00ec sera al luned\u00ec e l'abbandono dell'inviato del programma Marco Liorni, che ha svolto il suo ruolo solo nella puntata finale. Nella prima puntata, invece, al suo posto c'erano alcuni concorrenti delle precedenti edizioni che hanno accompagnato i nuovi inquilini all'entrata della Casa. Nelle dirette successive, a differenza delle altre edizioni, non c'\u00e8 stata la folla che ha accolto l'eliminato di turno, che ha percorso invece la passerella solo illuminato da un fascio di luce (per \"sottolineare\" il peso della sconfitta e, quindi, la possibilit\u00e0 di arrivare al premio finale di 500.000 \u20ac). \u00c8 il primo anno che viene introdotta la figura dell'opinionista rappresentato dal giornalista Alfonso Signorini, direttore della rivista \"Chi\". La composizione della casa \u00e8 stata molto diversa da quella delle edizioni precedenti: \u00e8 stata infatti una sorta di condominio, costituito da pi\u00f9 appartamenti. Inizialmente i concorrenti hanno abitato in un camping in attesa della fine dei lavori di costruzione della Casa, che loro stessi hanno portato avanti.\nLe vicende quotidiane dei concorrenti sono state seguite 24 ore su 24, come per le precedenti edizioni, a pagamento su Mediaset Premium, e inoltre da quest'anno anche la rete satellitare Sky, che ha trasmesso le prime cinque edizioni del reality, ha riproposto la diretta giornaliera.\nLuned\u00ec 28 aprile 2008 \u00e8 andata in onda una puntata riepilogativa con tutti i protagonisti di quest'edizione denominata \"Grande Fratello - La nostra avventura\".\nL'edizione \u00e8 stata vinta da Mario Ferretti che si \u00e8 portato a casa il montepremi di 500.000 \u20ac.\nConcorrenti.\nL'et\u00e0 dei concorrenti si riferisce al momento dell'ingresso nella casa.\nTabella delle nomination.\nNota 1: In apertura di seconda puntata, viene aperto un televoto tra Fabio, Giuseppe e Domenico. Quest'ultimo, risultato il pi\u00f9 votato, ha dovuto abbandonare definitivamente la casa.\nNota 2: Filippo e Giuseppe sono i concorrenti scelti da Raffaella per l'eliminazione diretta. A scegliere chi dei due dovr\u00e0 abbandonare la casa \u00e8 il resto del gruppo.\nNota 3: Entra in gioco Benedetta, che in qualit\u00e0 di nuova concorrente \u00e8 immune dalle nomination.\nNota 4: Thiago e Andrea sono i candidati all'eliminazione diretta, sono gli altri concorrente a scegliere tramite votazione chi mandare a casa.\nNota 5: Entra in gioco Mirko, che in qualit\u00e0 di nuovo concorrente \u00e8 immune dalle nomination.\nNota 6: I concorrenti possono nominare solo uomini a causa della penuria di donne in gioco\nNota 7: A partire da Francesco (salvo per decisione del \"Grande Fratello\"), ogni concorrente deve scegliere una persona da salvare, il quale a sua volta continuer\u00e0 la catena fino ad arrivare ai due non salvati che si giocheranno al televoto della seconda eliminazione l'uscita dalla casa.\nNota 8: Dopo la chiusura del televoto, i meno votati risultano: Silvia, Francesco, Christine, Mario e Gian Filippo che si salvano. Tra Teresa e Roberto viene invece riaperto il televoto.\nNota 9: Mirko viene espulso dal gioco per aver bestemmiato in diretta televisiva.\nNota 10: Nella tredicesima puntata viene svolta tramite il semplice metodo delle nomination e del televoto una doppia eliminazione.\nAscolti.\nAscolti in prima serata.\nIn questa tabella sono indicati i risultati in termini di ascolto delle puntate serali andate in onda ogni luned\u00ec in prima serata su Canale 5.\nAscolti giornalieri.\nIn questa tabella sono indicati i risultati della striscia quotidiana andata in onda ogni giorno su Canale 5. Oltre alla classica puntata giornaliera andata in onda alle 18:15, quest'anno \u00e8 stato aggiunto un nuovo appuntamento notturno soprannominato \"Grande Fratello night\" andato in onda il sabato notte."}
{"id": "1556918", "revid": "1318658", "url": "https://it.wikipedia.org/wiki?curid=1556918", "title": "PongMoon sognando Nick Drake - Storie di note", "text": "PongMoon sognando Nick Drake - Storie di note \u00e8 il terzo album del cantautore italiano Roberto Angelini, primo in coppia col violinista Rodrigo D'Erasmo, uscito nel 2005 per la Virgin.\n\u00c8 il primo album di Angelini registrato completamente in lingua inglese: tutti i brani sono cover del cantautore inglese Nick Drake. Per il brano \"Day Is Done\" \u00e8 stato realizzato un videoclip d'animazione dai ragazzi dell'Associazione B5.\nAlla pubblicazione di questo disco \u00e8 seguito un lungo tour di concerti di Angelini, culminato nell'ottobre del 2008 al Festival della Creativit\u00e0 di Firenze dove l'artista si \u00e8 esibito insieme a Robert Kirby, gi\u00e0 arrangiatore delle sezioni di archi dei primi due album di Drake."}
{"id": "1556920", "revid": "745179", "url": "https://it.wikipedia.org/wiki?curid=1556920", "title": "TRAIL-O", "text": ""}
{"id": "1556941", "revid": "4175", "url": "https://it.wikipedia.org/wiki?curid=1556941", "title": "European Challenge Cup 1996-1997", "text": "La European Challenge Cup 1996-97 (; ) fu la 1\u00aa edizione della European Challenge Cup, competizione per club di rugby a 15 organizzata da European Rugby Cup come torneo cadetto della Heineken Cup.\n di club provenienti dalle federazioni di , , , , Italia, e e vide la vittoria finale del che in finale batt\u00e9 i connazionali del per 18 punti a 9.\nFormula.\nLe 24 squadre furono suddivise in 4 gironi da sei squadre ciascuno, ognuna delle quali dovette affrontare in gara di andata e ritorno tutti gli altri avversari.\nLe prime due classificate di ogni girone passarono ai quarti di finale a eliminazione diretta in gara unica: ciascuna prima classificata di ogni girone fu accoppiata a una seconda non proveniente dal suo stesso girone.\nLe semifinali si tennero tra le vincitrici dei due quarti di finale.\nLa finale si tenne allo Stade de la M\u00e9diterran\u00e9e di B\u00e9ziers (Francia)."}
{"id": "1556945", "revid": "123681489", "url": "https://it.wikipedia.org/wiki?curid=1556945", "title": "Van vietnamita", "text": "Il v\u0103n (\u6587) (o \"cash\") vietnamita \u00e8 una moneta fusa circolare con un foro centrale.\n\u00c8 lo stesso tipo di monete che \u00e8 circolata in estremo oriente per secoli: w\u00e9n cinese, mon giapponese e mun coreano.\nStoria.\nLe prime monete vietnamite furono fuse sotto la dinastia \u0110inh (968-981).\nLa monete fuse (\"cash\") circolavano nel XIX secolo accanto a lingotti d'argento e d'oro ed anche a monete d'argento e d'oro note come \"tien\". Furono coniati pezzi fino a 10 tien, e le monete da 7 tien in oro ed argento erano simili come misure e peso a quelle spagnole da 8 real e da 8 escudo. Queste monete continuarono ad essere emesse anche nel XX secolo anche se gradualmente soppiantate dalla coniazione coloniale francese.\nDopo l'introduzione della monetazione moderna con la \"piastra della Cocincina\" da parte della Francia nel 1878, i \"cash\" rimasero in circolazione fino al 1945 ed erano valutati circa 500-600 \"cash\" per una piastra.\n\"Cash\" coniati a macchina.\nCi furono diversi sforzi dell'amministrazione francese di produrre dei \"cash\" coniati a macchina e denominati \"sapeque\" in francese:\nGli imperatori Kh\u1ea3i \u0110\u1ecbnh (1916-1925) e B\u1ea3o \u0110\u1ea1i (1925-1945)\nprodussero \"cash\" sia fusi che battuti a macchina.\nL'ultimo imperatore il cui nome \u00e8 stato scritto su un \"cash\", B\u1ea3o \u0110\u1ea1i, \u00e8 morto nel 1997."}
{"id": "1556947", "revid": "339392", "url": "https://it.wikipedia.org/wiki?curid=1556947", "title": "Renatus Cartesius", "text": ""}
{"id": "1556948", "revid": "2044019", "url": "https://it.wikipedia.org/wiki?curid=1556948", "title": "Gli esploratori del tempo", "text": "Gli esploratori del tempo (\"Minutemen\") \u00e8 un film per la televisione del 2008. Protagonista assoluto del film \u00e8 Jason Dolley, gi\u00e0 conosciuto nella serie televisiva, \"Cory alla Casa Bianca\". Il film venne scritto da John Killoran, da una storia di David Diamond e David Weissman. Inizialmente il film doveva essere trasmesso in Prima TV mondiale nel mese di marzo 2008, ma stando al sito ufficiale, la pellicola \u00e8 stato anticipata al 25 gennaio 2008 su Disney Channel e, in Canada, su Family Channel.\nTrama.\nMurray (Utah), 3 settembre 2005. Virgil Fox, Derek Beaugard e Stephanie Jameson sono al loro primo giorno di liceo e decidono di provare varie attivit\u00e0. Durante una partita di allenamento della squadra di football della scuola, un giovane ragazzo di nome Charlie Tuttle interrompe il gioco entrando in campo con un sidecar da lui modificato e per questo motivo viene sbeffeggiato dai giocatori; in suo aiuto accorre Virgil, che per\u00f2 rimane anch'egli coinvolto nel parapiglia e i due vengono appesi sulla statua principale della scuola.\nTre anni dopo Virgil e Charlie sono diventati amici, ma sono ritenuti dei perdenti dagli altri ragazzi della scuola. Charlie rivela a Virgil di essere al lavoro su una macchina del tempo. I due, insieme a Zeke Thompson, fondando il gruppo dei \"Minutemen\" e iniziano la realizzazione della macchina; vengono aiutati anche da Jeanette Pachelewski, una ragazza stramba innamorata di Charlie. Ben presto, per\u00f2, cominceranno i guai: il gruppo viene messo sotto controllo dall'FBI poich\u00e9 Charlie aveva rubato l'idea da alcuni file della NASA archiviati da pi\u00f9 di quarant'anni. Charlie, per ora pensa di non usare la macchina, ma quando Stephanie, migliore amica di Virgil fin dall'infanzia, della quale lui ha una cotta, perde la borsa di studio. Quindi decide di aiutarla utilizzando la macchina del tempo e, nel contempo, allontanandosi dai suoi amici. Charlie scopre che hanno creato una distorsione temporale, e che, secondo i loro calcoli potrebbe condurre alla fine del mondo: l'unica soluzione, pare \u00e8 di gettarvisi dentro. Vengono catapultati al 3 settembre 2005, il primo giorno di liceo, quando Virgil e Charlie erano stati appesi alla statua principale della scuola vestiti da cheerleader; Virgil odia da morire quel giorno perch\u00e9 ha reso difficile la sua esperienza scolastica nei tre anni successivi, mentre per Charlie \u00e8 il giorno preferito perch\u00e9 gli ha permesso di incontrare un vero amico. Una volta capito che Derek non \u00e8 una persona fedele, poich\u00e9 anche lui aveva avuto l'idea di appenderli alla statua, Virgil decide di non cambiare il corso degli eventi. Dopo essere riusciti a rientrare nel presente attraverso un vortice, i Minutemen tornano al giorno del loro primo viaggio e il nostro protagonista confessa a Stephanie di essere innamorato di lei e la ragazza lo ricambia. Nel frattempo Charlie bacia Jeanette, che lo aveva baciato prima che lui ed il suo gruppo si gettassero nel buco nero e Zeke fa il primo passo con delle ragazze: non \u00e8 pi\u00f9 il misterioso ragazzo appassionato di meccanica.\nProduzione.\nDisney Channel ha confermato l'uscita del nuovo film sul sito stampa del canale, il 14 luglio 2007, annunciando l'inizio della produzione de, \"Gli esploratori del tempo\". Trama, protagonisti, sceneggiatori, produttori esecutivi e regista furono annunciati nel comunicato. Inoltre sempre in questo annuncio fu svelata la produzione di un altro film intitolato, \"Camp Rock\".\nLuoghi.\nGli esploratori del tempo \u00e8 stato filmato alla \"Murray High School\" in Murray (Utah), una periferia di Salt Lake City. Anche il film Disney per la televisione \"Scrittrice per caso\" fu girato alla scuola Murray High, in cui tra l'altro proprio Jason Dolley aveva un ruolo in quel film. Le scene di football sono state invece girate alla \"Highland High School\" situata a Sugar House, un'altra periferia di Salt Lake City."}
{"id": "1556950", "revid": "767487", "url": "https://it.wikipedia.org/wiki?curid=1556950", "title": "Yellow 33", "text": "Yellow 33 (\"Drive, He Said\") \u00e8 un film del 1971 diretto da Jack Nicholson, tratto da un romanzo di Jeremy Larner.\n\u00c8 il primo film di Jack Nicholson come regista. L'attore non compare tra gli interpreti, tra i quali figurano, tra gli altri, Bruce Dern, Karen Black e William Tepper.\n\u00c8 stato presentato in concorso al 24\u00ba Festival di Cannes.\nIn Italia il film \u00e8 stato edito in formato VHS e in DVD."}
{"id": "1556955", "revid": "110157", "url": "https://it.wikipedia.org/wiki?curid=1556955", "title": "Montagne Kraul", "text": "Le montagne Kraul (in norvegese \"Kraulberga\", in tedesco \"Kraulberge\", in inglese \"Kraul Mountains\") conosciute anche come montagne Vestfjella (\"Vestfjella Mountains\"), sono una catena montuosa e nunataks antartica.\nLocalizzate ad una latitudine di 73\u00b0 20' sud ed una longitudine 14\u00b0 10' ovest, si trovano nella costa della principessa Martha (terra della regina Maud). I rilievi si in direzione nord ovest partendo dal ghiacciaio Veststraumen. Scoperte durante la spedizione tedesca Nuova Svevia di Alfred Ritscher del 1938-39, vennero intitolate al capitano Otto Kraul, pilota della \"Schwabenland\".\nNell'area si trova la base antartica finlandese Aboa."}
{"id": "1556958", "revid": "125837259", "url": "https://it.wikipedia.org/wiki?curid=1556958", "title": "Flavio Boezio", "text": "Figlio del filosofo Anicio Manlio Torquato Severino Boezio, era fratello di Flavio Simmaco.\nAssieme al fratello fu console nel 522 in Occidente. Teodorico condann\u00f2 a morte suo padre e suo fratello Simmaco nel 524 525. Suo padre ebbe i propri beni confiscati dopo essere caduto in disgrazia; alla morte di Teodorico (526) questi beni gli vennero ridati."}
{"id": "1556967", "revid": "78273", "url": "https://it.wikipedia.org/wiki?curid=1556967", "title": "Contea d'Anjou", "text": ""}
{"id": "1556982", "revid": "146644", "url": "https://it.wikipedia.org/wiki?curid=1556982", "title": "Krau Mountain", "text": ""}
{"id": "1556986", "revid": "146644", "url": "https://it.wikipedia.org/wiki?curid=1556986", "title": "Kraulberge", "text": ""}
{"id": "1556987", "revid": "124123", "url": "https://it.wikipedia.org/wiki?curid=1556987", "title": "John Barbirolli", "text": "Biografia.\nNasce a Southampton Row in Holborn, vicino a St Mary-le-Bow. Egli si definiva un Cockney.\nDi famiglia italiana originaria del Veneto dalla parte del padre e francese dalla parte della madre, inizia gli studi dapprima come violoncellista al St. Clement Danes School di Chorleywood della contea dell'Hertfordshire e dal 1910 al Trinity Laban Conservatoire of Music and Dance di Londra. \nIl padre Lorenzo Barbirolli, di Venezia, (1864\u20131928) ha suonato il violino nel Teatro alla Scala di Milano e nelle orchestre del Teatro del West End londinese principalmente nell'Empire Theatre of Varieties (oggi il cinema Empire, Leicester Square).\nJohn in tale veste inizia la propria carriera suonando nella Queen's Hall Orchestra nel 1911.\nDal 1912 studia alla Royal Academy of Music fino al 1916.\nSuona poi, con la Beecham Opera Company, al Covent Garden, con la Carl Rosa Opera Company ed entra a far parte di un quartetto d'archi. \nDurante l'ultimo anno della Prima guerra mondiale presta servizio nel Suffolk Regiment (Fanteria).\nDal 1919 suona nella London Symphony Orchestra.\nFondata la Barbirolli Chamber Orchestra, inizia la carriera di direttore d'orchestra nel 1924 a Newcastle upon Tyne e nel 1926 nella Chenil Gallery in Chelsea (Londra) e con la British National Opera Company, specializzandosi nell'opera lirica (Romeo e Giulietta (Gounod), Madama Butterfly ed Aida). \nIn Scozia nel 1927 dirige Il barbiere di Siviglia (Rossini) al Theatre Royal di Glasgow, al King's Theatre di Edinbmurgo, al His Majesty's Theatre di Aberdeen ed al King's Theatre di Dundee per la British National Opera Company, Madama Butterfly con Marjorie Parry (Kate Pinkerton), La boh\u00e8me, Falstaff (Verdi) con la Parry (Alice) ed Aida.\nCon Madama Butterfly fa il suo debutto al Royal Opera House, Covent Garden nel 1928. \nSuccessivamente dirige Don Giovanni (opera) per l'apertura della stagione del Covent Garden con Mariano Stabile (cantante) ed Elisabeth Schumann.\nDiriger\u00e0 poi I maestri cantori di Norimberga (portata anche ad Edimburgo con la Parry come Eva nel 1929), Lohengrin (opera), La boh\u00e8me, Il barbiere di Siviglia, Tosca (opera), Falstaff (Verdi), Faust, Cavalleria rusticana (opera), Pagliacci (opera), Turandot (portata anche ad Aberdeen e Glagow nel 1929), Der Rosenkavalier, Tristan und Isolde e Die Walk\u00fcre.\nIn seguito si dedica prevalentemente all'attivit\u00e0 concertistica, alternandosi fra la London Philharmonic Orchestra, la Northern Philharmonic Orchestra e la Royal Scottish National Orchestra di Glasgow dal 1933 al 1936. \nNel 1932 sposa il soprano inglese del British National Opera Company Marjorie Parry.\nQuindi nel 1936 diventa diretto successore di Arturo Toscanini alla direzione della New York Philharmonic fino al 1941. \nFra le sue numerose tourn\u00e9e include anche la Russia, dove fu definito interprete ideale di Ciajkovsky. \nNel 1939 sposa l'oboista inglese Evelyn Rothwell.\nAl Metropolitan Opera House nel 1940 dirige un Gala Concert con la New York Philharmonic, Jarmila Novotn\u00e1 e Fritz Kreisler.\nNel 1941 dirige la prima assoluta della Sinfonia da Requiem, op. 20 di Benjamin Britten nella Carnegie Hall.\nNel 1943 torna a Londra per dirigere al Covent Garden fino al dicembre 1953 e con l'Orchestra Hall\u00e9 (The Hall\u00e9) di Manchester fino al 1970. \nAl Wiener Staatsoper nel 1947 dirige Aida con Giuseppe Taddei.\nA Londra nel 1953 dirige Orfeo ed Euridice (Gluck) in inglese, Orpheus, con Kathleen Ferrier.\nPer il Teatro La Fenice di Venezia nel 1954 dirige un concerto con Evelyn Rothwell, torna a dirigere due concerti nel 1956, un concerto nel 1960 nella Sala dello Scrutinio del Palazzo Ducale (Venezia), nel 1962 un concerto con Bruno Giuranna nel Cortile del Palazzo Ducale, nel 1963 un concerto con musica di Johannes Brahms, nel 1964 due concerti e nel 1968 un concerto nel quale dirige la sua Elizabethan Suite ed uno con Uto Ughi.\nAl Teatro alla Scala nel 1959 dirige la Sinfonia n. 2 (Mahler) con Martina Arroyo ed Adriana Lazzarini.\nDal 1961 al 1967 dirige l'Orchestra sinfonica di Houston.\nSi dedica anche alla composizione ed alla trascrizione di antiche musiche inglesi, veneziane e napoletane. \nDella Butterfly, opera che segn\u00f2 il suo debutto, ci ha consegnato, negli anni della piena maturit\u00e0, un'edizione discografica considerata dalla critica memorabile.\nNel 1960 \u00e8 accademico onorario dell'Accademia nazionale di Santa Cecilia, nel 1963 viene insignito dell'Ordine della Rosa bianca, nel 1964 dell'Ordine al merito della Repubblica italiana, nel 1968 dell'Ordine nazionale al merito (Francia) e nel 1969 dell'Order of the Companions of Honour."}
{"id": "1556988", "revid": "767487", "url": "https://it.wikipedia.org/wiki?curid=1556988", "title": "Bully (film 2001)", "text": "Bully \u00e8 un film del 2001 diretto da Larry Clark, presentato alla 58\u00aa Mostra internazionale d'arte cinematografica di Venezia dello stesso anno. Il film si basa il libro \"Bully: A True Story of High School Revenge\" di Jim Schutze, che a sua volta si ispira ad un reale fatto di cronaca avvenuto nel 1993.\nTrama.\nIl film \u00e8 incentrato sul rapporto ambiguo e distruttivo degli amici d'infanzia Bobby e Marty, quest'ultimo perennemente vessato ed umiliato da Bobby che esercita un controllo totale su di lui; insieme passano le giornate compiendo scherzi e vandalismi, abusando di droghe e finanziando i loro reati con filmini porno amatoriali e spogliarelli in locali gay. Ma quando Marty si innamora di Lisa qualcosa si spezza e Bobby perde il suo controllo sadico nei confronti di Marty ed il cambio di regole all'interno del gruppo sfocer\u00e0 nell'omicidio. Tutti allora accuseranno chi ha parlato, perci\u00f2 vanno in tribunale dove tutti si minacciano a vicenda."}
{"id": "1556990", "revid": "1573940", "url": "https://it.wikipedia.org/wiki?curid=1556990", "title": "Nembrotha megalocera", "text": "Nembrotha megalocera \u00e8 un mollusco nudibranchio della famiglia Polyceridae.\nDescrizione.\nCorpo dalla grande variet\u00e0 cromatica: dorso marrone scuro o nero, con striature laterali arancio macchiettate dello stesso colore del dorso, bordo del mantello blu-azzurro preceduto da una fascia bianca. Rinofori blu scuro, con la base gialla preceduta, sul retro, da una chiazza grigia. Ciuffo branchiale arborescente, blu-viola, con la base giallo-arancio e le estremit\u00e0 rossastre. Tentacoli orali blu. Fino a 7 centimetri.\nBiologia.\nSi nutre di briozoi o tunicati. Se disturbata si muove nuotando tramite flessioni del corpo.\nDistribuzione e habitat.\nEndemica del Mar Rosso, fino a 20 metri di profondit\u00e0."}
{"id": "1556992", "revid": "63756", "url": "https://it.wikipedia.org/wiki?curid=1556992", "title": "Wael kfoury", "text": ""}
{"id": "1556994", "revid": "196390", "url": "https://it.wikipedia.org/wiki?curid=1556994", "title": "Gemarah", "text": ""}
{"id": "1557009", "revid": "3082", "url": "https://it.wikipedia.org/wiki?curid=1557009", "title": "Flavio Felice", "text": ""}
{"id": "1557019", "revid": "125581648", "url": "https://it.wikipedia.org/wiki?curid=1557019", "title": "Gattomatto", "text": "Gattomatto \u00e8 il primo singolo ad essere estratto dall'album \"Angelini\" del cantautore Roberto Angelini. Il singolo, uscito nell'estate del 2003, \u00e8 diventato immediatamente un tormentone estivo, con il quale il cantante ha partecipato al Festivalbar e che gli ha valso una nomination agli \"Italian Music Awards\".\nIl video.\nIl video di \"Gattomatto\" vede il cantante Roberto Angelini eseguire il brano, in compagnia di ragazzi e ragazze, queste ultime tutte molto provocanti nel look e negli atteggiamenti. Le giovani donne appaiono da sole o in gruppo, ed ogni serie di immagini delle singole ragazze comincia con un ciak, come se si trattasse di un provino; infatti le ragazze guardano direttamente in camera, sfilando su una passerella o ballando. Soltanto nel finale del video appare una ragazza con in braccio un gatto che fa le fusa.\nIl video \u00e8 stato trasmesso nella versione \"ufficiale\" e in un'altra leggermente pi\u00f9 \"casta\". Infatti la prima versione vedeva le ragazze spogliarsi sempre di pi\u00f9, assumendo atteggiamenti sexy e arrivando a spogliare lo stesso Angelini che restava a torso nudo.\nRicezione.\nNonostante l'enorme popolarit\u00e0 del brano, Roberto Angelini ha dichiarato che il brano ha dato di lui l'immagine di un \"cantante da intrattenimento\", di un \"fenomeno pop usa e getta\" che non gli apparteneva. Per tale motivo il cantante ha chiesto alla Virgin, sua casa discografica, ed ottenuto il permesso di registrare un album folk, che poi divent\u00f2 \"Ripro-pongo\"."}
{"id": "1557022", "revid": "142504", "url": "https://it.wikipedia.org/wiki?curid=1557022", "title": "Annunciazione della B.V. Maria", "text": ""}
{"id": "1557024", "revid": "38120", "url": "https://it.wikipedia.org/wiki?curid=1557024", "title": "Twitches - Gemelle Streghelle", "text": ""}
{"id": "1557030", "revid": "142504", "url": "https://it.wikipedia.org/wiki?curid=1557030", "title": "Sant'Urbano papa", "text": ""}
{"id": "1557032", "revid": "1494169", "url": "https://it.wikipedia.org/wiki?curid=1557032", "title": "Leimen", "text": "Leimen \u00e8 il nome delle seguenti localit\u00e0:"}
{"id": "1557038", "revid": "767487", "url": "https://it.wikipedia.org/wiki?curid=1557038", "title": "Heidi Stern", "text": "Heidi Stern \u00e8 il primo album in studio di Jennifer Rush, pubblicato nel 1979."}
{"id": "1557042", "revid": "1573940", "url": "https://it.wikipedia.org/wiki?curid=1557042", "title": "Comic Rush", "text": "Il \u00e8 una rivista di manga sh\u014dnen giapponese pubblicata dalla Jive ogni 26 del mese. Venne pubblicata la prima volta il 26 gennaio 2004."}
{"id": "1557045", "revid": "1318658", "url": "https://it.wikipedia.org/wiki?curid=1557045", "title": "Tadeusz Baird", "text": "Biografia.\nCompiuti gli studi musicali a Varsavia, nel 1956 fond\u00f2 con Jan Krenz e Kazimierz Serocki il Gruppo 49. Dall'iniziale stile classicheggiante, pass\u00f2 alla sperimentazione della dodecafonia e alla aleatoriet\u00e0, realizzando opere di intenso lirismo. Tra le sue opere: \"4 saggi\" per orchestra (1958; premio UNESCO del 1959, il primo della serie di riconoscimenti internazionali) nonch\u00e9 il dramma musicale \"Jutro\" (Domani, 1965)."}
{"id": "1557072", "revid": "767487", "url": "https://it.wikipedia.org/wiki?curid=1557072", "title": "Sono un cyborg, ma va bene", "text": "Sono un cyborg, ma va bene (\uc2f8\uc774\ubcf4\uadf8\uc9c0\ub9cc \uad1c\ucc2e\uc544, \"Cyborgjiman gwaenchanh-a\") \u00e8 un film sudcoreano del 2006 diretto da Park Chan-wook. La trama fuori dai classici schemi propone una stramba storia d'amore tra due malati mentali. Il dramma \"I'm not a robot\" del 2017 \u00e8 ispirata largamente a questo film.\nTrama.\nYoung-goon ha vissuto fin da giovane con la nonna materna, finch\u00e9 questa non \u00e8 stata rinchiusa in un manicomio per la sua insana abitudine di rosicchiare continuamente radici e credersi la madre di alcuni topi. Il trauma per la giovane Young-goon fu cos\u00ec duro che inizi\u00f2 a credere di essere un cyborg e di poter parlare con diversi apparecchi elettrici come la radio, i neon e i distributori automatici, ma solo indossando la dentiera lasciata a casa dalla nonna.\nQuando un giorno si taglia le vene di un polso e si infila alcuni fili elettrici nella carne viene ricoverata anche lei in un manicomio in cui vivono soggetti che soffrono delle patologie mentali pi\u00f9 disparate. La ragazza inizialmente ha come unici amici gli apparecchi che trova nello stabilimento. La radio ad esempio la convince che deve a tutti i costi uccidere i dottori che hanno portato via sua nonna, ma per farlo deve guadagnare energie. Young-goon per\u00f2 si convince che mangiare cibo pu\u00f2 in qualche modo danneggiare i suoi sistemi cibernetici e da quel momento si nutre soltanto leccando delle batterie.\nMa quando i dottori la costringono a cibarsi con la forza Park Il-sun, un ragazzo che ha paura di svanire e per questo ruba in continuazione (persino l'anima e i comportamenti delle persone), finge di installare all'interno della ragazza un macchinario in grado di convertire il cibo in energia elettrica, salvandola in questo modo. I due diventano sempre pi\u00f9 intimi e infine tra loro sboccia l'amore."}
{"id": "1557074", "revid": "124123", "url": "https://it.wikipedia.org/wiki?curid=1557074", "title": "Rufio Achilio Sividio", "text": "Biografia.\nViene definito \"questore\" (forse \"quaestor sacri palatii\") nell'iscrizione che gli riservava un posto al Colosseo (). Fu poi \"praefectus urbi\" di Roma (prima del 488), poi \"patricius\"; nel 488 fu console \"posterior\" con Claudio Giulio Ecclesio Dinamio, entrambi in Occidente.\nSi conserva il suo dittico consolare, che riporta la sua carriera ()."}
{"id": "1557079", "revid": "767487", "url": "https://it.wikipedia.org/wiki?curid=1557079", "title": "Provincia di Los Andes (Cile)", "text": " \nLa provincia di Los Andes \u00e8 una delle sette province della regione cilena di Valpara\u00edso. Il capoluogo \u00e8 la citt\u00e0 di Los Andes.\nLa provincia \u00e8 suddivisa in quattro comuni:"}
{"id": "1557089", "revid": "3115", "url": "https://it.wikipedia.org/wiki?curid=1557089", "title": "Carlos Carbonell Pascual", "text": "\u00c8 stato il primo spagnolo, allenatore di J\u016bd\u014d ad allenare una squadra di J\u016bd\u014d di un altro paese (Malta). \u00c8 stato anche il primo spagnolo ad essersi laureato Elite Performance Judo Coach (Level 4) a l'Universit\u00e0 di Bath.\nBiografia.\nNato il 14 dicembre del 1976. Figlio di Jos\u00e9 Carbonell Carbonell e di Milagros Pascual Dom\u00e9nech. Nel 1984, Carlos Carbonell comincia a praticare il judo al \"Colegio San Roque y San Sebasti\u00e1n. Nel 1998 decide di andare a studiare il TAFAD a Elche (Spagna) e comincia ad allenare il Club di Judo della campionessa olimpica Miriam Blasco. Ha allenato questo club per 3 anni. Nel 2002 sceglie di vivere nel Regno Unito perch\u00e9 nel Club di Judo di Miriam Blasco gli hanno consigliato di andare a Bath poich\u00e9 questa \u00e8 l'unica universit\u00e0 del Regno Unito dove lui poteva combinare gli studi e la pratica del J\u016bd\u014d.\nAlla fine di 2006, il Segretario Generale della EJU cercava un allenatore per la selezione del suo paese, Malta, all'Universit\u00e0 di Bath hanno pensato che Carlos Carbonell fosse il miglior candidato per il posto.\nRiferimenti.\n\"Entrenador en Malta\", Ciudad de Alcoy (Spain) Newspaper Interview. (\"January 2008\")\n\"El jurado designa 35 candidatos a los premios Centre d\u00b4Esports\" Diario Informaci\u00f3n (Spain) (\"December 2007\")\n\"Su huella se agranda\" Ciudad de Alcoy (Spain) Newspaper (\"October 2007\")\n\"Carlos Carbonell comienza a dejar huella en Malta\", Ciudad de Alcoy (Spain) Newspaper (\"June 2007\")\n\"La selecci\u00f3n de Malta de judo que dirige Carbonell logra destacar en Monaco\", Diario Informaci\u00f3n (Spain) (\"June 2007\") \n\"Judo was again Team Malta's main source of inspiration following a second gold medal\" \"The Times\" (Malta), (\"June 2007\")\n\"Newcomers keen to extend Malta's success in judo\", \"The Times\" (Malta) (\"May 2007\")\n\"Un alcoyano es el nuevo seleccionador nacional de judo en Malta\", Ciudad Alcoy (Spain) Newspaper (\"January 2007\") \n\"Un alcoyano es seleccionador de judo de Malta\" Diario Informaci\u00f3n (Spain) (\"January 2007\")"}
{"id": "1557090", "revid": "767487", "url": "https://it.wikipedia.org/wiki?curid=1557090", "title": "Giovan Battista Falcone", "text": "Biografia.\nFu l'erede di una delle pi\u00f9 facoltose e altolocate famiglie di Acri (Cosenza): la famiglia Falcone, a sua volta erede legittima di buona parte del patrimonio della casata dei principi Sanseverino da Bisignano. La vita del giovane Giovanni Battista \u00e8 fortemente legata agli ideali murattiani, che animavano i salotti e i circoli culturali meridionali fra il 1850 e il 1860. I suoi ideali patriottici iniziarono fin da giovanissimo, nella scuola ginnasiale. Scriveva infatti Vincenzo Padula: \u00abquando Ferdinando II di Borbone voleva indicare una \"testa calda\", una persona cio\u00e8 amante della libert\u00e0 civile e dell'indipendenza della Patria, soleva dire \"testa calabrese\", cos\u00ec come, parlando del collegio di S. Adriano in San Demetrio Corone, lo definiva \"fucina di diavoli\"\u00bb. E in questa fucina si form\u00f2 il giovane Falcone, mandato nel vicino collegio a studiare, come si addiceva ad un rampollo di una famiglia di rango. \"Purtroppo i suoi ideali non potevano essere tollerati e quindi il figlio (ribelle), che si voleva condurre alla vita e alla carriera ecclesiastica, fu trasferito d'urgenza nel collegio diocesano di Bisignano, ove complet\u00f2 gli studi prima di recarsi Napoli. L\u00ec raggiunse il fratello Francesco, gi\u00e0 studente di giurisprudenza, presso i fratelli Francesco e Vincenzo Sprovieri, dove incontr\u00f2 i vecchi amici quali: Domenico Mauro, Agesilao Milano, Francesco Tocci, Attanasio Dramis, gi\u00e0 intenti a preparare l'attentato contro Ferdinando II di Borbone.\nFu amico di Agesilao Milano, patriota di San Benedetto Ullano, impiccato per alto tradimento, per cospirazione anti-borbonica, il 13 dicembre 1856, di Demetrio Baffa, di Domenico Damis e di Carlo Pisacane, ideatore insieme a Giovanni Battista e Giovanni Nicotera dello sbarco fallimentare sull'isola di Ponza nel 1857 (la cosiddetta Spedizione di Sapri), tutti di fede repubblicana e seguaci delle idee di Mazzini.\nFalcone, che era emigrato a Malta e negli Stati sardi, partecip\u00f2 a questa tragica spedizione, finendo trucidato il 2 luglio a Sanza abbracciato assieme a Carlo Pisacane dalla popolazione locale aizzata dai filo-borbonici."}
{"id": "1557092", "revid": "1664282", "url": "https://it.wikipedia.org/wiki?curid=1557092", "title": "Osvaldo Bargero", "text": "Biografia.\nLa sua attivit\u00e0 professionale \u00e8 iniziata agli inizi degli anni sessanta come montatore di pubblicit\u00e0 e di documentari. Nel 1973 ha iniziato a lavorare anche per il cinema e per la televisione."}
{"id": "1557097", "revid": "1632387", "url": "https://it.wikipedia.org/wiki?curid=1557097", "title": "Bitch Alert", "text": "Le Bitch Alert sono una rock band finlandese formatasi a Helsinki nel 1997.\nStoria del gruppo.\nLa band si forma sotto il nome di \"Bitch\" nel 1997 su iniziativa della cantante e chitarrista Heini, la bassista Maria e la batterista Maritta. Agli inizi del 1999 avviene un cambio di formazione: subentra Kimmo al basso e Sid viene reclutata come seconda chitarrista. Verso aprile di quello stesso anno la band si scioglie per fare ritorno non prima del novembre dell'anno seguente come trio e sotto il nome definitivo di Bitch Alert. La formazione da allora \u00e8 rimasta invariata con la cantante Heinie, la bassista Kimmo e Maritta alla batteria. La band ottiene subito un primo contratto con l'etichetta Gaga Goodies, per la quale pubblica nel 2001 l'album d'esordio \"Pay for Orgasm\". L'anno seguente esce \"..rriot\" che permette loro di accedere anche al difficile mercato inglese. Fanno seguito \"Kill Your Darlings\" del 2004 e \"I Can Feel Your Bones\" del 2006 promossi da varie tourn\u00e9e con alcune date tenute anche negli Stati Uniti."}
{"id": "1557101", "revid": "628767", "url": "https://it.wikipedia.org/wiki?curid=1557101", "title": "Provincia di Petorca", "text": " \nLa provincia di Petorca \u00e8 una delle province della regione cilena di Valpara\u00edso, il capoluogo \u00e8 la citt\u00e0 di La Ligua. \nLa provincia \u00e8 divisa in cinque comuni:"}
{"id": "1557105", "revid": "486946", "url": "https://it.wikipedia.org/wiki?curid=1557105", "title": "I'm a Cyborg, But That's OK", "text": ""}
{"id": "1557106", "revid": "486946", "url": "https://it.wikipedia.org/wiki?curid=1557106", "title": "I'm a cyborg, but that's ok", "text": ""}
{"id": "1557108", "revid": "486946", "url": "https://it.wikipedia.org/wiki?curid=1557108", "title": "I'm a cyborg but that's ok", "text": ""}
{"id": "1557115", "revid": "2212599", "url": "https://it.wikipedia.org/wiki?curid=1557115", "title": "Artemidoro di Efeso", "text": "Biografia.\nScrittore greco, originario di Efeso, in Ionia (Asia Minore), fu autore di un'esposizione geografica in XI libri, il cui titolo \u00e8, secondo le fonti, \"Geographo\u00f9mena\". La sua opera \u00e8 andata perduta, ma se ne sono conservati estratti principalmente in Strabone, Plinio, Diodoro Siculo, Ateneo di Naucrati, Porfirio, Marciano di Eraclea, Stefano di Bisanzio, Costantino VII Porfirogenito, nonch\u00e9 negli scolii ad Apollonio Rodio. Non va confuso con Artemidoro di Daldi, anch'egli originario di Efeso, autore di un trattato sull'interpretazione dei sogni (\"Onirocriticon\").\nPochissime notizie biografiche sono note: egli stesso raccontava nella propria opera di aver ricevuto dai propri concittadini l'incarico di recarsi a Roma in ambasceria, con lo scopo di ottenere che la palude Selinusia, con i cospicui tributi ad essa connessi, di cui i \"publicani\" si erano impadroniti, fosse restituita al tempio di Artemide Efesia, ed inoltre che la localit\u00e0 detta Eracleotide, resasi autonoma, fosse ricongiunta ad Efeso. Il successo gli valse l'erezione di una statua d'oro (probabilmente raffigurante la dea, con un'epigrafe votiva). Marciano colloca l\"'akm\u00e9\" di Artemidoro nella 169\u00aa Olimpiade, ovvero nel 104-100 a.C.\nGeografia.\nNella sua opera geografica, Artemidoro descrive l'intero mondo abitato: l'Europa nei libri I-VI, l'Africa nei libri VII-VIII, l'Asia nei libri IX-XI. Egli mescola descrizioni delle localit\u00e0 visitate con notizie storico-antiquarie, amministrative e naturalistiche; un ruolo particolarmente importante \u00e8 attribuito alle distanze fra le localit\u00e0, che Artemidoro, fra i primi, misur\u00f2 in stadi invece che in giornate di viaggio. Non sembra invece che egli abbia avuto interesse per la geografia matematica e astronomica (propria, ad esempio, di Eratostene), essendo ben pi\u00f9 orientato a osservare la realt\u00e0 con gli occhi del viaggiatore.\nFortuna.\nArtemidoro sub\u00ec un curioso destino letterario: la sua opera, ricca di informazioni, fu saccheggiata dai letterati posteriori, i quali per\u00f2 espressero spesso valutazioni negative. Gli nocque, probabilmente, il confronto con gli scritti di Posidonio di Apamea, ad esempio per la descrizione della Spagna su cui entrambi si cimentarono. La maggiore solidit\u00e0 scientifica del filosofo stoico caus\u00f2 un pregiudizio contro Artemidoro, che si risente ancora in autori che pure se ne servono in abbondanza, come Strabone nella sua \"Geografia\".\nUna vera rinascita della fortuna di Artemidoro si ebbe quando Marciano (IV secolo?) scelse di riscrivere Artemidoro riassumendolo e, evidentemente, deformandone il testo per adeguarlo ai propri scopi. L\"'epitome di Marciano\" divenne perci\u00f2 il testo artemidoreo ufficiale che continu\u00f2 ad essere letto e utilizzato dagli autori posteriori, tra cui Stefano il quale se ne serv\u00ec per il proprio \"Lessico\" di toponimi ed etnonimi. Anche l'epitome di Marciano per\u00f2 and\u00f2 perduta, sicch\u00e9 oggi non se ne conservano che pochi frammenti, come per il testo integro di Artemidoro.\nI frammenti di Artemidoro furono raccolti per la prima volta da John Hudson nel I volume dei \"Geographiae veteris scriptores Graeci minores\" (1698). Samuel Hoffmann nel 1838, in appendice ad uno studio sugli Iberi (\"Die Iberer im Westen und Osten\"), pubblic\u00f2 uno studio \"Artemidorus, der Geograph\", nel quale mise insieme una raccolta ragionata dei frammenti artemidorei. Al contrario, Karl Wilhelm Ludwig M\u00fcller, autore dei \"Geographi Graeci Minores\" (1855), non raccolse di Artemidoro che i soli frammenti \"sicuramente\" provenienti dall'epitome di Marciano. L'ultima edizione in ordine di tempo (e quella a tutt'oggi in uso, nonostante i non pochi errori e fraintendimenti) fu realizzata da Robert Stiehle nel 1856 per la rivista tedesca \u00abPhilologus\u00bb.\nPapiro di Artemidoro.\nNel 1998, sulla rivista di papirologia \u00abArchiv f\u00fcr Papyrusforschung\u00bb \u00e8 stata data notizia dell'esistenza di un papiro di grandi dimensioni (alto circa 32,5\u00a0cm e lungo pi\u00f9 di due metri, ripartito in numerosi frammenti) contenente un proemio ad un'opera geografica, una descrizione della Spagna con misurazioni di distanze fra localit\u00e0, una mappa e numerosi disegni di animali veri o fantastici e di parti di statue corredati da didascalie. L'identit\u00e0 di una parte del testo con il frammento 21 di Artemidoro ha indotto gli editori a identificare il testo con i \"Geographo\u00f9mena\" e a denominare il manufatto come papiro di Artemidoro. L'oggetto sarebbe perci\u00f2 l'unico testimone diretto dell'opera, ma documenterebbe anche la pi\u00f9 antica mappa e l'unico repertorio di bozzetti e schizzi (\"cahier d'artiste\") conservatici dell'antichit\u00e0.\nTuttavia, dal 2005 \u00e8 insorta una polemica in merito all'autenticit\u00e0 del papiro. Luciano Canfora e la sua \"\u00e9quipe\" di ricercatori hanno sostenuto dubbi sulla sua genuinit\u00e0 riscontrando in esso numerosi errori di concetto che presuppongono sviluppi della materia geografica ben pi\u00f9 tardi; usi linguistici bizantini; iconografie connesse all'astrologia moderna; e (non ultima) la presenza di cattive congetture formulate da studiosi moderni. In via di ipotesi, si \u00e8 suggerito che autore del falso possa essere stato Costantino Simonidis, un celebre falsario greco di met\u00e0 Ottocento, autore di beffe capaci di trarre in inganno studiosi come Dindorf, e gi\u00e0 autore di falsi geografici come il periplo di Annone. D'altra parte, Salvatore Settis, che assieme a Claudio Gallazzi e B\u00e4rbel Kramer ha curato l'edizione del papiro, si \u00e8 espresso in maniera decisa per l'autenticit\u00e0 dell'opera. Attualmente il dibattito \u00e8 aperto."}
{"id": "1557116", "revid": "638792", "url": "https://it.wikipedia.org/wiki?curid=1557116", "title": "Monthly Sh\u014dnen Ace", "text": "Il \u00e8 una rivista di manga sh\u014dnen giapponese pubblicata dalla Kadokawa Shoten dal 1994. Diversamente dalle altre riviste di genenre sh\u014dnen, che di solito sono settimanali, lo \"Sh\u014dnen Ace\" \u00e8 mensile e punta su un minor numero di lettori, anche attraverso il tie-in, ovvero i fumetti tratti dagli anime."}
{"id": "1557132", "revid": "697352", "url": "https://it.wikipedia.org/wiki?curid=1557132", "title": "Amos Tupper", "text": ""}
{"id": "1557134", "revid": "697352", "url": "https://it.wikipedia.org/wiki?curid=1557134", "title": "Mort Metzger", "text": ""}
{"id": "1557135", "revid": "1444345", "url": "https://it.wikipedia.org/wiki?curid=1557135", "title": "Signs of a Struggle", "text": "Signs of a Struggle \u00e8 l'album di debutto del gruppo musicale britannico Mattafix pubblicato il 31 ottobre 2005 in tutta Europa. Il duo ha dichiarato che l'album riflette l'esperienza e il percorso che avevano fatto fino a quel momento."}
{"id": "1557136", "revid": "4175", "url": "https://it.wikipedia.org/wiki?curid=1557136", "title": "Stadium de Toulouse", "text": ""}
{"id": "1557137", "revid": "1566286", "url": "https://it.wikipedia.org/wiki?curid=1557137", "title": "Agente segreto al servizio di madame Sin", "text": "Agente segreto al servizio di Madame Sin (\"Madame Sin\") \u00e8 un film televisivo del 1972 con Bette Davis.\nProduzione.\nIl film fu scritto espressamente per la Davis da Barry Orringer e David Greene, e diretto da Greene per il produttore esecutivo Robert Wagner, che ne era anche l'interprete accanto alla Davis.\nL'attrice con parrucca nera, gioielli esotici e trucco bizzarro, \u00e8 una specie di Fu Manchu donna e in un certo qual modo somiglia anche a Gale Sondergaard in \"Ombre malesi\". La Davis disse di essersi divertita ad interpretare questa \"cattiva\".\nLe riprese furono tutte effettuate in Scozia. Il film doveva fare da pilota per una serie televisiva, ma i risultati lasciarono a desiderare e il progetto fall\u00ec.\nDistribuzione.\nIl film debutt\u00f2 sulla televisione americana nel gennaio 1972, per poi essere presentato fuori degli Stati Uniti come normale pellicola cinematografica.\nAccoglienza.\nSulla rivista cinematografica inglese \"Films and Filming\" Julian Fox scrisse: \"Bette Davis ha i suoi momenti, in particolare nelle scene in cui pronuncia le sue roventi battute, che sulle sue labbra hanno un suono alla Oscar Wilde: Altrove per\u00f2 \u00e8 smorzata dalla vacuit\u00e0 della sceneggiatura e ridotta a una figura grottesca. A demolire ulteriormente la reputazione ormai in declino della Davis contribuiscono il cinismo dei produttori e la sua stessa acquiescenza\"."}
{"id": "1557148", "revid": "110157", "url": "https://it.wikipedia.org/wiki?curid=1557148", "title": "Rhythm &amp; Hymns", "text": "Rhythm &amp; Hymns \u00e8 il secondo album dei Mattafix pubblicato nel novembre 2007. L'album contiene il singolo \"Living Darfur\", mentre i singoli usciti successivamente sono \"Shake Your Limbs\" e \"Angel\"."}
{"id": "1557160", "revid": "178920", "url": "https://it.wikipedia.org/wiki?curid=1557160", "title": "Zombi Baturzo", "text": ""}
{"id": "1557161", "revid": "178920", "url": "https://it.wikipedia.org/wiki?curid=1557161", "title": "Cometa Teta", "text": ""}
{"id": "1557168", "revid": "110157", "url": "https://it.wikipedia.org/wiki?curid=1557168", "title": "Fasanella", "text": "Il Fasanella \u00e8 un torrente campano affluente di destra del fiume Calore Lucano, situato nell'entroterra del Cilento.\nGeografia.\nSorge dalla Tampa del Prato (1040\u00a0m), parte della catena degli Alburni, ed attraversa i territori comunali di Sant'Angelo a Fasanella, Ottati, Bellosguardo, Aquara e Castel San Lorenzo.\nHa vari affluenti tra cui il torrente Ripiti."}
{"id": "1557175", "revid": "287204", "url": "https://it.wikipedia.org/wiki?curid=1557175", "title": "Ensemble Cl\u00e9ment Janequin", "text": "LEnsemble Cl\u00e9ment Janequin \u00e8 un gruppo musicale francese di musica antica.\nIl gruppo.\nFondato nel 1978 a Parigi da Dominique Visse, il gruppo \u00e8 specializzato nell'interpretazione di opere del Rinascimento e cantate a cappella di compositori come Cl\u00e9ment Janequin, Josquin Des Pr\u00e9s e Orlando di Lasso.\nComponenti.\nL'ensemble \u00e8 composto da:"}
{"id": "1557177", "revid": "729019", "url": "https://it.wikipedia.org/wiki?curid=1557177", "title": "Arturo Prat", "text": "Morto nella battaglia navale di Iquique, durante la Guerra del Pacifico (era a comando della corvetta \"Esmeralda\"). Figlio di Pedro Agust\u00edn Prat Barril e Mar\u00eda del Rosario Chac\u00f3n Barrios. Partecip\u00f2 alla guerra contro la Spagna (1865-1871) in diverse grandi battaglie navali tra cui la battaglia di Papudo nel 1865, durante la quale fu catturata la goletta \"Covadonga\".\nLa famiglia Prat.\nLe radici dei Prat si trovano in Catalogna, Spagna. Isidro Prat Camps, contadino, bisnonno di Arturo, nacque l\u00ec ed ebbe quattro figli: Jos\u00e9, Narciso, Ignacio e Pedro.\nIgnacio, nato nel 1770, si dedic\u00f2 al commercio per diventare un esportatore di merci, soprattutto in Argentina. Per ragioni ancora sconosciute, emigr\u00f2 in Cile e nel 1811 spos\u00f2 Agustina Barril.\nEbbero quattro figli, di cui solo due sopravvissero, Agust\u00edn e Clara. Agust\u00edn si dedic\u00f2 agli affari, aprendo un negozio nella capitale, dove incontr\u00f2 Maria del Rosario Barrios Chac\u00f3n, che spos\u00f2 nel 1838.\nI genitori.\nI due giovani si sposarono il 26 ottobre 1838 e si stabilirono a Santiago del Cile, dove aprirono un negozio che, qualche tempo dopo, fu completamente distrutto da un incendio che li mand\u00f2 in rovina. Dovettero quindi lasciare la capitale per trasferirsi presso l'Hacienda San Agust\u00edn de Pu\u00f1ual, a Chill\u00e1n (Provincia di \u00d1uble), che fu poi gestita da Andr\u00e9s Chac\u00f3n, fratello di Mar\u00eda del Rosario.\nContinuarono a vivere la loro esistenza perseguitati da un destino tragico; tre dei loro figli morirono nella prima infanzia ed Agust\u00edn contrasse una malattia incurabile (paralisi progressiva), che lo distrusse. In questa \"hacienda\" venne alla luce il loro quarto figlio, Arturo Prat Chac\u00f3n.\nInfanzia.\nDi salute cagionevole, pareva che il bimbo fosse condannato alla stessa sorte dei suoi fratelli. Non pianse alla nascita, per via della sua costituzione molto debole. Ma sua madre, nonostante ci\u00f2, era disposta a lottare. Affid\u00f2 la salute di suo figlio alle cure teorizzate da Vincent Priessnitz, il quale aveva impiegato anni nella divulgazione dei vantaggi e delle virt\u00f9 dell'idroterapia e della sudorazione idroterapica (chiamato \"metodo Priessnitz\").\nIl padre fu tentato dalla corsa all'oro californiana, avventurandosi con altri cileni in cerca di fortuna negli Stati Uniti; avventura che gli cost\u00f2 la rovina economica e che lo port\u00f2 a vendere l'azienda di famiglia per trasferirsi, infine, nella capitale cilena. La famiglia Prat abit\u00f2 in una fattoria (situata nell'attuale comune di Providencia) di propriet\u00e0 di Pedro Chac\u00f3n, che si trovava nei dintorni della citt\u00e0. Qui trascorsero gli anni dell'infanzia del futuro eroe cileno.\nInizi\u00f2 il suo sviluppo fisico ed abbandon\u00f2 la condizione di \"quasi rachitico e malaticcio\", secondo la descrizione dello zio Jacinto Chac\u00f3n. Il miglioramento fu attribuito al metodo Priessniz, per\u00f2 \u00e8 molto pi\u00f9 probabile che si trattasse del risultato dell'ambiente stimolante della fattoria, della sua passione per l'esercizio fisico e dello spirito combattivo che gli inculc\u00f2 sua madre. Nel 1854 la famiglia vendette la fattoria per trasferirsi in una modesta casa nella via oggi chiamata \"calle Arturo Prat\".\nNel 1856 il bambino inizi\u00f2 gli studi presso una scuola inaugurata quell'anno nella via in cui abitavano e che fu chiamata \"Escuela de la Campana\", per via di una torre con una campana che suonava per chiamare le classi. Il direttore della scuola era un noto professore, Jos\u00e9 Bernardo Su\u00e1rez. Alunno di buona condotta ebbe difficolt\u00e0 con la matematica, specialmente con l'aritmetica, che super\u00f2 fino a raggiungere la distinzione, nell'anno 1856, in letteratura, geografia, religione ed anche aritmetica.\nLasci\u00f2 la scuola il 25 agosto del 1858, ed il giorno 28 dello stesso mese entr\u00f2 nella \"Escuela Naval del Estado\", futura \"Escuela Naval Arturo Prat\".\nGiovinezza nella Marina.\nL'Accademia Navale.\nPrat entr\u00f2 in Accademia Navale grazie alle borse di studio create dal presidente Manuel Montt Torres per l'ammissione all'istituzione. C'erano due borse per contea, una tocc\u00f2 a Prat ed una a Luis Uribe Orrego. Entrambi avevano come tutore Don Jacinto Chac\u00f3n (zio di Arturo e patrigno di Luis).\nIl direttore della scuola in quegli anni era il francese Juan Julio Feillet, insieme ad un altro francese, Anatolio Desmadryl. Il giovane Arturo ed il suo amico Luis facevano parte del cosiddetto \"corso degli eroi\", composto, tra gli altri, da Carlos Condell de la Haza, Juan Jose Latorre e Jorge Montt \u00c1lvarez, tutti importanti protagonisti nella futura guerra del Pacifico.\nIl primo anno si mostr\u00f2 irregolare negli studi, distratto ed ebbe nuovamente problemi con la matematica. Ma, come avvenne ai tempi della scuola, si impegn\u00f2 ed ottenne una medaglia d'argento per i risultati raggiunti. Nel 1859, il suo secondo anno come cadetto, gli studenti dovevano iniziare ad imparare le tecniche nautiche. Il suo primo viaggio di formazione lo fece a bordo della nave a vapore \"Independencia\" dove apprese a manovrare le vele per poi continuare con le tecniche di marineria e artiglieria.\nNel gennaio 1860, Arturo Prat sale a bordo della quasi nuova \"Esmeralda\" per la prima volta. Continua il suo apprendistato nautico: imbarco e sbarco, simulazioni di guerra, ecc. Nel luglio 1861 si diploma presso l'Accademia Navale (il migliore del suo corso). Ottiene il grado di guardiamarina senza sostenere l'esame.\nContinu\u00f2 il suoi viaggi di addestramento sulla \"Esmeralda\", che soprannomin\u00f2 affettuosamente \"La Macarrona\", durante i quali accaddero eventi importanti, come l'episodio della nave \"Infernal\". L\"Infernal\" era una nave francese, in cui erano conservati tutti i tipi di esplosivi e munizioni. Il 1\u00ba ottobre 1861 una nube di fumo nero si lev\u00f2 sopra la nave, che si trovava nella baia di Valpara\u00edso. Anche la \"Esmeralda\" si trovava li ed invi\u00f2 immediatamente degli uomini a sedare le fiamme. Una delle imbarcazioni che condussero i rinforzi era guidata dal guardiamarina Arturo Prat che, dopo due ore di lotta contro l'incendio fu costretto al ritiro, con gli altri marinai, dalla nave in fiamme che infine esplose.\nLa guerra con la Spagna.\nIl 21 luglio 1864 Prat supera la prova teorica e pratica necessaria per passare da aspirante guardiamarina a guardiamarina. Lo stesso anno si verificano gli incidenti che avrebbero portato alla guerra con la Spagna, scoppiata per la disapprovazione del Cile per l'occupazione da parte di una flotta spagnola delle isole Chincha (Per\u00f9). La dichiarazione di guerra avrebbe portato al battesimo del fuoco per Prat e per i suoi compagni.\nIn quel momento era al comando della \"Esmeralda\" Juan Williams Rebolledo, che guid\u00f2 il recupero del piroscafo cileno \"Matias Cousino\" e la cattura della goletta spagnola \"Covadonga\", avvenuta il 26 novembre 1865 durante la battaglia navale di Papudo che, per via della potenza di fuoco superiore, volse in favore del Cile. La cattura della goletta \"Covadonga\" port\u00f2 alla promozione di grado per tutti i partecipanti alla missione e Prat fu nominato sottotenente. Nel tentativo di vendicare la sconfitta di Papudo la flotta spagnola cerc\u00f2 lo scontro con le navi alleate (il Cile era alleato con il Per\u00f9 e l'Ecuador).\nLo scontro ebbe luogo nei pressi dell'arcipelago di Chilo\u00e9 (in quella che fu chiamata battaglia navale di Abtao) il 7 febbraio 1866. Gli scontri d'artiglieria si ebbero solo tra la \"Covadonga\" e navi spagnole \"Villa de Madrid\" e \"Blanca\" perch\u00e9 le navi alleate furono inutilizzabili per mancanza di carbone o per via dei fondali bassi. Prat era a bordo della \"Covadonga\" che resistette al bombardamento spagnolo. Gli alleati non ebbero vittime mentre gli spagnoli ebbero due morti. Le navi alleate, durante la battaglia di Abtao, erano al comando del capitano Manuel Villar, della Marina de Guerra del Per\u00fa, in sostituzione di Juan Williams Rebolledo, che era partito il 5 febbraio verso Ancud, con la \"Esmeralda\", in cerca di carbone e viveri per le navi peruviane \"Uni\u00f3n\" e \"Am\u00e9rica\" che erano arrivate il giorno prima ad Abtao, dopo un lungo viaggio dal Per\u00f9.\nIl Prat avvocato.\nGli studi.\nNel 1870, Arturo inizi\u00f2 il cammino per diventare un avvocato. A Prat erano sempre interessata le leggi, cos\u00ec decise di ottenere una qualifica professionale. Inizi\u00f2 come studente libero di Lettere presso il Liceo di Valpara\u00edso e l'Istituto nazionale. Nel 1871 ottenne il diploma in Filosofia e Lettere, requisito essenziale per lo studio del diritto, e tra i suoi esaminatori vi era il celebre storico Diego Barros Arana (1830\u20131907).\nL'anno successivo inizi\u00f2 lo studio del diritto di propriet\u00e0 presso la Facolt\u00e0 di Giurisprudenza dell'Universit\u00e0 del Cile, studiando a bordo dell\"Esmeralda\", quell'anno ancorata presso Mejillones. Tornato dalla sua missione chiese di essere esaminato a Valpara\u00edso. Nel 1875 inizi\u00f2 la pratica, pre-requisito per ottenere il titolo, in uno studio legale. Nel mese di luglio dell'anno successivo Prat supera gli ultimi esami e dopo aver scelto una materia da studiare \u00e8 ora pronto per la laurea. La materia scelta \u00e8 il diritto romano e sostiene l'esame il 24, 25 e 26 luglio. Ora l'ultimo passo prima di ottenere il titolo \u00e8 l'esame finale davanti ai giudici della Corte Suprema, il 31 luglio 1876, alle ore 11.00. Ma sorprendentemente, Prat apprende che i giudici decisero di non effettuare gli esami quel giorno. Egli insistette chiedendo udienza al presidente della Corte suprema, Manuel Montt, e lo convinse, divenendo infine avvocato a 28 anni.\nPrima del suo esame finale Prat aveva gi\u00e0 svolto il lavoro di avvocato per difendere l'ingegnere Richard Owen, accusato di disobbedienza e poi il suo amico e commilitone Luis Uribe Orrego (1847\u20131914), accusato del reato di disobbedienza e di mancanza di rispetto nei confronti dei superiori. La prima causa and\u00f2 bene, ma non quella del suo amico che fu condannato a sei mesi di carcere per poi usufruire di un'amnistia che gli salv\u00f2 la carriera in Marina.\nGiurista.\nPrat esercit\u00f2 per un breve periodo la sua nuova professione. Si dedic\u00f2 principalmente alla risoluzione dei problemi legali dei Chac\u00f3n e dei Carvajal, nonch\u00e9 di alcune questioni militari. Aspirava a diventare revisore dei conti della Marina, ma fu nominato solamente \"aiutante\" (principalmente a causa della sua poca esperienza), occupandosi degli aspetti giuridici presso il Comando Generale della Marina. Inoltre Prat sub\u00ec l'invidia e l'ostilit\u00e0 dei suoi compagni per il fatto di essere un avvocato e questo lo port\u00f2 a mantenere una certa distanza.\nPrat oper\u00f2 un completo rinnovamento del sistema giuridico della Marina, a cominciare dal Codice di Navigazione, con l'introduzione di 152 modifiche delle quali la gran parte furono accettate. Si occup\u00f2 anche di regolamentare la questione delle promozioni, per evitare che i rapporti sociali e le influenze della politica potessero avere un peso diverso dai meriti di servizio e dall'anzianit\u00e0. Prat mor\u00ec prima che la Marina adottasse questo nuovo codice.\n\"Osservazioni sulla legge elettorale vigente\".\nI suoi commenti riportati nel testo dell\"Observaciones a la ley electoral vigente\" contengono importanti indizi sul suo pensiero politico. Furono scritti nel contesto della promulgazione della nuova legge elettorale, durante il governo di Federico Err\u00e1zuriz Za\u00f1artu, nella quale fu stabilita l'istituzione dei maggiori contribuenti ed il voto cumulativo per i deputati. Prat analizzava la legge (un po' ingenuamente) nella prospettiva che questa potesse portare ad un miglioramento nella libert\u00e0 delle elezioni. Sottolineava le contraddizioni e la poca chiarezza del testo, ma la considerava una legge \"eminentemente liberale\".\nPrat termina dicendo:\nGuerra del Pacifico.\nSu incarico del governo cileno ed in seguito l'intento chiaro del governo argentino di imporre la propria sovranit\u00e0 in Patagonia, in particolare sul fiume Santa Cruz, Prat organizz\u00f2 dei servizi di intelligence che disloc\u00f2 in Uruguay ed Argentina. Si stabil\u00ec a Montevideo dal novembre 1878 al febbraio 1879 e da l\u00ec si rec\u00f2 spesso a Buenos Aires. Durante quel periodo raccolse e trasmise molte informazioni in Cile, in particolare riferendosi alla forza navale argentina, ma anche allo scenario politico che il paese stava vivendo.\nEpilogo.\nDopo la battaglia, l'ammiraglio Grau ordin\u00f2 che gli oggetti personali di Prat (il diario personale, l'uniforme, la spada ed altri) fossero consegnati alla vedova. Con gli oggetti, Carmela Carvajal ricevette una lettera da parte dell'ammiraglio peruviano, nella quale elogiava le qualit\u00e0 personali del suo rivale, la nobilt\u00e0 ed i suoi alti valori morali, tanto che fu denominato \"El Caballero de los Mares\". Grau ordin\u00f2 anche il salvataggio dei marinai cileni sopravvissuti ed appena riparate le imbarcazioni fece consegnare loro vestiti asciutti e cibo.\nNel porto di Iquique, nel corso di quella giornata, il Cile perse una vecchia imbarcazione di legno, ma la morte di Prat mobilit\u00f2 la popolazione cilena intorno alla causa comune della guerra e questo fu uno dei fattori che port\u00f2 alla vittoria finale del Cile nella Guerra del Pacifico, essendo determinante la superiorit\u00e0 della sua flotta.\nRiconoscimenti.\nPresso l'Accademia Navale del Giappone sono esposti i busti di tre personaggi ai quali si dovrebbero ispirare tutti i futuri ufficiali: Horatio Nelson, Arturo Prat Chac\u00f3n e T\u014dg\u014d Heihachir\u014d."}
{"id": "1557178", "revid": "767487", "url": "https://it.wikipedia.org/wiki?curid=1557178", "title": "The Singles Ward", "text": "The Singles Ward \u00e8 un film commedia del 2002 diretto e co-sceneggiato e co-prodotto da Kurt Hale.\nIl film \u00e8 stato trasmesso solamente negli USA il 30 gennaio 2002 ed in Ungheria il 2 maggio 2005.\nIl film narra le vicende di alcuni giovani mormoni in cerca dell'anima gemella durante un viaggio nell'Utah (USA). La storia \u00e8 basata sulla cultura odierna ed antica del culto mormone, presentandone i difetti sotto forma parodistica. La storia del film \u00e8 difficilmente comprensibile nei punti \"clou\" del culto per i non-praticanti di questa religione.\nTuttavia il film si presenta come uno svarione efficace e divertente, a tal punto che, nel 2007 ne \u00e8 stato prodotto un seguito \"The Singles 2nd Ward\".\nTrama.\nJonathan Jordan (Will Swenson) \u00e8 un mormone praticante e devoto; per tale motivo \u00e8 sempre dedito a tempo pieno al culto, alla chiesa ed alla preghiera, occupandosi poco della moglie, da cui divorzia poco dopo.\nJonathan decide di raggruppare alcuni mormoni single come lui: le ragioni sono ovvie, ogni membro dovr\u00e0 trovare una donna e cos\u00ec chiudersi nell'eterno matrimonio.\nI membri del gruppo formano uno stile di vita a loro modo, decidendo di non andare pi\u00f9 in chiesa; ma Jonathan cade in \"tentazione\" quando si innamora dell'attraente Cammie Giles (Connie Young), la quale \u00e8 una assidua frequentatrice di messe.\nQui si sviluppa la storia del film, Jonathan riprender\u00e0 ad andare in chiesa, ma lo far\u00e0 per devozione o per amore di Cammie?\nColonna sonora.\nLa colonna sonora \u00e8 stata composta da artisti improvvisati, facenti parte della \"Latter Day Saint\" e prodotta dalla Guapo Records, gli artisti hanno cantato e suonato musiche tipiche della chiesa mormona.\nDi seguito le tracce cantate e gli \"artisti\":"}
{"id": "1557183", "revid": "6923", "url": "https://it.wikipedia.org/wiki?curid=1557183", "title": "\u0110\u1ed3ng", "text": "Il \u0111\u1ed3ng (IPA: ) \u00e8 la valuta del Vietnam dal 3 maggio 1978. Il codice ISO 4217 \u00e8 \"VND\". \u00c8 emesso dalla Banca Statale del Vietnam. Il simbolo \u00e8 \u20ab ed \u00e8 suddiviso in 10 \"h\u00e0o\". Tuttavia lo \"h\u00e0o\" ha un valore cos\u00ec basso che non viene emesso.\nEtimologia.\nIn Vietnamita, \"\u0111\u1ed3ng\" letteralmente significa rame. Ci\u00f2 origina dalla pratica di coniare monete in rame prima della colonizzazione francese. Quando il Vietnam divenne parte dell'Indocina francese, l'unit\u00e0 valutaria standard divenne la Piastra dell'Indocina francese. I testi vietnamiti su questa moneta la chiamano \"\u0111\u1ed3ng\" o, pi\u00f9 di rado, il \"b\u1ea1c\" (\"argento\").\nStoria.\n\u0110\u1ed3ng del Vietnam del Nord.\nNel 1946 il governo del Vietnam del Nord introdusse la propria valuta. il \u0111\u1ed3ng, che sostitu\u00ec la piastra dell'Indocina francese alla pari. Due rivalutazioni si ebbero nel 1951 e nel 1958. La prima fu ad un tasso di 100:1 e la seconda di 1000:1.\n\u0110\u1ed3ng del Vietnam del Sud.\nBanconote con la denominazione in piastre e \u0111\u1ed3ng furono emesse nel 1953 per il Vietnam del Sud. Il 22 settembre 1975, dopo la caduta di Saigon, il nome della valuta del Sud-Vietnam divenne \"liberation\" \u0111\u1ed3ng con il valore di 500 vecchi \u0111\u1ed3ng sudvietnamiti.\n\u0110\u1ed3ng del Vietnam unito.\nDopo la riunificazione del Vietnam, anche il \u0111\u1ed3ng fu unificato dal 3 maggio 1978: 1 nuovo \u0111\u1ed3ng = 1 \u0111\u1ed3ng nordvitnamita = 0.8 \"liberation\" \u0111\u1ed3ng sudvietnamita.\nIl 14 settembre 1985 il \u0111\u1ed3ng fu rivalutato ed il nuovo \u0111\u1ed3ng valeva 10 vecchi \u0111\u1ed3ng. Questo diede inizio ad un ciclo di inflazione cronica che continu\u00f2 per gran parte dei primi anni 1990.\nMonete.\nPrimo \u0111\u1ed3ng.\nNel 1978 furono introdotte moneta d'alluminio (datate 1976) con valori da 1, 2 e 5 h\u00e0o e da 1 \u0111\u1ed3ng. A causa di un'inflazione cronica per molti anni non circolarono monete.\nSecondo \u0111\u1ed3ng.\nEmissioni commemorative.\nMonete commemorative rame, ottone, cupro-nichel, argento ed oro sono state coniate dal 1986 fino ad ora, tuttavia queste monete non sono mai entrate in circolazione.\nEmissione 2003.\nLa Banca statale del Vietnam riprese ad emettere monete il 17 dicembre 2003.\nLe nuove monete, coniate dalla Zecca di Finlandia, avevano i valori da 200, 500, 1000, 2000 e 5000 \u0111\u1ed3ng. In precedenza i Vietnamiti dovevano cambiare le banconote con dei gettoni per acquistare dei beni alle distributori automatici.\nMolti abitanti espressero soddisfazione nel vedere nuovamente le monete dopo molti anni ed in particolare per l'utilit\u00e0 di quella da 200 \u0111\u1ed3ng.\nBanconote.\nPrimo \u0111\u1ed3ng.\nNel 1978 la Banca Statale del Vietnam (\"Ng\u00e2n h\u00e0ng Nh\u00e0 n\u01b0\u1edbc Vi\u1ec7t Nam\") introdusse banconote con i tagli da 5 h\u00e0o e da 1, 5, 10, 20 e 0 \u0111\u1ed3ng datate 1976. Nel 1980 furono aggiunte quelle da 2 e 10 \u0111\u1ed3ng, seguita poi dalle banconote da 30 e 100 \u0111\u1ed3ng nel 1981.\nSecondo \u0111\u1ed3ng.\nNel 1985 furono introdotte banconote con i tagli da 5 h\u00e0o e da 1, 2, 5, 10, 20, 30, 50, 100 e 500 \u0111\u1ed3ng. Con l'avanzare dell'inflazione queste prime banconote furono seguite da quelle da 200, 1.000, 2.000 e 5.000 \u0111\u1ed3ng nel 1987, da 10.000 and 50.000 \u0111\u1ed3ng nel 1990, da 20.000 \u0111\u1ed3ng nel 1991, da 100.000 \u0111\u1ed3ng nel 1994, da 500.000 \u0111\u1ed3ng nel 2003 e da 200.000 \u0111\u1ed3ng nel 2006.\nSono state stampate cinque serie di banconote. Eccetto la serie del 2003, quelle precedenti non avevano una linea unificata. La prima tabella mostra l'ultima serie prima del 2003 series, da 100 \u0111\u1ed3ng in su.\nIl 7 giugno 2007 il governo ordin\u00f2 la fine dell'emissione delle banconote di cotone da 50.000 e da 100.000\u20ab. Sono state ritirate dalla circolazione dal 1\u00ba settembre 2007.\nSerie del 2003.\nDal 2003 il Vietnam ha sostituito le banconote stampate su fibra di cotone con banconote stampate su polimeri plastici, motivando con i risparmi monetari.\nDiversi giornali nel Paese hanno criticata questa decisione citando errori di stampa ed affermando che il figlio del governatore della Banca Statale del Vietnam abbia tratto benefici dai contratti di stampa. Il governo ha risposto alla critiche sospendendo per un mese l'uscita di due giornali e applicando altre sanzioni ad altri quotidiani.\nUna banconota commemorativa in polimeri da 50 \u0111\u1ed3ng dedicata al 50\u00ba anniversario della Banca Statale del Vietnam \u00e8 stata emessa nel 2001, tuttavia a causa del suo bassissimo valore facciale \u00e8 stata stampata solo in confezione per collezionista.\nAssegni al portatore 1992-2002.\nPer sostenere le necessit\u00e0 delle industrie in crescita di transazioni di somme notevoli, la Banca statale emise degli \"Assegni al portatore\" o \"Assegni garantiti della Banca statale\" (\"Ng\u00e2n Phi\u1ebfu Thanh To\u00e1n\") con tagli da 100.000 fino a 5.000.000 \u0111\u1ed3ng.\nPer prevenire contraffazioni, questi biglietti hanno molti livelli di protezione, cambiavano il loro disegno ogni 5-6 mesi ed avevano una data di scadenza di 5 o 6 mesi dalla data di emissione.\nGli assegni furono in uso fino a che il sistema bancario non fu aggiornato per lavorare con trasferimenti elettronici di somme rilevanti di \u0111\u1ed3ng e di conseguenza le grandi transazioni in contanti non furono pi\u00f9 necessarie.\nAltri usi di \u0111\u1ed3ng.\nNella lingua vietnamita la parola \u0111\u1ed3ng pu\u00f2 essere usata come termine generico per ogni moneta aggiungendo il nome del Paese per specificazione. Questa abitudine \u00e8 in particolare diffusa per unit\u00e0 monetarie pi\u00f9 esotiche. In alcune comunit\u00e0 di lingua vietnamita all'estero, in particolare i Vietnamiti d'America, \u00e8 usato per indicare la valuta locale (USD) e per indicare il VND si dice \"\u0111\u1ed3ng Vi\u1ec7t Nam\" (\"\u0111\u1ed3ng vietnamita\"). Allo stesso modo, \"h\u00e0o\" e \"xu\" sono usati per indicare le parole americane \"dime\" e \"cent\" in Vietnamita.\nNel Vietnam attuale, a causa del bassissimo valore della valuta, il l'espressione \"un \u0111\u1ed3ng\" pu\u00f2 anche essere usata per indicare mille \u0111\u1ed3ng.\nDopo la rivalutazione del dollaro dello Zimbabwe del 1\u00ba agosto 2006, il \u0111\u1ed3ng per mesi \u00e8 stata l'unit\u00e0 monetaria di minor valore. Verso il 21 marzo 2007 il dollaro dello Zimbabwe rivalutato ha ripreso il posto pi\u00f9 basso di moneta di minor valore (nei cambi applicati nel mercato nero) e il \u0111\u1ed3ng \u00e8 al secondo posto. Il 7 settembre 2007 anche il tasso ufficiale di cambio della moneta dello Zimbabwe \u00e8 sceso sotto al \u0111\u1ed3ng."}
{"id": "1557185", "revid": "486946", "url": "https://it.wikipedia.org/wiki?curid=1557185", "title": "Gruppo Impregilo", "text": ""}
{"id": "1557186", "revid": "1793900", "url": "https://it.wikipedia.org/wiki?curid=1557186", "title": "Peace (fiume Canada)", "text": "Il Peace \u00e8 un fiume del Canada che nasce sulle Montagne Rocciose nella parte settentrionale della provincia della Columbia Britannica. Ha una lunghezza di 1923\u00a0km e lungo il suo corso attraversa buona parte regione settentrionale dell'Alberta prima di diramarsi in un delta che sfocia nel Lago Athabasca. Il suo ampio bacino imbrifero ha una superficie di 302.500\u00a0km\u00b2, fra gli affluenti ci sono i fiumi Omineca, Smoky e Wabasca."}
{"id": "1557188", "revid": "339392", "url": "https://it.wikipedia.org/wiki?curid=1557188", "title": "Dong vietnamita", "text": ""}
{"id": "1557190", "revid": "767487", "url": "https://it.wikipedia.org/wiki?curid=1557190", "title": "The Singles 2nd Ward", "text": "The Singles 2nd Ward \u00e8 un film commedia del 2007 diretto, sceneggiato e co-prodotto da Kurt Hale. \u00c8 il sequel di \"The Singles Ward\" (2002). \nTrama.\nDallen (Kirby Heyborne) insegna folklore mormone in un \"college\"; egli ormai non crede pi\u00f9 nell'eterno matrimonio e convive felicemente con Christine (Erin Chambers), la donna dei suoi sogni, dolce, amorevole e soprattutto devota al Vangelo.\nQuando lei rimane incinta, i due rivedono il loro rapporto, Dallen conosce i genitori di lei, i quali hanno avuto parecchi matrimoni alle spalle e sono molto ricchi.\nI genitori di Christine non sono d'accordo col credo di Dallen, il culto mormone; essi non capiscono come due persone cos\u00ec diverse possano frequentarsi. Dallen capisce dove vogliono arrivare i genitori di Christine e quindi ritira la proposta del matrimonio, al fine di evitare che ella possa litigare coi parenti.\nDistribuzione.\nIl film \u00e8 stato distribuito direttamente nel mercato home video statunitense l'11 dicembre 2007."}
{"id": "1557200", "revid": "38120", "url": "https://it.wikipedia.org/wiki?curid=1557200", "title": "Ripiti", "text": "Il Ripiti anche conosciuto come torrente Pietra, \u00e8 un torrente campano dell'entroterra del Cilento.\nGeografia.\nNasce dall'unione dei torrenti Fiumicello e Sammaro presso il Passo della Sentinella (ai confini di San Rufo e Corleto Monforte). \u00c8 affluente di sinistra del Fasanella."}
{"id": "1557204", "revid": "13597032", "url": "https://it.wikipedia.org/wiki?curid=1557204", "title": "Guizzante", "text": ""}
{"id": "1557205", "revid": "13597057", "url": "https://it.wikipedia.org/wiki?curid=1557205", "title": "Bruggia", "text": ""}
{"id": "1557210", "revid": "767487", "url": "https://it.wikipedia.org/wiki?curid=1557210", "title": "The Gutter Twins", "text": "I Gutter Twins sono un gruppo musicale statunitense, formatosi nel 2003 dalla collaborazione di Mark Lanegan e di Greg Dulli, rispettivamente ex-cantanti degli Screaming Trees e degli Afghan Whigs.\nCarriera.\nLa collaborazione fra i due artisti ha inizio nel 2000, quando Lanegan canta in alcune canzoni (\"Number Nine\" e \"Live with Me\") dei Twilight Singers di Dulli. A dicembre 2003 i due artisti iniziano a lavorare alle canzoni che saranno poi contenute nell'album d'esordio del gruppo\nCominciano a fare tour insieme nel 2006 e nel 2007 (a cui partecipa anche il gruppo italiano Afterhours). Intanto il progetto Gutter Twins prende lentamente vita, il numero di canzoni aumenta e i \"due\" firmano un contratto per l'etichetta discografica Sub Pop di Seattle. L'annuncio del loro debutto arriva a settembre 2007. L'album Saturnalia \u00e8 uscito il 4 marzo 2008, seguito a settembre dall'EP Adorata."}
{"id": "1557211", "revid": "628767", "url": "https://it.wikipedia.org/wiki?curid=1557211", "title": "Provincia di Quillota", "text": " \nLa provincia di Quillota \u00e8 una delle otto province della regione cilena di Valpara\u00edso, il capoluogo \u00e8 la citt\u00e0 di Quillota. \nComuni.\nLa provincia \u00e8 suddivisa in cinque comuni:\nPrima dell'istituzione della provincia di Marga Marga, la provincia comprendeva anche i comuni di Limache e di Olmu\u00e9."}
{"id": "1557213", "revid": "124020864", "url": "https://it.wikipedia.org/wiki?curid=1557213", "title": "Giacinto Andrea Cicognini", "text": "Biografia.\nNel 1627 si laure\u00f2 in legge all'Universit\u00e0 di Pisa e dal 1640 al 1645 fu a Firenze per assistere legalmente il poeta e drammaturgo Gian Battista Ricciardi. Nel 1646 scrisse il suo primo libretto, \"Il Celio\", che fu messo in musica da Sapiti e Baglioni. Successivamente nello stesso anno lo troviamo a Venezia, attivo come segretario di Frascesco Boldieri, un nobile che gestiva la sede religiosa dei Cavalieri Ospitalieri di San Giovanni di Gerusalemme. Contemporaneamente acquis\u00ec una notevole fama sia come drammaturgo che come librettista, producendo diversi lavori drammatici, tragedie, commedie, commedie sacre e libretti d'opera, quasi tutti scritti per i teatri d'opera veneziani. I suoi lavori drammatici furono musicati dai pi\u00f9 celebri compositori dell'epoca, fra i quali si ricordano Francesco Cavalli, Antonio Cesti e Francesco Lucio.\nCicognini fu una delle figure pi\u00f9 importanti del dramma per musica del XVII secolo, nel quale egli fuse elementi sia di stampo tragico che comico e ricevendo talvolta alcune influenze dalla letteratura spagnola dell'epoca (Pedro Calder\u00f3n de la Barca, Tirso de Molina). I suoi lavori pi\u00f9 celebri furono \"L'Orontea\" e \"Il Giasone\" (musicati rispettivamente da Pietro Antonio Cesti e da Cavalli), i due melodrammi pi\u00f9 popolari in Europa durante il Seicento.\nLe sue opere teatrali ebbero una notevole importanza soprattutto per l'erudizione, per il linguaggio e le soluzioni sceniche tecniche accostabili a quelle della Commedia dell'Arte."}
{"id": "1557218", "revid": "6923", "url": "https://it.wikipedia.org/wiki?curid=1557218", "title": "Sammaro", "text": "Il torrente Sammaro \u00e8 uno dei principali subaffluenti del Calore Lucano nel quale arriva dopo esser confluito nel Ripiti.\nGeografia.\nTorrente campano dell'entroterra del Cilento, nasce nel comune di Sacco.\nCaratteristiche.\nLa sorgente \u00e8 sovrastata da un ponte a campata unica sul quale passa la strada provinciale che collega Sacco a Roscigno. \nLa zona delle sorgenti \u00e8 stata abitata fin dall'epoca preistorica, con insediamenti in grotta, va ricordata a tal proposito la Grotta Grande di Sacco."}
{"id": "1557219", "revid": "124736683", "url": "https://it.wikipedia.org/wiki?curid=1557219", "title": "Marcello Staglieno (giornalista)", "text": "Biografia.\nAppartenente all'antica famiglia patrizia genovese degli Staglieno, e pronipote dello storico Marcello Staglieno (1829-1909), ha vissuto e lavorato a Milano, a Carro (SP) e Marinella di Selinunte (TP).\nNel 1974 fu uno dei fondatori con Indro Montanelli del quotidiano \"Il Giornale\", come responsabile culturale e quindi come inviato culturale, rimanendovi sino al 1992, collaborando quindi a numerosi quotidiani e riviste nazionali. \nNel biennio 1998-2000 \u00e8 stato condirettore responsabile del quotidiano di Alleanza Nazionale \"Secolo d'Italia\".\nVenne eletto nel 1992 (XI legislatura) nelle liste della Lega Nord al Senato della Repubblica, e dal 9 settembre 1992 al 7 aprile 1994 fu vice capogruppo del suo partito e segretario dell'Ufficio di presidenza.\nFece parte dell'Ufficio di Presidenza della Commissione bicamerale per le riforme istituzionali, disciplinata con legge costituzionale (n.1, 6 agosto 1993). Venne rieletto al Senato nel 1994 nelle liste del Polo delle Libert\u00e0, diventando vicepresidente del Senato, usc\u00ec dalla Lega Nord per iscriversi al Gruppo misto al momento del ribaltone di Umberto Bossi a fine dicembre 1994 e, nel 1995, pass\u00f2 al gruppo Lega Italiana Federalista, dove rest\u00f2 fino al 1996.\nVita privata.\nNel 1980 aveva sposato Monica Amari, Dal matrimonio un figlio, Pierdomenico.\nOpere.\nHa pubblicato alcuni romanzi, tra cui (con Renato Besana):\n\u00c8 stato il biografo di Leo Longanesi, Giovanni Ansaldo e Indro Montanelli, nei saggi:\n\u00c8 stato autore di numerosi altri saggi storici, tra cui:\nHa curato l'intervista inedita:\nHa altres\u00ec curato, sempre di Montanelli, il volume:\nHa curato, di Giovanni Ansaldo, anche i volumi:\nHa dedicato saggi alla Liguria e a Genova, tra cui:\n\u00c8 stato autore inoltre di \"Dandy o assassino?\" (Boroli, 2005) sugli anni \"perduti\" dello scrittore Edgar Allan Poe.\nTra le sue traduzioni, si veda soprattutto quella di Nathaniel Hawthorne, \"Il Fauno di marmo\", ne \"\u00abI capolavori di N.H.\u00bb\", a cura di Claudio Gorlier (Mursia 1968).\nHa curato l'edizione di alcune opere di Indro Montanelli, tra cui:\nHa curato anche l'edizione di testi inediti di:\nHa contribuito per Rai 2 alla realizzazione, con i propri testi, dei seguenti documentari televisivi:\nHa collaborato con la casa di produzione milanese Starlight alla realizzazione del documentario:\nNell'ambito della sua attivit\u00e0 politica ha pubblicato:"}
{"id": "1557231", "revid": "709565", "url": "https://it.wikipedia.org/wiki?curid=1557231", "title": "Vicini terribili", "text": "Vicini terribili (\"Stickin' Around\") \u00e8 una serie animata canadese. I personaggi principali sono due bambini di 9 anni, di nome Bradley e Stacey. La serie ha vinto il Gemini Award per il \"Miglior programma di animazione\" nel 1998. Alcuni episodi sono stati trasmessi da Rai2 all'interno di Go Cart mattina."}
{"id": "1557232", "revid": "1573940", "url": "https://it.wikipedia.org/wiki?curid=1557232", "title": "Chiesa di San Ludovico (Parma)", "text": "La chiesa di San Ludovico, detta originariamente chiesa di San Paolo in quanto annessa all'omonimo monastero, \u00e8 un luogo di culto cattolico sconsacrato dalle forme barocche e neoclassiche, situato in borgo del Parmigianino 2 a Parma, nell'omonima provincia; dalla fine del XXI secolo \u00e8 adibita a galleria d'arte comunale.\nStoria.\nLa chiesa, originariamente dedicata a San Paolo, fu eretta nel 985 dal vescovo di Parma Sigefredo II che vi colloc\u00f2 le reliquie della martire cristiana santa Felicola, fatte giungere da Romolano, presso Montechiarugolo.\nL'edificio fu rifatto nel 1584 e e fu riconsacrato il 29 giugno 1604.\nSoppresso l'annesso monastero di religiose benedettine, la chiesa e la parrocchia furono chiuse dal vescovo Caselli il 25 giugno 1810.\nLa duchessa Maria Luigia decise di ricavare dalla chiesa la cappella palatina, destinata alle funzioni religiose della sua corte: il titolo della chiesa, in onore del santo di cui la duchessa portava il nome (san Luigi, re di Francia), fu mutato in San Ludovico e il tempio fu riaperto il 6 febbraio 1816.\nLa facciata della chiesa fu rifatta dall'architetto Antonio Bettoli, mentre l'interno fu ridisegnato nel 1817 da Nicol\u00f2 Bettoli.\nDopo il 1860 la chiesa fu sconsacrata e agli inizi del Novecento l'edificio fu adibito a centrale elettrica. Dagli anni novanta l'ex chiesa \u00e8 nuovamente aperta al pubblico: \u00e8 utilizzata come spazio espositivo per mostre temporanee ed altre iniziative culturali promosse dal Comune di Parma.\nDalla chiesa provengono il dipinto di Giulio Romano con la \"Deesis e i santi Paolo e Caterina d'Alessandria\" e la tela di Agostino Carracci con la \"Madonna con Bambino e i santi Benedetto, Margherita, Cecilia e Giovannino\" (entrambi in Galleria nazionale), una \"Conversione di san Paolo\" di Giovanni Maria Conti della Camera (perduta), due quadri di Pietro Melchiorre Ferrari con \"San Vincenzo Ferreri\" e \"Sant'Anna e la Vergine\".\nL'edificio ospit\u00f2 anche il monumento funebre del conte Adamo di Neipperg, marito morganatico della duchessa, realizzato nel 1831 dallo scultore Lorenzo Bartolini (ora nella basilica di Santa Maria della Steccata)."}
{"id": "1557235", "revid": "924361", "url": "https://it.wikipedia.org/wiki?curid=1557235", "title": "Silvino Gonzato", "text": "Biografo di Emilio Salgari, \u00e8 uno dei massimi esperti del pi\u00f9 grande autore italiano di romanzi d'avventura.\nBiografia.\nGiornalista de \"l'Arena\" di Verona dal 1973 al 2008, dopo che dal 1971 aveva cominciato a scrivere per la pagina letteraria occupandosi in particolare delle opere degli scrittori dissidenti dell'Unione Sovietica, ne ha diretto la redazione politica e quella culturale e ne \u00e8 stato anche l'inviato.\nAttualmente vi collabora come editorialista. Di sua creazione \u00e8 la popolare rubrica \"La posta della Olga\" che firma dal 2002 e che esce annualmente raccolta in volume, \"(Athesis Editrice)\". Dal 1976 al 1989 ha collaborato con \"Il Giornale\" diretto da Indro Montanelli. Ha scritto anche per \"La Notte\", \"Gente Viaggi\" (Rusconi Editore), \"Espansione\" (Mondadori), \"La Gazzetta di Parma\", \"Il Messaggero Veneto\". \"Il Giornale di Brescia\" , \"La Prealpina\", \"La Libert\u00e0\" , \"L'Eco di Bergamo\" e la \"Provincia di Como\". La sua passione per i viaggi \u00e8 documentata in numerosi suoi articoli e libri. Studioso della letteratura d'avventura, nel gennaio del 1991 ha organizzato al \"Teatro Nuovo\" di Verona, con la collaborazione della Banca Popolare, il Convegno nazionale \"Io sono la Tigre\" che ha dato grande impulso alla rivalutazione critica dell'opera di Emilio Salgari, nell'ottantesimo anniversario della morte dello scrittore. Nel 2011, a un secolo dalla scomparsa del romanziere, ha organizzato al \"Palazzo della Gran Guardia\" di Verona, in collaborazione con il Comune della citt\u00e0, il Convegno \"La donna nella vita e nell'opera di Emilio Salgari\". Nel novembre del 2012 ha tenuto conferenze su Salgari all'auditorium \"Don Carlo Steeb\" di Buenos Aires e alla \"Societ\u00e0 Dante Alighieri\" di Rosario (\"L'Arena\", 20 novembre e 3 dicembre 2012). Nel maggio 2011 al Salone internazionale del libro di Torino, nell'ambito della manifestazione \"Omaggio a Salgari\" , ha presentato il suo libro \"La tempestosa vita di Capitan Salgari\". Nell'occasione \u00e8 stato presentato anche il documentario televisivo \"Capitan Salgari\" di Marco Serrecchia, a cui Gonzato ha partecipato come biografo del romanziere. \nSempre per onorare la memoria di Salgari, nel 1992, sapendo che lo scrittore era sepolto in una tomba anonima e misera del cimitero monumentale di Verona, si \u00e8 adoperato affinch\u00e9 fosse trasferito nel famedio dove ora riposa assieme alle spoglie dei veronesi illustri.\nNel 1993 \u00e8 stato uno degli ispiratori del progetto che ha portato uno spettacolo di danza di 60 bambini delle favelas brasiliane al \"Teatro Filarmonico\" di Verona, con lo scopo di raccogliere fondi per l'ospedale (\"Hospital Maternidade de Jesus Maria e Jos\u00e9\") di Quixada, poverissima cittadina dello stato del Cear\u00e0 \"(\"L'Arena\" di Verona\", 15 settembre 1993).\" Tifoso della Juventus (fede che ha trasmesso ai figli Valentino e Alessandro, entrambi giornalisti), \u00e8 stato inserito nel libro \"\"Scrittori in bianconero\" d\"i Darwin Pastorin (Piazza Editore, Torino 1995). Nel volume, oltre a Gonzato ci sono: Sandro Veronesi, Angelo Caroli, Giovanni van Straten, Giorgio Bocca, Walter Veltroni, Giovanni Arpino, Mario Soldati, Giampiero Mughini, Maurizio Chierici, Maurizio Mosca, Stefano Jacomuzzi, Antonio Tabucchi e Vladimiro Caminiti. Come scrittore, nel maggio 2014 \u00e8 stato scelto dalla direzione del Salone del libro di Torino per rappresentare il Veneto con Ferdinando Camon, Tiziano Scarpa e Andrea Molesini. Nell'occasione ha presentato il suo libro \"Esploratori romantici\" (Neri Pozza) in un incontro condotto da Alberto Sinigaglia. Nel novembre 2016 \u00e8 stato invitato dall'Istituto Italiano di Cultura di Bucarest per una conferenza sulla cultura e le tradizioni del Veneto. \nCome scrittore, pubblica romanzi, raccolte di articoli di costume, saggi e biografie.\nOpere.\nCome biografo di Salgari, ha partecipato inoltre ai film documentari \"Capitan Salgari\", Roma, Minimum Fax\", 2011 e \"Il Corsaro della penna\" (RAI EDU) di Igor Mendolia e Davide Valentini, quest'ultimo trasmesso dalla rubrica della Rai \"La Storia siamo noi\", 14 gennaio 2012 e repliche. Ha scritto inoltre le introduzioni per la riedizione di alcuni romanzi, qui sotto elencati, nella Collana \"Oscar Classici Mondadori\" curati da Vittorio Sarti. \nNel 2010, sempre in tema di Salgari, ha scritto la prefazione al romanzo \"Viagem sobra o Atlantico em Balao\" versione portoghese di \"Attraverso l'Atlantico in pallone\" per le edizioni Sopa de Letras."}
{"id": "1557238", "revid": "88982138", "url": "https://it.wikipedia.org/wiki?curid=1557238", "title": "Buoi", "text": ""}
{"id": "1557239", "revid": "767487", "url": "https://it.wikipedia.org/wiki?curid=1557239", "title": "Ensemble Discantus", "text": "Discantus \u00e8 un gruppo vocale femminile francese costituito nel 1990 e specializzato nell'esecuzione di musica medievale a cappella.\nIl gruppo.\nL'ensemble Discantus venne fondato da Brigitte Lesne ed \u00e8 composto da cinque o dieci voci femminili che eseguono musiche cantando a cappella.\nIl gruppo esegue un repertorio di musica sacra che va dal primo canto gregoriano (fine del IX secolo) fino all'inizio della musica rinascimentale. Il repertorio comprende prevalentemente opere di compositori dell'ars antiqua e della Scuola di Notre Dame."}
{"id": "1557240", "revid": "2130767", "url": "https://it.wikipedia.org/wiki?curid=1557240", "title": "Carcinogeno", "text": "Un agente carcinogeno o cancerogeno, (rispettivamente dal greco \"\u039a\u03b1\u03c1\u03ba\u03af\u03bd\u03bf\u03c2\" o dal latino \"Cancer\", granchio, col suffissoide -geno, dal greco \"\u0393\u03ad\u03bd\u03b5\u03c3\u03b9\u03c2\", genesi, che genera cancro) \u00e8 un fattore chimico, fisico o biologico (molecola o miscela chimica, radiazione, agente virale, batterico, fungino, animale, condizione di esposizione) in grado di causare tumori o favorirne l'insorgenza e la propagazione. L'Organizzazione mondiale della sanit\u00e0, tramite lo IARC, classifica questi fattori o agenti espositivi, valutandone il grado di rischio, secondo criteri generali condivisi dalla comunit\u00e0 scientifica internazionale.\nMutagenicit\u00e0 e cancerogenicit\u00e0 possono essere correlate, visti i meccanismi biomolecolari che sovraintendono a molte funzioni cellulari, ma molti mutageni sono cancerogeni e alcuni cancerogeni non sono mutageni.\nPremessa ed esempi di cancerogeni e loro azione.\nCome accennato, mutageni e cancerogeni non sono sempre correlati. Ad esempio l'alcool e gli estrogeni sono o possono essere in determinate condizioni, cancerogeni ma non mutageni; essi stimolano la mitosi e l'aumento della velocit\u00e0 tra le divisioni cellulari riduce il tempo a disposizione per la riparazione del DNA, incrementando la possibilit\u00e0 di un errore genetico che sar\u00e0 trasmesso alle cellule figlie.\nOltre a specifiche molecole di formula chimica ben definita, spesso molto note come il benzene (C6H6), il benzo[a]pirene (C20H12), l'amianto crocidolite ([Na2(Mg,Fe)6Si8O22(OH)2]), esiste una variegata tipologia di agenti in grado di indurre neoplasie. Tra i pi\u00f9 nocivi, possiamo trovare esemplificativamente una estrema diversificazione di cancerogeni.\nLa diversificazione in classi di fattori \u00e8 puramente formale; le uniche realt\u00e0 scientifiche sono l'effetto e la classificazione internazionale.\nAd esempio il summenzionato amianto causa mesotelioma, viene classificato \"Gruppo 1: agente sicuramente cancerogeno per l'uomo\", formalmente un cancerogeno chimico anche se esplica la sua azione anche per la sua struttura fisica (forma, resistenza, dimensioni) delle sue fibre, non intervenendo solo in reazioni chimiche (si ritrova chimicamente inalterato, a distanza di anni, nei tessuti biologici), anche se si ipotizzano meccanismi molto diversificati e fasi sequenziali di iniziazione e di promozione. Tra questi meccanismi si citano il mediare l'ingresso di DNA estraneo in cellule bersaglio, catalizzare la produzione di specie chimiche molto reattive, e agire direttamente attraverso interazioni fisiche con le cellule del mesotelio in congiunzione con effetti indiretti seguenti l'interazione con cellule infiammatorie quali i macrofagi.\nL'analisi delle interazioni tra fibre di amianto e DNA ha mostrato che le fibre fagocitate sono in grado di entrare in contatto con i cromosomi, spesso aderendo alle fibre cromatiniche o rimanere \"impigliati\" all'interno del cromosoma. Questo contatto tra la fibra di amianto e cromosomi o proteine strutturali dell'apparato del fuso pu\u00f2 indurre anomalie complesse, come la monosomia del cromosoma 22.\nEsempi.\nTra molteplici esempi di cancerogeni abbiamo agenti:\nTali agenti, spesso sono valutati nella tipologia di esposizione precisamente definita nella valutazione scientifica. Ad esempio l'esposizione ad amianto \u00e8 cancerogena sia nelle attivit\u00e0 estrattive che nell'utilizzo finale dei manufatti, l'attivit\u00e0 da estrazione in miniera di ematite, espone allo sviluppo di tumori, l'uso dei manufatti in ematite no.\nClassificazione.\nLe varie metodologie di classificazione degli agenti cancerogeni riguardano una vasta tipologia di fattori, ma generalmente per carcinogeno, se usato come sostantivo, si intende una molecola o una miscela che provochino il cancro (il fumo \u00e8 carcinogeno, il benzene \u00e8 carcinogeno, eccetera), non \u00e8 comunque scorretto definire cancerogeno un fascio di neutroni, anche se \u00e8 pi\u00f9 in uso definire che abbiano effetti cancerogeni.\nA livello internazionale, l\"International Agency for Research on Cancer\" IARC, agenzia dell'Organizzazione mondiale della sanit\u00e0 (OMS), classifica i carcinogeni noti in cinque gruppi:\nAltri sistemi classificatori.\nAltri sistemi classificatori sono:\nCarcinogeni fisici.\nSecondo il modello prevalente, qualsiasi esposizione alle radiazioni pu\u00f2 aumentare il rischio di cancro. Contributori tipici di tale rischio includono radiazioni naturali di fondo, le procedure mediche, le esposizioni professionali, incidenti nucleari, e molti altri.\nFino al 10% dei tumori invasivi sono legati all'esposizione alle radiazioni, che comprende sia le radiazioni ionizzanti che radiazioni non ionizzanti. Inoltre, la stragrande maggioranza dei cancri non invasivi sono \"non-melanomi\", tumori della pelle causati dalle radiazioni ultraviolette non ionizzanti. La posizione dell'ultravioletto nello spettro elettromagnetico \u00e8 sul confine tra radiazioni ionizzanti e non ionizzanti. Radiazioni non ionizzanti di radiofrequenza dei telefoni cellulari, la trasmissione di energia elettrica e altre fonti simili sono stati descritti come un possibile cancerogeno dallo IARC.\nL'esposizione a radiazioni ionizzanti \u00e8 noto aumentare l'incidenza futura del cancro, in particolare la leucemia. Il meccanismo con cui ci\u00f2 si verifica \u00e8 ben compreso, ma modelli quantitativi che predicono il livello di rischio rimangono controversi. Le postula pi\u00f9 ampiamente accettata del modello \u00e8 che l'incidenza di tumori dovuti alle radiazioni ionizzanti aumenta linearmente con la dose efficace di radiazione ad un tasso del 5,5% per sievert.\nSe il modello lineare \u00e8 corretto, allora la radiazione di fondo naturale \u00e8 la fonte pi\u00f9 pericolosa di radiazioni per la salute pubblica in generale, seguita dalla diagnostica medica per immagini.\nIl Radon \u00e8 il responsabile per la maggior esposizione pubblica media mondiale a radiazioni ionizzanti. Spesso \u00e8 il singolo pi\u00f9 grande contributore alla dose di radiazione di fondo naturale di un individuo, ed \u00e8 il pi\u00f9 variabile da luogo a luogo. I gas di radon da fonti naturali possono accumularsi negli edifici, specialmente in zone chiuse, come soffitte e cantine. Si pu\u00f2 trovare anche in alcune acque di sorgente e nelle sorgenti calde.\nL'evidenza epidemiologica mostra un chiaro legame tra il cancro del polmone e alte concentrazioni di radon, seconda solo al fumo di sigaretta, secondo la protezione dell'ambiente degli Stati Uniti. Cos\u00ec, in aree geografiche in cui radon \u00e8 presente in concentrazioni alte, il radon \u00e8 considerato un importante inquinante dell'aria interna.\nEsposizione residenziale al radon ha rischi di cancro simili al fumo passivo. La radiazione \u00e8 una potente fonte di cancro quando \u00e8 combinata con altri agenti che causano il cancro, come il fumo di tabacco.\nNei paesi industrializzati, l'imaging medico contribuisce a una dose di radiazioni quasi quanto la radiazione di fondo naturale.\nCarcinogeni biologici.\nTeorie su fattori carcinogeni biologici.\nIpossia cellulare.\nUn importante aspetto che caratterizza le cellule tumorali e che consente loro di poter essere cos\u00ec resistenti riguarda la presenza o meno di Ossigeno. \u00c8 lo scienziato Otto Heinrich Warburg, Premio Nobel nel 1931, accompagnato da un gruppo di scienziati, ad ipotizzare per poi dimostrare sperimentalmente una delle principali cause dell'insorgere della neoplasia:\nLa scoperta del Dott. Warburg ruota proprio attorno a questa caratteristica: egli ha scoperto che il cancro \u00e8 il risultato di uno stile di vita \"anti-fisiologico\". Per anti-fisiologico si intende un inadatto stile di vita dal punto di vista nutrizionale (ad esempio attraverso una dieta basata su cibi acidificanti) coadiuvato da scarsa attivit\u00e0 fisica (un'attivit\u00e0 fisica deficitaria implica uno scarso apporto di Ossigeno a disposizione per le cellule).\nAcidosi.\nIn condizioni avverse il corpo accumula sostanze acide che favoriscono la presenza e lo sviluppo di masse tumorali. L'instaurarsi di uno stato di Acidosi cellulare causa il mancato apporto di Ossigeno alle cellule, a differenza dello stato di Alcalosi che provoca un deficit d'espulsione della CO2). (\"Vedi\" --&gt; Acidosi Metabolica).\n formula_1 \n Equazione di Henderson-Hasselbalch \nSe diminuzione dipende da:\nformula_6 Acidosi metabolica (non-respiratoria)\nformula_7 Acidosi respiratoria\nSe aumento dipende da:\nformula_12 Alcalosi metabolica (non-respiratoria)\nformula_13 Alcalosi respiratoria\nLo stile di vita alimentare pu\u00f2 alterare l'equilibrio acido-base naturale nel corso del tempo. Diete acidogene, che sono in genere ad alto contenuto di proteine animali e di sale, e povere di frutta e verdura, possono portare ad uno stato di acidosi metabolica.\nLa relazione tra dieta e rischio di cancro richiede domande sul ruolo dell'acidosi nell'iniziazione e nella progressione della neoplas\u00eca: il cancro \u00e8 innescato da perturbazioni genetiche ed epigenetiche nella cellula normale, ma \u00e8 diventato chiaro che fattori microambientali e sistemici esercitano effetti che modificano lo sviluppo delle cellule tumorali. \"Non ci sono studi che dimostrano un legame diretto tra acidosi indotta dalla dieta\" e cancro, ma si \u00e8 consapevoli che lo squilibrio acido-base influenza le attivit\u00e0 molecolari intermedie ripercuotendosi \"a valle\" sulla carcinogenesi.\nL'acidit\u00e0 \u00e8 un fattore ben noto associato al cancro. Livelli di pH pi\u00f9 bassi nello spazio extracellulare promuovono il potenziale invasivo e metastatico delle cellule tumorali. L'acidit\u00e0 extracellulare \u00e8 in gran parte generata dalle cellule tumorali a causa della sovrabbondanza di protoni H+ e di acido lattico. Questo fenomeno \u00e8 distinto dall\"acidit\u00e0\" causata da una dieta acidogenica che invece \u00e8 determinata dall'equilibrio che i costituenti dietetici acidi e basi formano. La maggior parte della frutta e della verdura ad esempio fa parte della dieta \"basegenica\" in quanto i prodotti metabolizzati sono precursori di anioni organici come citrati, succinati, e basi coniugate degli acidi carbossilici; il metabolita finale di quest'ultimi sono anioni bicarbonato. In poche parole agiscono come antagonisti dei composti acidi.\nL'assunzione di cibi acidogeni come quelli ad alto contenuto proteico pu\u00f2 avere un effetto immediato sull'aumento della produzione di acido mentre quelli a basso contenuto proteico pu\u00f2 comportare una riduzione significativa dell'escrezione acida. A breve termine l'elevata acidit\u00e0 pu\u00f2 causare il temporaneo squilibrio acido-base, ma \u00e8 rapidamente compensata naturalmente e non ha alcun effetto clinico misurabile. Una dieta acidogena persistente, tuttavia, aumenta la probabilit\u00e0 di un contemporaneo aumento dell'acidit\u00e0 e abbassamento dei livelli di bicarbonato sierico, in quanto i processi di compensazione diventano meno efficienti. Potenziali effetti a lungo termine delle diete acidogene sono ulteriormente aggravati dalla riduzione della funzione renale tipica dell'invecchiamento.\nSedentariet\u00e0.\nVi \u00e8 ampia evidenza che suggerisce che l'esercizio fisico regolare pu\u00f2 ridurre l'incidenza di vari tipi di cancro. Uno stile di vita sedentario \u00e8 stato associato con la maggior parte delle malattie croniche. L'inattivit\u00e0 fisica \u00e8 stata associata ad un aumentato rischio di cancro della mammella, del colon, della prostata, del pancreas e del melanoma. L'aumento del rischio di cancro al seno tra le donne sedentarie ha dimostrato di essere dovuto alla mancanza di esercizio fisico ed \u00e8 stato associato ad una maggiore concentrazione sierica di estradiolo, minore concentrazione di globulina legante gli ormoni, masse grasse pi\u00f9 grandi e pi\u00f9 alti livelli di insulina nel siero.\nL'inattivit\u00e0 fisica pu\u00f2 anche aumentare il rischio di cancro al colon (probabilmente a causa di un aumento del tempo di transito gastrointestinale, aumentando cos\u00ec la durata del contatto con potenziali agenti cancerogeni), alterare i livelli di prostaglandina, deprimere la funzione immunitaria, e modificare il metabolismo degli acidi della bile; mentre \u00e8 stata osservata una riduzione di quasi il 50% in termini di incidenza di tumore del colon tra gli individui con i pi\u00f9 alti livelli di attivit\u00e0 fisica.\nGlicolisi.\nLe cellule tumorali possono vivere in condizioni di Iposs\u00eca (scarsa presenza di Ossigeno) e Anaerobiosi (assenza di Ossigeno) vivendo esclusivamente grazie alla presenza di Glucosio.\nMolti studiosi hanno cercato di dimostrare negli anni come tumore ed Iposs\u00eca siano strettamente collegati in un abbraccio di morte; Don Ayer, professore del Dipartimento delle Scienze Oncologiche dell'Universit\u00e0 dello Utah (USA) \u00e8 riuscito a dimostrare come le cellule cancerogene utilizzino molto di pi\u00f9 il glucosio di quando non lo facciano le cellule normali.\nSecondo lo stesso Dott. Ayer, \"dal 1923 sappiamo che le cellule tumorali utilizzano molto pi\u00f9 glucosio rispetto alle cellule normali. La nostra ricerca aiuta a mostrare come questo processo ha luogo, e come potrebbe essere fermato per controllare la crescita tumorale\".\nNella crescita di una cellula, che sia normale o cancerosa, viene coinvolto sia il Glucosio (D-(+)-glucopiranosio, zucchero semplice) sia la Glutammina (amminoacido, 5-ammide dell'acido 2(S)-ammino-1,5-pentandioico), entrambi fondamentali ed interdipendenti; la loro interdipendenza pu\u00f2 essere utilizzata per bloccare la crescita della cellula tumorale secondo quanto sta studiando il Dott. Ayer.\nCarcinogeni chimici.\nI carcinogeni chimici possono essere divisi in due gruppi: \"carcinogeni primari\" (reagiscono direttamente con il DNA); \"carcinogeni secondari\" (hanno prima bisogno di essere attivati). L'attivazione dei carcinogeni secondari pu\u00f2 avvenire spontaneamente o essere mediata da un catalizzatore enzimatico. Un carcinogeno pu\u00f2 subire anche una inattivazione con conseguente escrezione.\nNella successiva sezione sugli agenti alchilanti si vedr\u00e0 quale importante ruolo abbiano i citocromi P450 nei processi di detossificazione. A tale proposito va fatta chiarezza, in quanto questi enzimi sono comunemente definiti come una lama a doppio taglio. Tanto \u00e8 vero che abbiano capacit\u00e0 detossificanti, tanto \u00e8 vero che possono attivare un processo radicalico su una molecola non tossica rendendola dunque propensa ad avviare il processo di carcinogenesi. Un esempio \u00e8 la dimetilnitrosurea (N,N'-dimethylnitrosourea o DMNU) che, causa l'ossidazione da parte del citocromo P450, si trasforma nella sua specie radicalica. Questa molecola instabile (i radicali sono molecole reattive per definizione) pu\u00f2 essere inoltrata verso una via di attivazione della carcinogenesi, oppure per una via di detossificazione.\nAgenti alchilanti.\nIn questa categoria sono compresi circa 1/5 dei carcinogeni conosciuti. Sono cos\u00ec chiamati in quanto in grado di aggiungere catene alchiliche al DNA. Possono essere discriminati in due gruppi: elettrofili diretti (carcinogeni primari); precarcinogeni (2\u00b0). Oltretutto, i carcinogeni primari (1\u00b0) possono essere suddivisi in mono- o di-funzionali. Questa discriminazione \u00e8 fatta sulla base di una loro possibile propensione; cio\u00e8 riuscire o non riuscire a legare due molecole contemporaneamente, siano esse due proteine, due acidi nucleici oppure una proteina con un acido nucleico.\nGrossa importanza va data al ruolo degli enzimi facenti capo alla famiglia dei citocromi P450. Questi catalizzatori, abitanti del nostro fegato, sono una famiglia di 50 enzimi. Sono delle monossigenasi, dunque in grado di portare avanti reazioni di ossidazione a carico delle catene alchiliche. I citocromi P450 hanno una tasca idrofobica che funge da sito reattivo in cui vengono racchiuse le catene alchiliche delle molecole tossiche. Ossidandole permettono una loro solubilizzazione ed una conseguente espulsione.\nEsempio di ossidazione da parte del cit-P450.\nL'idrocarburo aromatico toluene (CH3-Ph) \u00e8 una molecola tossica, anche se meno del benzene (H-Ph), chimicamente molto affine e che inoltre possiede attivit\u00e0 cancerogena. Questa sua minor tossicit\u00e0 \u00e8 data proprio dall'azione che il cit-P450 ha su di essa. Accade infatti che il toluene CH3-Ph viene ossidato ad alcol, di qui ad aldeide, ad acido carbossilico e dunque liberato, azione che non pu\u00f2 avvenire sul benzene a causa della maggior stabilit\u00e0 dello stesso; il gruppo metilico del toluene induce una polarizzazione elettronica sull'anello aromatico e sul sostituente CH3 stesso, favorendo cos\u00ec alcune possibili reazioni chimiche, e la sua degradazione (sia biologica che ambientale), azione impedita dalla maggiore uniformit\u00e0 nella distribuzione della nube elettronica nell'anello benzenico non sostituito."}
{"id": "1557241", "revid": "94902", "url": "https://it.wikipedia.org/wiki?curid=1557241", "title": "Organismi modello", "text": ""}
{"id": "1557242", "revid": "62221", "url": "https://it.wikipedia.org/wiki?curid=1557242", "title": "Titolo/vita indipendente", "text": ""}
{"id": "1557254", "revid": "1305772", "url": "https://it.wikipedia.org/wiki?curid=1557254", "title": "Seaca (Olt)", "text": "Seaca \u00e8 un comune della Romania di 2.114 abitanti, ubicato nel distretto di Olt, nella regione storica della Muntenia. "}
{"id": "1557259", "revid": "767487", "url": "https://it.wikipedia.org/wiki?curid=1557259", "title": "Sl\u0103tioara (Olt)", "text": "Sl\u0103tioara \u00e8 un comune della Romania di 2.724 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 2 villaggi: Salcia e Sl\u0103tioara."}
{"id": "1557264", "revid": "19330", "url": "https://it.wikipedia.org/wiki?curid=1557264", "title": "Pencio Slavejkov", "text": ""}
{"id": "1557267", "revid": "297031", "url": "https://it.wikipedia.org/wiki?curid=1557267", "title": "Human Relations Movement", "text": "Lo Human Relations Movement \u00e8 una corrente di ricerca e intervento della psicologia del lavoro, che si propone di coinvolgere maggiormente i lavoratori dipendenti nelle sorti di un'azienda, focalizzando maggiormente gli aspetti motivazionali e relazionali legati ai \"fattori umani\" sul posto di lavoro.\nLa concezione, diffusasi inizialmente grazie al lavoro di ricerca svolto da Elton Mayo, assegna a ciascuna azienda non solo la funzione di produrre beni o servizi, ma anche quella di creare e diffondere benessere fra i singoli membri facenti parte della stessa. Ad esempio, una societ\u00e0 privata viene osservata come un'entit\u00e0 sociale caratterizzata da una particolare problematica che investe rapporti individuali e di gruppo.\nLa scuola psicosociologica di Mayo nasce contemporaneamente a quella classica, ma in contrapposizione con i principi del Taylorismo. Infatti, l'attenzione viene posta sull'elemento umano, quasi trascurato nella visione scientifica del processo produttivo. Elton Mayo, nella sua \"teoria delle relazioni umane\" (\"Human Relations\") evidenzia l'importanza del \"clima organizzativo\" sul rendimento dei lavoratori: in una serie di ricerche, che Mayo effettu\u00f2 presso lo stabilimento di Hawthorne (Stati Uniti) della \"Western Electric\", emerse che le operaie che lavoravano in condizioni ambientali migliori (sia come ambiente, sia dal punto di vista dei rapporti relazionali) avevano un rendimento nettamente maggiore."}
{"id": "1557272", "revid": "1543377", "url": "https://it.wikipedia.org/wiki?curid=1557272", "title": "Roberto Casati", "text": "Direttore di Ricerca al Centre National de la Recherche Scientifique (CNRS) all'Institut Nicod, \u00c9cole normale sup\u00e9rieure di Parigi, \u00e8 autore di saggi specialistici e di divulgazione, e ha insegnato in diverse universit\u00e0 europee e statunitensi.\nBiografia e pensiero.\nSi \u00e8 laureato in Filosofia del linguaggio all'Universit\u00e0 degli Studi di Milano nel 1985 con Andrea Bonomi, sotto la cui direzione ha conseguito il Dottorato di Ricerca in Filosofia nel 1991. Nello stesso anno ha anche ottenuto un Dottorato di Ricerca dall'Universit\u00e0 di Ginevra, sotto la direzione di Kevin Mulligan. Nello stesso periodo ha pubblicato \"La scoperta dell'ombra\" (Mondadori 2001), un libro che gli ha valso il Premio Fiesole Narrativa Under 40, il Premio Castiglioncello e il Premio della Science Se Livre. Nel 2006 ha pubblicato la raccolta di racconti filosofici \"Il caso Wassermann e altri incidenti metafisici\" (Laterza).\nSi \u00e8 occupato poi con Achille Varzi della Columbia University di fenomenologia dello spazio e degli oggetti: il lavoro, condotto presso il Centre National de la Recherche Scientifique a partire dal 1993, ha analizzato la rappresentazione di questi due elementi secondo il senso comune. Da questi lavori sono nate tre pubblicazioni firmate con Varzi: \"Buchi e altre superficialit\u00e0\", MIT Press 1994, poi Garzanti 1996), \"Parts and Places\" (MIT Press, 1999) e \"Semplicit\u00e0 insormontabili\" (Laterza 2004).\n\"Buchi e altre superficialit\u00e0\" \u00e8 un tentativo di analizzare i diversi tipi di buco, superando il paradosso di classificare un elemento che evoca l'assenza, il vuoto e il nulla. Gli autori utilizzano strumenti di filosofia della percezione, geometria, logica e topologia, ma anche linguistica e letteratura. Un esperimento epistemologico che dimostra come l'esperienza e il linguaggio quotidiani si trasformino quando diventano oggetto di un'indagine filosofica e di una formalizzazione scientifica. Un concetto che sembrava semplice, di uso quotidiano, diventa sfuggente e ambiguo.\nTra i suoi principali contributi si annoverano la teoria della filosofia come arte del negoziato concettuale; la teoria 'conversazionale' degli artefatti artistici. Tra i contributi alla metafisica analitica: la teoria dei suoni come eventi localizzati (con J. Dokic), la teoria delle regioni spaziali immateriali (con A. Varzi), lo studio delle strutture parte/intero nel dominio degli oggetti materiali (con A. Varzi), la teoria del futuro \"strizzato\" (shrinking future) nella metafisica del tempo (con G. Torrengo).\nCasati ha studiato il fenomeno percettivo delle ombre e il loro contributo alla ricostruzione delle scene tridimensionali grazie alla scoperta di doppie dissociazioni nella rappresentazione delle ombre (ombre corrette che appaiono sbagliate, ombre sbagliate che appaiono corrette), scoprendo o prevedendo svariate illusioni percettive (l'illusione \"copycat\", l'illusione di Lippi, l'illusione della doppia ombra, la cattura delle ombre, le ombre delle ombre, il mascheramento delle ombre, le ombre di oggetti non materiali). Una parte della sua ricerca ha riguardato il modo in cui l'ombra \u00e8 stata rappresentata nella pittura ed \u00e8 stata usata per il ragionamento geometrico, in particolare in astronomia (\"La scoperta dell'ombra\", tradotto in otto lingue).\nUn'altra linea di ricerca riguarda gli artefatti cognitivi. I risultati principali in questo settore sono la prima e finora unica semantica formale per le mappe, una sintassi e una semantica per la notazione musicale standard, la teoria dei \"micro crediti\" nelle pubblicazioni scientifiche, e una teoria generale dei vantaggi cognitivi degli artefatti rappresentativi. Con Gino Roncaglia, \u00e8 autore di un progetto - denominato \"Wikilex\" - per l'uso di strumenti wiki nella scrittura normativa, in un contesto di democrazia partecipata.\nLa sua \"Prima Lezione di filosofia\" difende una concezione della filosofia come arte del negoziato concettuale. Da questa tesi discende che la filosofia \u00e8 molto diffusa nella societ\u00e0 e nella scienza anche al di fuori dell'ambito accademico che le \u00e8 proprio, che non esistono problemi filosofici fuori dal tempo e dalla storia, che non c'\u00e8 un canone filosofico n\u00e9 un modo canonico di insegnare la filosofia."}
{"id": "1557273", "revid": "110157", "url": "https://it.wikipedia.org/wiki?curid=1557273", "title": "Spineni", "text": "Spineni \u00e8 un comune della Romania di 2.025 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 7 villaggi: Aluni\u0219u, Cuza Vod\u0103, Davide\u0219ti, Opt\u0103\u0219ani, Profa, Spineni, Vine\u021bi.\nLa sede amministrativa \u00e8 ubicata nell'abitato di Aluni\u015fu."}
{"id": "1557276", "revid": "339392", "url": "https://it.wikipedia.org/wiki?curid=1557276", "title": "Lombardi Conversano", "text": ""}
{"id": "1557279", "revid": "1926649", "url": "https://it.wikipedia.org/wiki?curid=1557279", "title": "Reggina Calcio 1999-2000", "text": "Questa voce raccoglie le informazioni riguardanti la Reggina Calcio nelle competizioni ufficiali della stagione 1999-2000.\nStagione.\nIl 29 agosto 1999 la Reggina comp\u00ec il proprio esordio in Serie A, pareggiando per 1-1 in casa della Juventus: Mohamed Kallon sigl\u00f2 la prima rete in massima serie della squadra. La prima gara in massima serie al Granillo fu la sfida contro la Fiorentina alla seconda giornata, terminata 2-2. Alla terza di campionato arriv\u00f2 la prima vittoria degli amaranto in Serie A, allo stadio Renato Dall'Ara, dove la Reggina vinse per 1-0 contro il grazie alla rete siglata (la sua prima marcatura in Serie A) da Davide Possanzini, su lungo lancio del compagno di squadra Andrea Pirlo. Alla quarta di campionato arriv\u00f2 invece la prima vittoria in Serie A tra le mura amiche, grazie alla rete di Bruno Cirillo, anch'egli esordiente in massima serie, contro il .\nGli amaranto, che misero in mostra i giovani Roberto Baronio e Andrea Pirlo (giunto in prestito dall'Inter), si salvarono a una giornata dal termine grazie al pareggio casalingo contro il , classificandosi al dodicesimo posto. Esordirono nella massima serie anche Maurizio Poli, Vargas, Bruno Cirillo, Davide Possanzini, Salvatore Vicari, Massimo Campo, Paolo Orlandoni, Nenad Pralija, Gustavo Reggi, Erjon Bogdani, Emanuele Belardi, Serge Di\u00e9, Joseph Dayo Oshadogan, Wladimiro Sbaglia, Ezio Brevi e Andrea Bernini.\nIl numero di abbonati fu il record assoluto per la societ\u00e0 amaranto, con tessere sottoscritte, di cui ben 11 000 sottoscritte prima del termine della stagione precedente, quando ancora i giochi per la promozione erano aperti.\nMaglie e sponsor.\nLo sponsor tecnico fu l'Asics mentre lo sponsor di maglia l'azienda reggina della Mauro Caff\u00e8."}
{"id": "1557280", "revid": "73125", "url": "https://it.wikipedia.org/wiki?curid=1557280", "title": "HAT-P-1", "text": ""}
{"id": "1557281", "revid": "695564", "url": "https://it.wikipedia.org/wiki?curid=1557281", "title": "Colt Single Action Army", "text": "La Colt Single Action Army \u00e8 un tipo di rivoltella a sei colpi prodotta per la prima volta negli Stati Uniti d'America nel 1873.\nOltre alla denominazione ufficiale questa pistola ebbe vari nomi popolari come \"Peacemaker\" (Pacificatrice), \"Thumb-buster\" (Scotta-pollice), \"Equalizer\" (Eguagliatrice), \"Plow-Handle\" (Manico dell'aratro), e molti altri. Tra questi il pi\u00f9 comune fu certamente il primo: lo dimostra il fatto che la stessa Colt lo us\u00f2 in alcuni casi per pubblicizzare l'arma e che alcuni autori la indicarono (ed indicano tuttora) con questo nome in pubblicazioni specializzate\nStoria.\nDeriv\u00f2 dai precedenti modelli ad avancarica e telaio aperto (per esempio la Colt Navy) e il progetto fu curato da William Mason (ingegnere capo della Colt) negli anni 1871 - 1872 (come risulta dalle date dei brevetti impresse sul telaio). Fu denominata dalla Casa costruttrice \"Modello P\" (e, pi\u00f9 colloquialmente, \"Army Strap Pistol\" per la presenza della bindella - \"strap\" - superiore che chiudeva il telaio) ma fu chiamata ufficialmente \"Army\" dopo la sua adozione da parte dell'esercito americano avvenuta nel 1873 (da cui anche il nome \"Colt 1873\"). I primi modelli furono prodotti con canna di 7,5 pollici (19\u00a0cm), l'incastellatura in acciaio cementato e con le caratteristiche venature leggermente colorate, il tamburo brunito nel tipico \"blu Colt\", cos\u00ec come la canna e il telaio del calcio. Le guancette di quest'ultimo erano in un unico pezzo in legno verniciato o lucidato ad olio.\nIl calibro era il .45 Colt, nato insieme alla pistola, che ne fece per qualche tempo il revolver a cartucce pi\u00f9 potente sul mercato. Presto si provvide per\u00f2 all'introduzione di altri calibri per andare incontro anche alle esigenze del mercato civile. Pare che la S.A.A. sia stata, insieme alla carabina Winchester a leva, l'arma prodotta nel maggior numero di calibri (pi\u00f9 di trenta) in tutta la storia delle armi da fuoco (nel calibro.45 prese il nome popolare di \"Peacemaker\" e nel.44-40 di \"Frontier\"). Anche la lunghezza della canna vari\u00f2 moltissimo ma i modelli standard la avevano, oltre alla gi\u00e0 citata di 7,5 pollici (nel modello dell'esercito detto anche modello \"Cavalleria\"), di 5,5 (14\u00a0cm - Nel modello \"Artiglieria\") e di 4,75 (12\u00a0cm - Nel modello \"civile\"). Nel corso degli anni vennero apportate altre ma insignificanti modifiche come ad esempio le guancette del calcio divise in due parti, variazioni nel loro materiale (legno, guttaperca, bachelite, gomma dura, madreperla, corno, osso, avorio ecc.) e la vite di fermo dell'asse del tamburo spostata di lato. L'arma fu cos\u00ec popolare che divenne uno dei simboli della colonizzazione dell'ovest americano. Ne erano armati i fuorilegge, gli sceriffi, l'esercito ed in generale tutti coloro che per varie ragioni si addentravano nei territori selvaggi delle Americhe (e che potevano permettersela, dato il costo di circa 13 dollari piuttosto alto per allora). Alcune armi furono fabbricate a Londra dalla stessa Colt, ma molte furono le imitazioni quasi in ogni parte del mondo.\nCaratteristiche.\nHa una struttura estremamente semplice e robusta: il castello \u00e8 chiuso (contrariamente ai precedenti modelli Colt ad avancarica del tamburo e ai modelli detti \"di transizione\") e la canna, che pu\u00f2 avere varie lunghezze, \u00e8 avvitata su di esso.\nA lato della medesima vi \u00e8 in tutti gli esemplari, tranne quelli a canna cortissima (piuttosto rari), un eiettore a bacchetta caricato da una molla, che permette l'espulsione dei bossoli uno ad uno attraverso una fresatura praticata posteriormente nello scudo di rinculo e chiusa da uno sportello a molla. Allo stesso modo avviene il caricamento che, per evidenti ragioni, non pu\u00f2 essere troppo veloce. Il funzionamento \u00e8 ad \"azione singola\" (single action) ovvero per fare fuoco occorre prima alzare il cane (dotato di percussore integrato): il grilletto infatti consente soltanto l'abbattimento di questo ma non il suo armamento.\nIl cane pu\u00f2 essere bloccato in tre posizioni:\nGli organi di mira consistono in una semplice fresatura allungata, ricavata posteriormente sulla bindella del telaio sopra al tamburo, ed un mirino a lamina, fissato sulla canna in prossimit\u00e0 della volata (fa eccezione il modello \"Flattop\" pi\u00f9 sotto citato)\nIl peso dell'arma (scarica) varia, a seconda del calibro e della lunghezza della canna, approssimativamente tra 1 e 1,5 chilogrammi.\nMarchi e denominazioni popolari.\nSopra la canna compariva questa scritta: \"\". Nelle versioni a canna lunga tale scritta era rullata su di un'unica riga mentre in quelle a canna pi\u00f9 corta essa era spezzata. Nella versione in calibro 44-40, oltre a questa, era presente sul lato sinistro della canna la dicitura: \"\". Sulle armi fabbricate a Londra sopra la canna era invece scritto: \" \". I numeri dei brevetti, ai quali si \u00e8 gi\u00e0 accennato nella sezione \"storia\", erano riportati sul lato sinistro del telaio sotto al tamburo. Il numero di matricola compariva invece sotto il telaio davanti al ponticello del grilletto. L'indicazione del calibro si trovava sul lato sinistro della canna.\nLe armi destinate all'esercito recavano impresso, inoltre, sul lato sinistro del calcio (in legno) un cartiglio con le iniziali dell'Ispettore governativo incaricato delle verifiche. I marchi pi\u00f9 conosciuti e valutati dai collezionisti sono quelli di Orville W. Ainsworth () e di Henry Nettleton ().\nModelli e varianti.\nSi pu\u00f2 dividere la produzione da parte della Colt in tre periodi o generazioni: la prima che va dal 1873 al 1941 (con 310.386 armi prodotte); la seconda che va dal 1956 al 1975 (realizzata in parte con pezzi prodotti prima della guerra ed ancora giacenti nei magazzini e prolungata fino al 1981 ma solo con armi su ordinazione) e la terza che comincia nel 1992 inizialmente ancora con prodotti su richiesta ma poi con produzione continua e regolare fino ai nostri giorni. Mentre le armi della prima e seconda generazione si distinguono solo per i numeri di serie, in quelle della terza \u00e8 stata di poco aumentata la dimensione del calcio, che \u00e8 pi\u00f9 largo di circa 2\u00a0mm., leggermente modificata la cresta del cane, eliminata la smussatura anteriore del tamburo e di poco modificata la forma dello sportello di caricamento.\nColt Bisley.\nIl modello \"Colt Bisley\", da tiro, prodotto dal 1894 al 1915 in circa 45000 esemplari, si differenzia dall'originale per la diversa sagomatura del calcio, della cresta del cane e del ponticello del grilletto.\nColt Buntline.\nLe \"Colt Buntline\", assieme alla variante \"Special\" si differenziavano solo per la lunghezza della canna che poteva essere di 30,5 o 40,5\u00a0cm. (l'arma veniva venduta corredata di un calcio applicabile a vite e la Colt la definiva \"pistola con canna di carabina e calcio applicabile\") ma che non ebbe mai successo probabilmente proprio per la lunghezza eccessiva della canna che ne rendeva poco pratico l'uso.\nColt Flattop.\nLa \"Colt Flattop\", prodotta tra il 1888 ed il 1895, aveva la parte superiore dell'incastellatura piatta e tacca di mira e mirino regolabili, per tiro a segno.\nColt Frontier Scout.\nLa Colt mod. \"Frontier Scout\" venne prodotta negli anni tra il 1957 ed il 1985. La Colt si rese conto che poteva esistere un mercato per un'arma pi\u00f9 piccola, ma che ricalcasse esattamente la linea, ormai classica, del modello standard. La variante \"Frontier Scout\" che, pur avendo l'impugnatura delle stesse dimensioni della Colt S.A.A. aveva il castello, il tamburo e la canna pi\u00f9 piccoli, con una notevole diminuzione di peso (alcuni modelli furono fabbricati con il telaio in alluminio o zama). Un difetto che veniva imputato, infatti, al modello standard era la sua pesantezza, da alcuni tiratori ritenuta eccessiva. La nuova arma ebbe un discreto successo, anche se fu penalizzata dalle prestazioni, poich\u00e9 la riduzione nelle dimensioni obblig\u00f2 la Casa costruttrice a produrla solo nel piccolo calibro .22 LR (anche se alcuni esemplari, con il telaio in acciaio, vennero forniti di un tamburo sostituibile in calibro .22 Magnum).\nColt Sheriff.\nLa \"Colt Sheriff\" era invece dotata di canna corta - generalmente di 3 pollici - 7,6\u00a0cm.) - ma priva dell'espulsore dei bossoli.\nLa fama.\nLegata alle vicende delle guerre indiane e ad eventi celebri come la battaglia del Little Big Horn con il tempo l'arma \u00e8 diventata leggendaria, anche grazie alle sue costanti (e talvolta anacronistiche) apparizioni nel cinema western, ed Il valore di un esemplare originale dei primi tempi, se documentato ed in buone condizioni, pu\u00f2 essere dell'ordine di molte migliaia di euro. Nel caso di armi appartenute a celebri personaggi della frontiera (ad es. Buffalo Bill, Doc Holliday, John Wesley Hardin, Bat Masterson ecc.) le quotazioni, nelle vendite all'asta, hanno raggiunto valori elevatissimi. Insieme al Winchester \u00e8 stata chiamata una delle \u201carmi che hanno fatto il West\u201d assumendo cos\u00ec il valore simbolico di uno strumento con il quale si sarebbe imposta la giustizia e la legge. Un esempio a questo proposito pu\u00f2 essere rappresentato dal generale statunitense George S. Patton che, durante la seconda guerra mondiale, era armato con una Colt di questo tipo, nichelata, e con il calcio in avorio sul quale erano incise le sue iniziali. \u00c8 diventata anche, nell'immaginario collettivo, l'arma del cow boy, del bandito e del \u201cpistolero\u201d. Le fotografie e i documenti dell'epoca sembrano dimostrare che forse non fu proprio cos\u00ec ma indubbiamente il mito resiste: ne \u00e8 un esempio il personaggio di Revolver Ocelot nel videogioco \"Metal Gear Solid\" e Wild Bill, elicotterista dei G.I.JOE. Stanno infine divenendo sempre pi\u00f9 popolari (e non soltanto negli U.S.A.) le gare di tiro con le armi usate nel West (dette Cowboy action shooting), in cui la Colt S.A.A. svolge sempre un ruolo da protagonista.\nLa produzione odierna.\nL'arma \u00e8 ancora in produzione sia da parte della Colt che da parte di molte altre Case. In Italia spiccano le aziende Beretta ed Aldo Uberti, di Gardone Val Trompia, (la Uberti \u00e8 stata nell'anno 2000 incorporata alla Beretta stessa) per la qualit\u00e0 dei prodotti (che alcuni giudicano eccellenti e, per certi aspetti, superiori anche alla stessa Colt) e per l'assoluta fedelt\u00e0 all'originale, tanto che le parti dei revolver delle Case italiane possono essere intercambiate con le originali Colt. La stessa cosa si pu\u00f2 affermare per le aziende Pietta e Chiappa Firearms anch'esse italiane. L'Italia \u00e8 oggi certamente leader nel settore di produzione di queste armi e la massiccia esportazione negli U.S.A. (dove sono molto in voga le gare di tiro \"western\") crea naturalmente una seria concorrenza sia per la Colt che per altre Case americane. Negli U.S.A. ma ormai anche in altre nazioni si sono affermati degli armaioli esperti nelle elaborazioni delle 1873, spesso rifacendosi ad elaborazioni in voga nel periodo del far west per essere riproduzioni fedeli alle originali e quindi utilizzabili in gare riservate. Le moderne potenti munizioni hanno imposto l'uso di materiali pi\u00f9 resistenti ma non hanno in alcun modo mutato l'aspetto esteriore dell'arma. Da questa pistola sono poi derivati particolari modelli, pi\u00f9 o meno diversi, prodotti da molte fabbriche (ad es. la stessa Uberti e l'americana Ruger) e adatti a sparare anche cartucce molto potenti (.44 Magnum, .454 Casull, ecc.). Alcuni di questi ultimi vengono usati (negli U.S.A.) anche per la caccia.\nBibliografia.\nIn italiano:\nIn inglese:\nIn francese:"}
{"id": "1557283", "revid": "1305772", "url": "https://it.wikipedia.org/wiki?curid=1557283", "title": "Spr\u00e2ncenata", "text": "Spr\u00e2ncenata \u00e8 un comune della Romania di 2.693 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 4 villaggi: B\u00e2rse\u0219tii de Sus, Frunzaru, Spr\u00e2ncenata, Uria."}
{"id": "1557284", "revid": "287204", "url": "https://it.wikipedia.org/wiki?curid=1557284", "title": "Sprancenata", "text": ""}
{"id": "1557285", "revid": "309289", "url": "https://it.wikipedia.org/wiki?curid=1557285", "title": "Ady\u010da", "text": "La Ady\u010da (; in lingua sacha: \u0410\u0434\u044b\u0430\u0447\u0447\u044b) \u00e8 un fiume della Siberia Orientale, affluente di destra della Jana. Scorre nel Tomponskij ulus e nel Verchojanskij ulus della Sacha (Jacuzia), in Russia.\nNasce dai monti Borong, una catena del sistema dei monti \u010cerskij e scorre con direzione mediamente nord-occidentale in una regione montuosa, incassato in una valle piuttosto stretta. Fra gli affluenti ricevuti, i maggiori sono: Delakag, \u010carky, Tuostach da destra, Derbeke, Nel'gese e Borulach da sinistra. La lunghezza del fiume \u00e8 di 715\u00a0km, l'area del suo bacino \u00e8 di 89\u00a0800\u00a0km\u00b2. Sfocia nella Jana a 620\u00a0km dalla sua foce. Il fiume \u00e8 congelato, mediamente, da ottobre a fine maggio.\nIl fiume \u00e8 navigabile per un tratto di 223\u00a0km, dalla foce al villaggio di Ojun-Chomoto."}
{"id": "1557288", "revid": "287204", "url": "https://it.wikipedia.org/wiki?curid=1557288", "title": "Adyca", "text": ""}
{"id": "1557289", "revid": "80339", "url": "https://it.wikipedia.org/wiki?curid=1557289", "title": "Adycha", "text": ""}
{"id": "1557290", "revid": "118433641", "url": "https://it.wikipedia.org/wiki?curid=1557290", "title": "Storia d'Italia (Guicciardini)", "text": "La Storia d'Italia \u00e8 un'opera storiografica del fiorentino Francesco Guicciardini, dottore in leggi e uomo politico al servizio dei papi medicei Leone X e Clemente VII. Scritta tra il 1537 e il 1540, l'opera consta di venti libri e narra gli avvenimenti accaduti tra il 1492 (anno della morte di Lorenzo il Magnifico) e il 1534 (anno della morte di Papa Clemente VII). Essa fu pubblicata per la prima volta nel 1561 a Firenze.\nDescrizione.\nLa Storia d'Italia nasce dalla necessit\u00e0 di Guicciardini di verificare tramite l'esperienza della realt\u00e0 storica le riflessioni condotte nei suoi \"Ricordi\", in cui tra gli altri argomenti tratta dell'impossibilit\u00e0 di cogliere nella storia leggi e modelli assoluti che permettano di prevedere l'andamento degli eventi, ponendosi in contrasto con il pensiero umanista e con il Machiavelli. \nQuesta verifica era in realt\u00e0 iniziata nelle \"Cose fiorentine\", opera iniziata nel 1528 ma interrotta nel 1531, perch\u00e9 la sua dimensione fortemente municipale era diventata eccessivamente limitativa per l'autore, che infatti in quest'opera abbraccia la storia di tutta la penisola. Nel periodo scelto da Guicciardini si susseguono alcuni tra gli avvenimenti pi\u00f9 dolorosi avvenuti nell'Italia rinascimentale, come la calata di Carlo VIII di Francia (1494) e il sacco di Roma (1527), che per\u00f2 permettono all'autore di inserire le vicende nel contesto politico europeo, in cui l'Italia, ormai in decadenza, svolge un ruolo di terra di conquista.\nA differenza dei \"Ricordi\", l'opera presenta una struttura organica e coesa, bench\u00e9 segua un'impostazione annalistica desunta dallo storiografo latino Cornelio Tacito, grazie all'accuratezza nella descrizione dei fatti, alla selezione e all'esame scrupoloso delle fonti. La narrazione riguarda principalmente l'analisi politica e psicologica dei grandi personaggi coinvolti negli eventi, che vengono descritti attraverso il tradizionale metodo del \"ritratto\", caratteristica anch'essa di stampo latino, e a cui viene data voce nelle \"orazioni\", interi discorsi inseriti nel tessuto dell'opera e spesso contrapposti ad altri discorsi che sostengono scelte politiche diverse, secondo il modello de \"La congiura di Catilina\" di Sallustio, in cui vengono contrapposti i discorsi di Cesare e Catone l'Uticense. Guicciardini quindi privilegia le figure storiche pi\u00f9 rilevanti, senza alcun interesse per le sorti del popolo, da lui definito nei \"Ricordi\" \u00abanimale pazzo, pieno di mille errori, di mille confusione, sanza gusto, sanza deletto, sanza stabilit\u00e0 \u00bb.\nGuicciardini quindi analizza con spregiudicatezza i fatti, senza mai spiegarli tramite modelli ideali o regole di validit\u00e0 generale, considerando la storia nel suo svolgimento e non soltanto per le conclusioni che da essa si possono trarre: in questo modo egli approda a conclusioni molto pessimistiche sulle sorti future dell'Italia, contrapposte nel proemio al felice periodo delle corti rinascimentali, e nella convinzione che la Fortuna, ovvero l'insieme degli eventi che agiscono sulla realt\u00e0, possa essere vinta dalla Virt\u00f9 umana. Lo stile dell'opera \u00e8 invece solenne e classicheggiante, molto diverso da quello stringato e asciutto dei \"Ricordi\": l'autore cur\u00f2 inoltre molto il linguaggio usato al suo interno, adeguandolo al modello proposto dal Bembo nelle \"Prose della volgar lingua\"."}
{"id": "1557291", "revid": "228587", "url": "https://it.wikipedia.org/wiki?curid=1557291", "title": "Hong 10", "text": "Al 2007, ha vinto ben 20 titoli individuali o con la propria crew, arrivando ad essere definito \"the best B-Boy in the world\". Il suo palmar\u00e8s include sia il titolo al Redbull BC One (2006) e (2013) che il Battle of the Year per crew (2002). Nello stesso BOTY \u00e8 stato giudice nella fase finale dell'edizione 2007. \nNome.\nIl nome \"Hong 10\" deriva da un omonimo della lingua coreana e da un gioco di parole in lingua inglese. La seconda sillaba del nome Yeol ha la stessa pronuncia den numero dieci, per cui la pronuncia della locuzione \"Hong 10\" in coreano risulta identica alla pronuncia del suo nome anagrafico Hong-Yeol. Tuttavia, il suo soprannome \u00e8 normalmente pronunciato in inglese, cos\u00ec la pronuncia diventa \"hong-ten\". Il soprannome \"Hong 10\" ha anche un riferimento al gioco di parole del termine derivato dal surf \"Hang Ten\".\nCrew.\nHong 10 ha iniziato dapprima in una crew chiamata Expression, ma attualmente fa parte del team Drifterz e di un progetto di danza chiamato Project Soul oltre alle esibizioni come ballerino solista.\nNel 2009 fonda insieme a Bboy Differ una nuova crew chiamata 7 Commandoz.\nQuesta crew \u00e8 composta da i due fondatori, Hong10 (Drifterz crew) e Differ (T.I.P. crew), con l'aggiunta di Bboy Wing &amp; Bboy Skim (Jinjo crew), Bboy Ronnie (Super Cr3w), Bboy Menno (Hustle Kidz crew), Bboy Dyzee (Supernaturalz crew).\nStile.\nHong 10 \u00e8 dai pi\u00f9 considerato come un superbo b-boy capace di una grande dinamicit\u00e0 nei floorwork, freeze, uprock/toprock e powermoves - oltre alla rara abilit\u00e0 di combinazione dei vari elementi nella creazione di un set. Il suo ballo comprende bridge-like floor work, fini esecuzioni, ed una grande variet\u00e0 di movimenti originali e personali. Tutto questo non dimostra solo la complessa natura della sua danza ma anche la creativit\u00e0 che lo contraddistingue.\nCarriera.\nLa prima occasione in cui ha avuto modo di farsi conoscere al grande pubblico \u00e8 stata durante il 2002, essendo parte della crew coreana vincitrice di importanti manifestazioni internazionali come il Battle of the Year e il UK B-Boy Championship. Tuttavia la fama \u00e8 giunta soprattutto per le sue esibizioni da solista, in testa quella contro i francesi Vagabonds durante il BOTY 2002 dove mostr\u00f2 al mondo la sua creatura, l\"Hong10 freeze\" che si pu\u00f2 trovare facilmente in video su YouTube. Le sue abilit\u00e0 si sono poi riproposte in diverse altre competizioni individuali come nella vittoria al Redbull BC One del 2006 e del 2013, e nella collezione di secondi posti incluse le tre piazze d'onore all'UK B-boy Championships.\nLista delle pi\u00f9 importanti vittorie.\nIn grassetto i migliori risultati."}
{"id": "1557292", "revid": "110157", "url": "https://it.wikipedia.org/wiki?curid=1557292", "title": "Stoene\u0219ti (Olt)", "text": "Stoene\u015fti \u00e8 un comune della Romania di 2.369 abitanti, ubicato nel distretto di Olt, nella regione storica dell'Oltenia. "}
{"id": "1557294", "revid": "75121", "url": "https://it.wikipedia.org/wiki?curid=1557294", "title": "Opel Slalom", "text": ""}
{"id": "1557296", "revid": "212348", "url": "https://it.wikipedia.org/wiki?curid=1557296", "title": "Il mondo alla fine del mondo", "text": "Il mondo alla fine del mondo (\"Mundo del fin del mundo\") \u00e8 un romanzo di Luis Sep\u00falveda del 1989.\nTrama.\nIl protagonista \u00e8 ad Amburgo, in un'agenzia giornalistica collegata con Greenpeace, quando un fax lo avvisa che la nave giapponese, la \"Nishin maru\", comandata dal capitano Tanifuji, ha riportato notevoli danni e si trova in acque magellaniche. Alcuni membri dell'equipaggio sono scomparsi e altri sono feriti. L'uomo, esule cileno, torna nel suo paese d'origine e scoprir\u00e0 che la nave pratica caccia alle balene illegalmente, e per questo decide di fermarla. Una giovane attivista di Greenpeace e il capitano Nilsen lo aiuteranno in questa impresa."}
{"id": "1557303", "revid": "110157", "url": "https://it.wikipedia.org/wiki?curid=1557303", "title": "Stoic\u0103ne\u0219ti", "text": "Stoic\u0103ne\u0219ti \u00e8 un comune della Romania di 2.858 abitanti, ubicato nel distretto di Olt, nella regione storica della Muntenia. "}
{"id": "1557305", "revid": "287204", "url": "https://it.wikipedia.org/wiki?curid=1557305", "title": "Stoicanesti", "text": ""}
{"id": "1557307", "revid": "709565", "url": "https://it.wikipedia.org/wiki?curid=1557307", "title": "Where My Dogs At?", "text": "Where My Dogs At? \u00e8 una serie televisiva statunitense a cartoni animati, creata nel 2006 da Aaron Matthew Lee e Jeff Ross per MTV2. La serie racconta le avventure di due cani randagi, il sarcastico beagle Buddy e il grosso bulldog Woof. Entrambi tentano di sopravvivere nelle vie della caotica Hollywood, incontrando VIP, attori, attrici e cantanti e chiedendo loro dell'ospitalit\u00e0. In Italia la serie \u00e8 stata trasmessa su MTV dall'8 gennaio al 19 febbraio 2007.\nTrama.\nLa serie si concentra su Buddy e Woof, due cani che ogni volta che scappano dall'accalappiacani si ritrovano sempre coinvolti in situazioni divertenti con varie celebrit\u00e0 hollywoodiane. Buddy, il beagle, cerca sempre di arrivare nel New Jersey. \u00c8 piuttosto critico nei confronti delle persone. Woof \u00e8 pi\u00f9 riservato, sebbene sia un bulldog. L'accalappiacani \u00e8 l'unico personaggio di cui non si conosce la faccia (lo si vede solo dal collo in gi\u00f9) ed \u00e8 continuamente alle calcagna dei due protagonisti. L'unica frase che pronuncia ha dato il nome alla serie \"Where my dogs at?\" (Dove sono i miei cani?). In ogni episodio, i due cani incontrano celebrit\u00e0 come Snoop Dogg, Lindsay Lohan, Paris Hilton, Brad Pitt, Angelina Jolie, Tara Reid, Jennifer Aniston, Michael Jackson, Marilyn Manson e altri."}
{"id": "1557309", "revid": "767487", "url": "https://it.wikipedia.org/wiki?curid=1557309", "title": "Streje\u0219ti", "text": "Streje\u0219ti \u00e8 un comune della Romania di 3.436 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 4 villaggi: Coliba\u0219i, Mamura, Streje\u0219ti, Streje\u0219tii de Sus."}
{"id": "1557310", "revid": "287204", "url": "https://it.wikipedia.org/wiki?curid=1557310", "title": "Strejesti", "text": ""}
{"id": "1557312", "revid": "287204", "url": "https://it.wikipedia.org/wiki?curid=1557312", "title": "Segala", "text": ""}
{"id": "1557315", "revid": "339392", "url": "https://it.wikipedia.org/wiki?curid=1557315", "title": "Segala cornuta", "text": ""}
{"id": "1557318", "revid": "767487", "url": "https://it.wikipedia.org/wiki?curid=1557318", "title": "\u0218erb\u0103ne\u0219ti", "text": "\u0218erb\u0103ne\u0219ti \u00e8 un comune della Romania di 3.179 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 3 villaggi: Strugurelu, \u0218erb\u0103ne\u0219ti, \u0218erb\u0103ne\u0219tii de Sus."}
{"id": "1557321", "revid": "287204", "url": "https://it.wikipedia.org/wiki?curid=1557321", "title": "Serbanesti", "text": ""}
{"id": "1557322", "revid": "13598538", "url": "https://it.wikipedia.org/wiki?curid=1557322", "title": "Univda", "text": ""}
{"id": "1557324", "revid": "33689", "url": "https://it.wikipedia.org/wiki?curid=1557324", "title": "Pietra (go)", "text": "Nella terminologia del gioco del Go si chiamano pietre (in giapponese \"go-ishi\") le pedine bianche o nere disposte dai giocatori sul goban. Nonostante siano oggetti molto semplici sono tenute in grande considerazione dagli appassionati e dai collezionisti.\nNumero.\nIn teoria ogni giocatore dispone di un numero infinito di pietre, le regole del Go non prevedono che un giocatore possa terminare le pietre a sua disposizione. Per tradizione si considerano 180 pietre bianche e 181 pietre nere, la pietra in pi\u00f9 viene attribuita al nero per via del fatto che il giocatore nero inizia sempre per primo. In realt\u00e0 questo conto proviene dal fatto che un goban ha solitamente 19 linee verticali e 19 orizzontali, per un totale di 361 incroci, se ogni giocatore posizionasse una pietra del proprio colore fino a riempire completamente la tavola e senza eliminare pietre avversarie alla fine sul goban sarebbero presenti 181 pietre nere e 180 bianche. \nNella maggior parte dei casi comunque alla fine della partita ci saranno tra le 80 e le 200 intersezioni ancora libere.\nCaratteristiche delle pietre.\nContrariamente a quanto accade in molti altri giochi da tavolo quali gli scacchi, le pietre da Go sono tutte identiche, tranne che per alcuni accorgimenti descritti di seguito. Le pietre sono solitamente dei piccoli oggetti lenticolari biconvessi, lisce e prive di decorazioni. Nella cultura cinese le pietre sono piatte da una parte e convesse dall'altra. In Europa, dove il gioco \u00e8 arrivato dal Giappone, si usano solitamente pietre biconvesse, anche se ultimamente \u00e8 considerato di moda pietre piano-convesse.\nDimensioni.\nLe dimensioni dei materiali necessari per il Go sono piuttosto stabili. La spaziatura tra le righe del goban \u00e8 fissa e le pietre devono adattarsi a quelle misure. Spesso per\u00f2 il diametro delle pietre nere \u00e8 leggermente maggiore di quello delle bianche, questo \u00e8 un accorgimento dovuto all'effetto ottico per cui le pietre bianche sembrerebbero pi\u00f9 grandi qualora avessero un diametro identico. La differenza maggiore si riscontra per quanto riguarda lo spessore delle pietre, che varia solitamente dai 7 agli 11 millimetri, le pietre economiche in plastica e quelle piano-convesse sono invece pi\u00f9 sottili, sui 6 millimetri circa.\nMateriale.\nContrariamente a quanto suggerisce il nome le pietre da Go non sono quasi mai di pietra. Anche se \u00e8 possibile trovarne di marmo o di pietre preziose nella maggior parte dei casi sono in vetro colorato. Le pietre fatte secondo tradizione sono in ardesia le nere e in madreperla le bianche, spesso sono fabbricate a mano, rendendole oggetti discretamente costosi. Al di l\u00e0 di questi materiali se ne trovano di molte variet\u00e0, da quelle economiche in plastica a quelle in ceramica, bamb\u00f9 o corallo."}
{"id": "1557331", "revid": "767487", "url": "https://it.wikipedia.org/wiki?curid=1557331", "title": "Scandal - Il caso Profumo", "text": "Scandal - Il caso Profumo (\"Scandal\") \u00e8 un film del 1989 diretto da Michael Caton-Jones.\nSi tratta della trasposizione cinematografica d'un famoso scandalo a sfondo sessuale scoppiato sulla scena politica britannica nel 1963, che vide appunto coinvolti in una tresca il ministro della difesa John Profumo, Segretario di Stato alla guerra nel governo conservatore di Harold Macmillan, e la spogliarellista Christine Keeler, quest'ultima amante frattanto dell'addetto navale per l'ambasciata sovietica Eugenij Ivanov (ritenuto all'epoca una spia dell'URSS), e che rischi\u00f2 seriamente di far cadere l'allora Governo Macmillan.\nIl film \u00e8 stato presentato fuori concorso al 42\u00ba Festival di Cannes.\nTrama.\nIl 22 marzo del 1963, John Profumo rassegn\u00f2 le proprie dimissioni a causa d'uno scandalo sessuale, passato appunto alle cronache come lo \"Scandalo Profumo\", originatosi da una relazione clandestina che il politico ebbe con una giovane spogliarellista e modella, Christine Keeler, sentimentalmente coinvolta anche con Evgenij Ivanov, un militare di alto livello facente parte dell'ambasciata sovietica.\nIl film fa dunque un passo a ritroso, mostrandoci l'entrata in societ\u00e0 della giovanissima Keeler, scappata dalla povert\u00e0 della sua famiglia d'origine, ed aiutata dal medico osteopata Stephen Ward, il quale fa conoscere alla Keeler il ministro Profumo, durante un \"house party\" (casa di campagna dove gli ospiti si trattengono per pi\u00f9 giorni) a Cliveden. Christine condivide le sue avventure con un'altra avvenente amica, Mandy Rice-Davies, conosciuta mentre faceva la ballerina in \"topless\" presso un locale di Soho, la quale, in seguito, riuscir\u00e0 a liberarsi dallo scandalo sposandosi con un uomo d'affari israeliano.\nSeguita dalla stampa, i torbidi legami di Christine con l'ambiente politico iniziano ad essere scoperti, dopo una violenta colluttazione fra due giovani, con i quali ella aveva una relazione, che sfocia in omicidio e che finisce sui quotidiani. Oltre alla natura adulterina della relazione di Profumo con la Keeler, lesiva al carattere conservatore e tradizionalista del proprio partito, la stessa tresca di Profumo risulta un pericolosissimo vettore d'instabilit\u00e0 in termini di sicurezza nazionale per il Governo Macmillan, dovute alla relazione della Keeler con una possibile spia sovietica quale Ivanov, perdipi\u00f9 proprio in una delle fasi pi\u00f9 tese della Guerra Fredda. Quindi, intimato dal Segretario di gabinetto del governo, Sir Norman Brooke, a sua volta su consiglio di Roger Hollis, il capo del MI5 (i servizi segreti di Sua Maest\u00e0), Profumo scrive alla Keeler avvertendola di voler interrompere la relazione.\nNel marzo del 1963, Profumo dichiara dunque alla Camera dei Comuni che non vi fosse alcunch\u00e9 di sconveniente nei suoi incontri con la giovane Keeler e che perci\u00f2 avrebbe denunciato per diffamazione chiunque avesse poi riportato al pubblico qualunque contraddittorio di ci\u00f2 che ha detto in aula, ma in seguito Profumo confessa di aver mentito nella sua deposizione in Parlamento e rassegna pertanto le dimissioni dal gabinetto, dal proprio seggio in Parlamento e dal \"Privy Council\". Nel frattempo, la \"ragazza delle feste\u201d, cos\u00ec come viene descritta dalla stampa, viene interrogata per sospetto spionaggio, giudicata colpevole di falsa testimonianza e condannata a 9 mesi di prigione, mentre Ward, anch'egli sospettato di presunta complicit\u00e0 con Ivanov, \u00e8 processato per favoreggiamento alla prostituzione e finir\u00e0 poi suicida in agosto.\nColonna sonora.\nLa colonna sonora del film contiene il brano \"Nothing Has Been Proved\", scritto dai Pet Shop Boys per Dusty Springfield. Il brano, forte anche dell'acclamazione del film, fu uno fra i maggiori successi della Springfield, alla fine della sua carriera). Venne incluso nell'album \"Reputation\" che l'artista pubblic\u00f2 nel 1990."}
{"id": "1557333", "revid": "2171714", "url": "https://it.wikipedia.org/wiki?curid=1557333", "title": "Giusto Fontanini", "text": "Biografia.\nColto prelato ed attento bibliofilo, dal 1697 diviene uno strenuo difensore della Curia Papale, con una posizione reazionaria.\nNel 1708 fu protagonista di una forte controversia tra la Santa Sede e gli Estensi (appena tornati a Modena) per il possesso di Comacchio.\nComacchio era un territorio che la Chiesa si era annesso nel 1598 insieme con il ducato di Ferrara, e che ora Giuseppe I occupava rivendicandolo all'Impero e alla Casa d'Este.\nIl conflitto giurisdizionale che ne scatur\u00ec fu molto acceso, soprattutto da parte del Fontanini che difendeva le posizione della Santa Sede e che non risparmi\u00f2 offese al sacerdote Ludovico Antonio Muratori, suo avversario in quanto avvocato degli estensi.\nQuesta controversia venne dettagliatamente compendiata nella \"Piena esposizione dei diritti imperiali ed estensi sopra la citt\u00e0 di Comacchio\" (1712) del Muratori.\nIn risposta alle obiezioni del Fontanini, Muratori pubblic\u00f2 i primi saggi \"Antiquitates italicae\" e \"Antichit\u00e0 estensi\", con la rivendicazione delle antiche origini del casato.\nCon il libero accesso ai documenti vaticani si appropri\u00f2 di innumerevoli testi.\nCompose numerose opere erudite quali \"De antiquitatibus Hortae coloniae Etruscorum\" (1708), \"Dissertatio de corona ferrea langobardorum, delle masnade ed altri servi secondo l'uso dei Longobardi\".\nLa sua opera pi\u00f9 importante \u00e8 la \"Biblioteca dell'eloquenza italiana\" (1726), una bibliografia delle lettere, che fu pi\u00f9 tardi corretta ed integrata da Apostolo Zeno, storico e poeta (1753).\nL'importanza di questo progetto \u00e8 evidenziata nel sottotitolo: \"Dove ordinatamente sono disposte le opere stampate in nostra lingua volgare sopra le discipline e le materie principali\".\nUna classificazione del sapere, quindi, ma con un rivoluzionario piano linguistico: il volgare, ormai lingua nazionale.\nLe discipline nelle quali divide la sua Biblioteca dell'eloquenza sono: grammatica, retorica, poesia, drammatici (teatro), lirici, istoria, filosofia, teologia.\nSono presenti, e legittimate, sia opere volgari che le volgarizzazioni di opere antiche.\nLe aspre critiche degli intellettuali del tempo per le numerose omissioni ed imprecisioni non diminuiscono il valore di questa Biblioteca, che \u00e8 riconosciuta come il primo passo di sistemazione delle opere italiane.\nLa grande importanza del materiale storico raccolto \u00e8 forse la pi\u00f9 grande testimonianza di quanto Giusto Fontanini sia riconosciuto come uno tra gli esponenti pi\u00f9 considerevoli degli eruditi ed intellettuali del suo tempo.\nGenealogia episcopale.\nLa genealogia episcopale \u00e8:"}
{"id": "1557338", "revid": "1305772", "url": "https://it.wikipedia.org/wiki?curid=1557338", "title": "Max e Moritz", "text": "Max e Moritz (in tedesco: \"Max und Moritz\"), con sottotitolo \"Una storia di bambini in sette scherzi\" (\"Eine Bubengeschichte in sieben Streichen\") \u00e8 una storia per ragazzi, scritta in versi e illustrata dall'umorista tedesco Wilhelm Busch. L'opera, che fu pubblicata il 4 aprile 1865, \u00e8 considerata antesignana dei moderni fumetti.\nLa storia \u00e8 suddivisa in sette episodi, pi\u00f9 un prologo ed un epilogo, e narra delle malefatte di due bambini, Max e Moritz appunto, che ordiscono scherzi crudeli a danno di innocenti personaggi, senza ritegno e senza apparente rimorso. Ma alla fine - sottolinea l'autore - il male non \u00e8 uno scopo di vita, ed infatti alla fine della storia i due monelli rimangono vittime della loro stessa cattiveria: colti in flagrante dalla vittima predestinata, vengono rinchiusi in un sacco e portati dal mugnaio, dove vengono macinati e infine dati in pasto alle oche.\nLa storia di Busch \u00e8 scritta in versi dalla rima baciata ed \u00e8 decisamente permeata di humour nero. Le grottesche illustrazioni, opera dell'autore stesso, hanno contribuito non poco al successo dell'opera che ancor oggi viene apprezzata, nei paesi di lingua tedesca, come libro educativo per l'infanzia.\nEpisodi.\nPrimo scherzo.\nVittima del primo scherzo \u00e8 la vedova Bolte, la cui unica gioia e orgoglio sono tre galline e un gallo. Max e Moritz tendono la trappola nel cortile della signora, annodando due fili incrociati e legando alle quattro estremit\u00e0 un pezzettino di pane, Le inconsapevoli vittime l'adocchiano immediatamente, inghiottono i bocconi con ingordigia e si ritrovano legati fra loro: presi dal panico, i volatili iniziano a dimenarsi e a battere le ali fino a rimanere impigliati fra i rami di un albero di mele; fanno giusto in tempo a deporre un ultimo uovo e poi muoiono soffocati. Destata dagli schiamazzi, la vedova accorre nel cortile, dove si trova impotente di fronte alla tragica scena. La donna piange disperata, ma non le resta che staccare pietosamente i cadaveri dall'albero e rientrare mestamente in casa con i polli sottobraccio.\nSecondo scherzo.\nIl primo scherzo confluisce nel secondo senza soluzione di continuit\u00e0: la vedova Bolte si \u00e8 rassegnata a cucinare i suoi polli, e, spennatili e ripulitili, li mette a rosolare in padella. Max e Moritz, attirati dal buon profumino, si arrampicano sul tetto della casa e preparano il secondo scherzo. Mentre la vedova Bolte scende in cantina a prendere dei crauti, i due monelli calano una lenza attraverso il camino e pescano i quattro polli sotto gli occhi del cane Spitz, che non pu\u00f2 far altro che abbaiare per attirare l'attenzione della padrona. Quando quest'ultima riemerge in cucina, si accorge della padella vuota, si avventa sul cane innocente prendendolo a mestolate. Lo scherzo si conclude con Max e Moritz che, all'ombra di un albero, digeriscono placidi i polli appena sottratti.\nTerzo scherzo.\nLe birichinate di Max e Moritz proseguono a danno del sarto B\u00f6ck, un uomo stimato e tranquillo che vive in una casa lungo un fiume. Dopo aver segato buona parte dell'asse che funge da ponte sul corso d'acqua, i due iniziano a schernire l'uomo, sapendo dell'estrema di lui. Come da copione, B\u00f6ck esce infuriato di casa e corre con un bastone verso Max e Moritz, ma appena messo il piede sulla passerella questa si spezza ed il sarto precipita nelle acque impetuose. B\u00f6ck riesce a salvarsi solo aggrappandosi a due oche che lo trascinano a riva, ma una volta tornato a casa rimane in preda a forti dolori di stomaco, cosicch\u00e9 la moglie lo rimette in sesto passandogli il ferro da stiro caldo sulla pancia.\nQuarto scherzo.\nA finire nel mirino di Max e Moritz per il quarto scherzo \u00e8 l'anziano maestro L\u00e4mpel, la cui unica debolezza, fumare, gli diventa fatale. Approfittando dell'assenza del maestro, che \u00e8 andato in chiesa a suonare il suo amato organo, i due monelli entrano in casa sua e riempiono la sua pipa con della polvere da sparo. Una volta rincasato, L\u00e4mpel si accomoda nella poltrona, accende la pipa, e un'esplosione terribile lo rovescia a terra. Il maestro sopravvive allo scherzo con la faccia abbrustolita, ma la pipa non pu\u00f2 tornare come prima.\nQuinto scherzo.\nNonostante agli zii si debbano tributare affetto e premure, cos\u00ec ricorda l'autore all'inizio del capitolo, il quinto scherzo \u00e8 invece dedicato allo zio Fritz. Max e Moritz catturano tra gli alberi una grande quantit\u00e0 di maggiolini, li raccolgono in grandi sacchetti di carta e svuotano questi nel letto dello zio. Fritz viene destato nel mezzo della notte dagli insetti che gli camminano addosso e, preso dallo spavento, salta gi\u00f9 dal letto. Solo dopo aver dato la caccia a tutti gli insetti lo zio Fritz pu\u00f2 tornare a dormire in tranquillit\u00e0.\nSesto scherzo.\nQuesta volta i due monelli, attirati dalle prelibatezze del mastro fornaio, s'intrufolano in una panetteria tramite la canna fumaria. Neri di fuliggine, atterrano in una vasca di farina e poi, arrampicandosi su una sedia, raggiungono una mensola dove si trovano le brezel appena cotte. La sedia per\u00f2 si rompe facendo cadere Max e Moritz nell'impasto; il panettiere, appena ritornato, scorgendo i due monelli ricoperti di pasta, li cattura, li impasta velocemente e li inforna nel forno ancora caldo. Quando il panettiere sforna le due forme di pane lasciandole riposare contro il muro, i due monelli - che sono sopravvissuti alla cottura - riescono a liberarsi rosicchiando la crosta che li ricopre e fuggono.\nUltimo scherzo.\nNel macabro finale, i due monelli entrano di soppiatto nel granaio di un contadino e si mettono a tagliare i sacchi di grano, per poi osservare di nascosto la scena. Il contadino carica il primo sacco in spalla ma questo comincia a perdere grano, sotto gli occhi divertiti di Max e Moritz. Il contadino per\u00f2 li cattura, infilandoli in un sacco da cui spuntano chiaramente i piedi, e li porta dal mugnaio a macinare. I due vengono quindi passati sotto la mola che li riduce in briciole, che a loro volta vengono mangiate dalle oche."}
{"id": "1557340", "revid": "23006", "url": "https://it.wikipedia.org/wiki?curid=1557340", "title": "Scandal - il caso Profumo", "text": ""}
{"id": "1557342", "revid": "729019", "url": "https://it.wikipedia.org/wiki?curid=1557342", "title": "Pier Paolo Racchetti", "text": "Biografia.\nFiglio di Pier Luigi Racchetti, anch'egli pilota di aerei commerciali e comandante di Boeing 747 dell'Alitalia, studente di liceo all'Istituto San Leone Magno di Roma, a soli 17 anni ottenne il brevetto di secondo grado.\nDopo il diploma divenne Ufficiale dell'Aeronautica Militare e istruttore alla Scuola Sottufficiali di Caserta.\nOrmai pilota professionista venne assunto nel gruppo Alitalia. Nel 1987 vol\u00f2 su aerei ATR 42 ed in seguito all'incidente di Conca di Crezzo causato da formazioni di ghiaccio sull'aereo dell'ATI Aero Trasporti Italiani in cui aveva perso la vita un suo carissimo amico e collega, inizi\u00f2 ad approfondire i problemi relativi alla sicurezza del volo per le nuove tipologie di aerei. Per questo motivo si rec\u00f2 in Francia per effettuare prove in volo con l'ATR 42, ricoperto artificialmente di sagome di ghiaccio, al fine di migliorarne la sicurezza del volo. In breve tempo divenne uno dei piloti pi\u00f9 esperti e preparati nella valutazione della sicurezza del volo per l'introduzione delle nuove, mai sperimentate prima, tecnologie aeronautiche.\nCoordinatore della commissione tecnica delle associazioni dei piloti, pubblicava articoli tecnici sulle loro riviste e collaborava con i periodici aeronautici Volare e JP4.\nSposato con Mirella Tomassini e in attesa di un figlio, nel giugno del 1994 si rec\u00f2, per conto del sindacato dei piloti ANPAC, presso gli stabilimenti dell'Airbus Industrie a Tolosa per compiere uno stage commerciale sull'aeromobile Airbus A330, il modello che la compagnia aerea Alitalia stava valutando di acquistare. Il 30 giugno 1994, ultimo giorno dello stage, insieme al suo amico e collega Alberto Nassetti, Pier Paolo venne invitato a bordo di un volo di collaudo che alle 17.41 precipit\u00f2, circa 60 secondi dopo il decollo, uccidendo tutte le sette persone a bordo.\nIl 30 giugno 2001 a Tolosa, nel settimo anniversario dell'incidente, il presidente di Airbus, No\u00ebl Forgeard, durante la cerimonia di inaugurazione del Memorial dedicato alle vittime, dichiar\u00f2 le responsabilit\u00e0 di Airbus chiedendo ufficialmente perdono ai familiari.\nIl 20 dicembre 2005, in occasione dei tradizionali auguri di buone festivit\u00e0 alle alte cariche istituzionali, nella Cappella Paolina del Palazzo del Quirinale il Presidente della repubblica, Carlo Azeglio Ciampi, insign\u00ec Pier Paolo Racchetti con la medaglia d'oro al merito civile consegnandola al padre Pier Luigi ed al figlio Pier Francesco, nato circa un mese dopo la morte del padre.\nVicenda giudiziaria.\nNel 2000 venne rinviata a giudizio l'azienda Airbus Industrie come responsabile morale dell'incidente, mentre sia al presidente Jean Pierson che al responsabile dei voli di collaudo Claude Lelaie, fu contestato l'omicidio colposo. Sui voli di collaudo non era infatti consentito trasportare passeggeri.\nA primavera 2002 il procedimento penale si concluse presso il Tribunale di Tolosa con l'assoluzione di tutti gli imputati. Le parti civili avevano precedentemente raggiunto un accordo extragiudiziale con la societ\u00e0 Airbus Industrie."}
{"id": "1557343", "revid": "124779277", "url": "https://it.wikipedia.org/wiki?curid=1557343", "title": "Riforma gluckiana", "text": "Si definisce come riforma gluckiana il tentativo di rinnovamento dell'opera seria italiana del Settecento, portato avanti, nella seconda met\u00e0 del secolo, dal musicista Christoph Willibald Gluck e dal librettista Ranieri de' Calzabigi, con l'incoraggiamento ed il sostegno determinante del direttore generale degli spettacoli teatrali della corte asburgica (\"Generalspektakeldirektor\"), conte Giacomo Durazzo. Come gli stessi autori indicheranno esplicitamente nella prefazione-dedica della partitura dell'\"Alceste\", il vero e proprio manifesto programmatico della riforma, apparso nel 1769, essa si rivolgeva contro \u00abtutti quegli abusi ... che hanno per troppo tempo deformato l'opera italiana e reso ridicolo e seccante quello che era il pi\u00f9 splendido degli spettacoli\u00bb, e si proponeva \u00abdi ricondurre la musica al suo vero compito di servire la poesia per mezzo della sua espressione, e di seguire le situazioni dell'intreccio, senza interrompere l'azione o soffocarla sotto inutile superfluit\u00e0 di ornamenti\u00bb. Il nucleo centrale del tentativo di riforma del melodramma italiano fu costituito, sostanzialmente, da tre opere andate in scena a Vienna nell'arco di meno di un decennio: \"Orfeo ed Euridice\" (1762), la gi\u00e0 citata \"Alceste\" (1767), e \"Paride ed Elena\" (1770).\nLa genesi della riforma.\nLa crisi dell'opera seria \"italiana\".\nAlla met\u00e0 del XVIII secolo l'opera seria \"italiana\" era sotto scacco: essa \u00abveniva messa in ridicolo e attaccata non tanto perch\u00e9 fosse deteriore, quanto perch\u00e9 era andata avanti troppo a lungo senza cambiamenti e i suoi pi\u00f9 grandi interpreti erano divenuti eccessivamente arroganti. Tutte le splendide forme musicali ... degenerano e ostacolano il progresso, se troppo a lungo vengono mantenute al riparo dalla \"fertilizzazione\", il processo attraverso il quale ogni organismo vivente riesce a generare nuova vita\u00bb. Il manifesto di tale tendenza critica pu\u00f2 essere considerato uno scritto del principe degli illuministi italiani, Francesco Algarotti, pubblicato a Venezia nel 1755 (e poi riedito a Livorno, nel 1763), sotto il titolo di \"Saggio sopra l'opera in musica\", nel quale si mettevano in rilievo le degenerazioni di tale genere artistico, \"forse il pi\u00f9 ingegnoso e comp\u00ecto\" di quelli \"che furono immaginati dall'uomo\", e si sosteneva invece un modello altamente semplificato di \"opera seria\", con gli elementi del dramma largamente preminenti su quelli della musica, della danza e della scenografia. Il dramma, per parte sua, doveva aver come fine quello di \u00abmuovere il cuore, deliziare gli occhi e gli orecchi senza contravvenire alla ragione\u00bb. Le idee di Algarotti influenzarono, separatamente, sia il musicista Gluck sia il \"poeta\" Calzabigi, il quale divenne uno dei prominenti sostenitori della necessit\u00e0 di trovare nuove strade per quella che \u00e8 stata poi definita, secondo Hutchings impropriamente, la \"riforma\" gluckiana.\nTra le altre influenze che si esercitarono sulla nascita dell'\"Orfeo ed Euridice\", va ricordata anche quella del compositore Niccol\u00f2 Jommelli e del suo \"ma\u00eetre de ballet\" a Stoccarda, Jean-Georges Noverre.. Le \"Lettres sur la danse\" (1760) di Noverre invocavano l'effetto drammatico contro l'ostentazione acrobatica, sotto l'influsso, in ci\u00f2, delle opere di Jean-Philippe Rameau e dello stile di recitazione di David Garrick.. Si ritiene che la notevole presenza di balletti nell'\"Orfeo ed Euridice\" sia dovuta, almeno in parte, alla sua influenza, e Jommelli stesso si caratterizz\u00f2 per la sua tendenza a fondere tutti gli aspetti della produzione, compresi il balletto, la messa in scena ed il pubblico. E, oltre a Jommelli, altri compositori del periodo \u00absi [meritarono] una nicchia nella storia per aver tentato di essere drammaturghi e per aver cercato soluzioni non convenzionali per le scene culminanti - alterando l'attesa sequenza di recitativo ed aria, mediante forme insolite di aria o con patetiche musiche aggiunte\u00bb: il contemporaneo Tommaso Traetta a Parma, ad esempio, o, successivamente, di Majo a Mannheim e perfino a Napoli, o, in precedenza, ma non per ultimo, lo stesso grande H\u00e4ndel, \u00abper cui Gluck aveva un'ammirazione sconfinante nella reverenza\u00bb , e che \u00abfece talora ricorso a una forma musicale complessa, chiamata 'Scena', nella quale il recitativo accompagnato sbocciava nell'\"arioso\" e includeva passaggi musicali brevi e altamente emozionali\u00bb.\nLa tradizione della \"trag\u00e9die lyrique\" francese.\nAl contrario dell'opera italiana, nella \"trag\u00e9die en musique\" (o \"lyrique\") francese, istituita quasi un secolo prima, per colmo dell'ironia, da un \"emigrante\" italiano di nome Giovanni Battista Lulli (poi francesizzato in Jean-Baptiste Lully), il ruolo del poeta era predominante: copie del libretto con candela allegata venivano vendute a teatro ed il primo criterio del compositore doveva essere la fedelt\u00e0 al testo. In funzione di essa, Lully aveva creato una sorta di \"r\u00e9cit\" (recitativo) accompagnato, che non declinava rapidamente le note alla maniera del recitativo secco \"\u00e0 l'italienne\", ma le accompagnava con la melodia, che non ripeteva parole o intere sequenze di parole se non espressamente previsto a scopo retorico dal poeta, e che sfociava naturalmente nelle \"airs en rondeau\", infinitamente pi\u00f9 semplici nella struttura delle loro corrispondenti italiane e, se non prive di \"notes de go\u00fbt\" (abbellimenti), aliene comunque dalla coloratura virtuosistica dell'opera seria. Della \"trag\u00e9die lyrique\" francese, erano parti costitutive insopprimibili le danze e soprattutto i cori, senza i quali - conclude acutamente, ed argutamente, Hutchings - \u00abl'intermittenza [\"stop-go\"] italiana sarebbe stata musicalmente pi\u00f9 interessante del lento dipanarsi della tragedia, dove c'era troppo poca distinzione tra \"r\u00e9cit\" e \"air\". L'uomo non vive di sole dignit\u00e0 e ragione, e, se non fosse per le \"airs\" che muovono a tenerezza, per i balletti di insoliti fascino o fantasia, per gli scenari e i pezzi corali di insolito splendore, alcune delle tragedie di Lully potrebbero apparire [francamente] monotone\u00bb. Con il 1750, per\u00f2, i tempi erano mutati, il barocco era sfociato nel rococ\u00f2 ed il pubblico francese preferiva ormai i \"divertissements\" inseriti nelle tragedie (e quella forma di \"divertissement\" a tutto tondo che era l'\"op\u00e9ra-ballet\") alle tragedie medesime: lo stesso Rameau, dopo l'\"Ippolyte et Aricie\" del 1733, compose solo due altri lavori che possono propriamente definirsi \"trag\u00e9dies lyriques\", ed i loro intrecci fantastici non ne fanno dei drammi pi\u00f9 razionali delle opere serie \"italiane\" coeve, a parte alcune assai lunghe sezioni, soprattutto del \"Dardanus\", che sembrano per\u00f2 gi\u00e0 appartenere, piuttosto, al campo dell'opera riformata gluckiana.\n\u00c8 difficile dire oggi quanto Gluck conoscesse esattamente della tradizione francese, certamente non poco, tenuto conto che il decennio precedente all'apparizione dell'\"Orfeo\" fu da lui dedicato soprattutto a due forme di spettacolo che trovavano a Parigi, o la loro patria originaria, l'op\u00e9ra comique, o il loro maggior centro di diffusione, il \"balletto\", e tenuto conto altres\u00ec che i lavori musicali parigini vedevano spesso le stampe, a differenza di quelli viennesi, ed erano quindi pi\u00f9 accessibili, e che riferimenti al melodramma francese si riscontrano senz'altro nell'\"Orfeo ed Euridice\" e nelle altre opere \"riformate\" italiane: l'\"Alceste\", la pi\u00f9 ideologica delle tre, verr\u00e0 addirittura non pi\u00f9 definita \"dramma per musica\" (o \"opera seria\"), come nella tradizione italiana, ma \"tragedia messa in musica\", traduzione letterale di una delle formule originariamente pi\u00f9 usate per la \"trag\u00e9die lyrique\" (\"trag\u00e9die mise en musique\"). E, ancor pi\u00f9 di Gluck, \u00e8 certa la grande dimestichezza con l'opera francese da parte degli altri due grandi coautori della riforma. Ranieri de' Calzabigi aveva vissuto a Parigi per tutti gli anni '50, dedicandosi, oltre che all'organizzazione di lotterie con Madame de Pompadour e ad avventure galanti al fianco di Giacomo Casanova, alla sua attivit\u00e0 di librettista, ormai in rotta con il suo amato vecchio maestro, Metastasio. Il conte Durazzo era un deciso francofilo e promosse l'introduzione a Vienna ed in Italia di forme musicali francesi, facendo quasi da \"pendant\" artistico alla politica filofrancese del suo protettore, il cancelliere Kaunitz. Alla fine, Gluck arriver\u00e0 all'apice della sua carriera operistica proprio a Parigi (e non a Vienna o in un'altra piazza \"italiana\"), e, dopo aver iniziato \"traducendo\", per cos\u00ec dire, \"in francese\" i suoi lavori italiani, \u00abtutte le opere migliori del suo periodo finale furono composte direttamente su testi francesi e montate a Parigi. Eppure, l'opera riformata non \u00e8 costituita semplicemente dalla presentazione di un intreccio in stile francese su parole italiane. In verit\u00e0 si pu\u00f2 dire che Gluck e Calzabigi abbiano \"ri-formato\" la pratica operistica francese, non meno di quella italiana\u00bb.\nI caratteri della riforma.\nLo spirito della riforma del melodramma operata da Gluck e Calzabigi, nota come riforma gluckiana, va prima di tutto inquadrato in un contesto ben preciso per poterne comprendere gli aspetti fondamentali.\nInnanzi tutto dobbiamo ricordare che siamo nell'epoca dell'illuminismo, per cui ci troviamo di fronte a una mentalit\u00e0 intellettuale strettamente connessa al concetto di natura, intesa come \"ragione\", \"naturalezza\", \"logica\", \"verit\u00e0\". C'era perci\u00f2 un modus operandi dei due riformatori che mai si distaccava da questo assunto di base. \u00abLa poesia veniva ora intesa come rivelazione della verit\u00e0 e non pi\u00f9 come raffinato esercizio intellettuale\u00bb, anche se il pubblico a cui ci si rivolgeva era ancora un pubblico sostanzialmente colto, ma non pi\u00f9 unicamente aristocratico: l'epoca del mecenatismo di corte era ormai esaurita. Sia Gluck che Calzabigi sentivano la loro attivit\u00e0 come una sorta di dovere nei confronti della cultura stessa alla quale si rivolgevano.\nOccupandoci ora delle modifiche operate per il rinnovamento del genere serio, possiamo stabilire alcune linee guida che ci aiutano a comprendere quali furono gli antefatti. Va detto che questa riforma, pur volendosene distaccare, \u00e8 in netta continuit\u00e0 dialettica con l'opera di Metastasio. \n\u00abPer prima cosa si trattava di semplificare al massimo l'azione drammatica\u00bb. Vi \u00e8 poi la volont\u00e0 precisa di disfarsi di tutti gli orpelli e ornamenti tipici del barocco che erano in evidente contrasto con il pensiero e il gusto razionalista. Infine richiedeva una soluzione la questione legata al rapporto tra parola e musica. Quest'ultimo fu un nodo cruciale che per\u00f2 Calzabigi e Gluck seppero sciogliere abilmente, dando poi lo spunto a nuove e pi\u00f9 radicali trasformazioni (come quelle che attuer\u00e0 Mozart). Entrambi erano convinti che il testo e la musica avessero un ruolo complementare, ma sempre assoggettando la seconda al primo. Solo in questo modo poteva essere rispettato il razionalismo. Inoltre quest'esigenza nasceva dall'eccesso di virtuosismi che si era avuto nei decenni precedenti ad opera dei cantanti, i quali, talvolta, a causa della loro esecuzione eccessivamente ornata di abbellimenti tecnici, compromettevano la comprensione delle parole; gi\u00e0 Metastasio cerc\u00f2 di porre un equilibrio a questo vezzo. E proprio come in Metastasio, la funzione della musica non veniva messa da parte, ma messa al servizio della poesia. \nUno degli scopi principali era proprio quello di ridare rilievo fonetico e semantico al testo e il lavoro di Gluck, soprattutto, fu esemplare, come lo stesso Calzabigi riconobbe. Il principale elemento di riscontro di questa volont\u00e0 era senza dubbio il nuovo rapporto tra aria e recitativo: il maggior successo della riforma risiede qui. Innanzi tutto il recitativo secco venne sostituito con l'accompagnato, soluzione che gi\u00e0 ridava nuova linfa a tutta l'azione drammatica. Fu studiato, per di pi\u00f9, un sistema per ridurre al minimo il contrasto tra il pezzo chiuso e il pezzo aperto, proprio grazie al rafforzamento reciproco di parole e musica. Musica che veniva invitata a diventare maggiormente descrittiva del momento narrato. L'aria, con l'abolizione del \"da capo\", diventa pi\u00f9 elastica e non \u00e8 pi\u00f9 un momento di statica contemplazione, ma viene descritta in divenire; l'alternanza di versi sciolti e rimati, in base alla situazione, aiutava questo processo. \u00abAlla liricizzazione del recitativo [...] corrisponde una drammatizzazione dell'aria in cui la contemplazione lirico-esclamativa dei fatti avvenuti \u00e8 espressa [...] nell'atto stesso del suo accadere e non, come in Metastasio, dopo che \u00e8 gi\u00e0 stata razionalmente elaborata\u00bb. \nAnche l'orchestra assunse una nuova veste, in funzione drammatica, cos\u00ec come le danze e i cori. Il coro divenne un vero e proprio personaggio aggiunto, come avveniva nella tragedia greca. Gli stessi strumenti divennero dunque parte attiva dell'opera e non pi\u00f9 un \"sottofondo\". Altra importantissima innovazione apportata dal genio di Gluck fu l'utilizzo del timbro in funzione drammatica mentre le parti strumentali assunsero nuovi significati: come per l'ouverture \u00abnon pi\u00f9 concepita come generico segnale d'inizio, ma come introduzione all'atmosfera del dramma\u00bb . \nPer quanto riguarda l'aspetto meramente narrativo venne del tutto scardinato il sistema metastasiano dell'intrigo a favore di una pi\u00f9 omogenea linearit\u00e0 di svolgimento dei fatti. Non ci sono pi\u00f9 personaggi storici al centro della vicenda, ma personaggi della mitologia greca: essi sono dei simboli, non persone, e rappresentano sempre, principalmente, un assunto morale; tutta l'opera si svolge in funzione di ci\u00f2 ed \u00e8 anche questo un tratto in continuit\u00e0 con la rievocazione dell'antica tragedia nella sua etica esemplarit\u00e0. I dialoghi non servono pi\u00f9 soltanto a far conoscere i fatti narrati al pubblico, ma coinvolgono emotivamente i personaggi approfondendo ulteriormente il sentimento di fondo di una scena. Le scene, inoltre, presentano una connessione pi\u00f9 accentuata rispetto alla trag\u00e8die lyrique proprio come maggiore \u00e8 la connessione tra arie e recitativi poich\u00e9 vi \u00e8, tra l'una e gli altri, un forte legame narrativo. Il pathos drammatico giunge al suo apice sempre gradualmente e tutto ci\u00f2 non pu\u00f2 che contribuire all'organicit\u00e0 formale ed espressiva dell'opera, collegando ciascun pezzo successivo a quello precedente. \nInfine possiamo valutare i ruoli che i due intellettuali ebbero in questa opera di riforma. \nCalzabigi \u00e8 un letterato attento e molto feroce nelle critiche \u2013 come si legge tra le pagine della sua Lulliade \u2013 specialmente nei confronti del teatro francese che egli, tuttavia, aveva a suo tempo apprezzato per le qualit\u00e0 espresse e forse anche per adesione ai princ\u00ecpi illuministici di matrice francese, riconducibili al concetto di \u201critorno alla natura\u201d teorizzato da Rousseau. In nome di tali princ\u00ecpi egli mostr\u00f2 la propria avversione al genere comico, palesando una \"concezione, tipicamente razionalista, di separazione dei generi\" ; fu molto critico anche nei confronti dello stesso Metastasio, che egli apprezz\u00f2 moltissimo , ma questo avvenne in tarda et\u00e0 e si \u00e8 poi compreso chiaramente come in realt\u00e0 i due si trovino in continuit\u00e0: nella riforma sono presenti aspetti gi\u00e0 teorizzati dal poeta cesareo. Sotto l'aspetto dell'utilizzo delle parole Calzabigi si colloca a met\u00e0 tra la lentezza ritmica tipica del teatro francese e quella decisamente pi\u00f9 incalzante di Metastasio. Uno dei princ\u00ecpi della drammaturgia di Calzabigi era il rispetto delle unit\u00e0 aristoteliche, fatta eccezione per l'unit\u00e0 di luogo. \"Calzabigi \u00e8 razionalista fin nei minimi particolari: nel pathos stilizzato, nelle frequenti allusioni a leggende rare e dimenticate, nella predilezione per gli effetti soggettivi ottenuti mediante la raffigurazione oggettiva e la chiarezza formale, infine in certe tipiche inflessioni poetiche\". Ma, pur se collocabile tra la schiera di intellettuali asserviti alla logica razionalista, la quale pu\u00f2 apparire fredda e distaccata, non possiamo sottovalutare il Calzabigi drammaturgo applicandogli un'etichetta da mero \u201cragioniere dell'opera\u201d: egli aveva sempre bene in mente la funzione drammatica di ci\u00f2 che scriveva tenendo conto anche delle possibili reazioni del pubblico. Il suo apprezzamento per il canto e per la melodia di matrice italiana gli permise certamente di lavorare pi\u00f9 naturalmente sul rapporto testo-musica e di fregiarsi in seguito della, per cos\u00ec dire, \u201cinvenzione\u201d della cosiddetta \u201cmusica di declamazione\u201d.\nDal canto suo Gluck \u00e8 senz'altro una figura di straordinaria importanza per lo sviluppo della futura drammaturgia. Egli \u00e8 un personaggio in parte riconducibile al romanticismo e ci\u00f2 in considerazione del fatto che, quando si parla d'arte, non si possono effettivamente selezionare i singoli avvenimenti o movimenti mettendoli in compartimenti stagni \u2013 anche se uno studio critico lo richiede \u2013, ma bisogna considerarli in un continuum che \u00e8 proprio di ogni forma artistica. Gluck pu\u00f2 essere considerato a tutti gli effetti come una figura di \"\u201cribelle\u201d ante litteram\", e quindi ascrivibile quasi alla lista dei precursori del romanticismo. \u201cQuasi\u201d perch\u00e9 non rientra propriamente nella schiera dei pre-romantici e a dircelo sono le sue stesse opere: la potenza evocativa della sua musica nasconde in s\u00e9 il germe dei futuri sviluppi romantici, ma a differenza della corrente ottocentesca, questa potenza non corrisponde ad un concetto di psiche, ma ad un pi\u00f9 settecentesco concetto di intelletto. \"Il fulcro dell'interesse \u00e8 per Gluck sempre la rappresentazione dell'idea fondamentale, in funzione della quale egli riduce tutto ai contrasti pi\u00f9 elementari dove non c'\u00e8 pi\u00f9 posto per intrecci psicologici in senso moderno\". Egli vive la sua missione di illuminista rispettandone tutti i canoni e dimostra di conoscere benissimo l'ambito in cui muoversi: chi lo sceglie come collaboratore lo sa e sa anche, in cuor suo, di trovarsi di fronte ad un autentico genio della drammaturgia musicale. \"Gluck resuscita il razionalismo agonizzante immettendogli sangue nuovo ma rispettandone le inderogabili esigenze di chiarezza, organicit\u00e0, logica interna. Il romanticismo \u00e8 presente nella sua opera come virtualit\u00e0 elusa\". \nGli effetti della riforma del melodramma non vennero riconosciuti che negli anni in cui vennero presentate le prime due opere italiane, \"Orfeo ed Euridice\" nel 1762 e \"Alceste\" nel 1767. Per la terza delle opere della riforma, vale a dire \"Paride ed Elena\" nel 1770, il rinnovamento non era gi\u00e0 pi\u00f9 preso in grande considerazione, mentre Gluck cerc\u00f2 fortuna a Parigi, dapprima con grande successo con \"Iphig\u00e9nie en Aulide\" nel 1774, \"Armide\" nel 1777 e \"Iphig\u00e9nie en Tauride\" nel 1779 e poi con un discreto insuccesso con \"Echo et Narcisse\" nel 1779 \u2013 condito da accese polemiche e contrasti \u2013 che lo riport\u00f2 a Vienna, dove mor\u00ec nel 1787. La riforma gluckiana ebbe grande fortuna, influenzando notevolmente molti compositori, tra i quali Sacchini, Salieri, Cherubini, Spontini, Weber, Berlioz e Wagner."}
{"id": "1557344", "revid": "110157", "url": "https://it.wikipedia.org/wiki?curid=1557344", "title": "T\u0103tule\u0219ti", "text": "T\u0103tule\u015fti \u00e8 un comune della Romania di 1.197 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 6 villaggi: B\u0103rb\u0103l\u0103i, Lunca, M\u0103gura, Mirce\u0219ti, Momaiu, T\u0103tule\u0219ti."}
{"id": "1557345", "revid": "287204", "url": "https://it.wikipedia.org/wiki?curid=1557345", "title": "Tatulesti", "text": ""}
{"id": "1557350", "revid": "1272592", "url": "https://it.wikipedia.org/wiki?curid=1557350", "title": "Diego Marconi", "text": "Professore ordinario di Filosofia del linguaggio all'Universit\u00e0 di Torino, ha studiato con Luigi Pareyson a Torino e con Nicholas Rescher, Wilfrid Sellars e Richmond H. Thomason a Pittsburgh, dove ha scritto la sua tesi di Ph.D. su Hegel. Noto per i suoi contributi sul pensiero di Wittgenstein, tra cui la tesi di laurea, \u00e8 stato tra i primi in Italia a promuovere la collaborazione dei filosofi con informatici e scienziati cognitivi. In questo campo ha presentato diversi risultati, specie riguardo al problema dell'analisi del linguaggio. Su questi temi ha pubblicato \"Lexical Competence\" (MIT Press, 1997) e \"Filosofia e scienza cognitiva\" (Laterza, 2000). Ha curato con Maurizio Ferraris la nuova edizione della \"Enciclopedia filosofica\" Garzanti ed \u00e8 stato presidente della Societ\u00e0 Italiana di Filosofia Analitica (SIFA) e membro fondatore della \"European Society for Analytic Philosophy\" (ESAP)."}
{"id": "1557353", "revid": "240860", "url": "https://it.wikipedia.org/wiki?curid=1557353", "title": "Pierpaolo Racchetti", "text": ""}
{"id": "1557355", "revid": "1305772", "url": "https://it.wikipedia.org/wiki?curid=1557355", "title": "Teslui (Olt)", "text": "Teslui \u00e8 un comune della Romania di 2.674 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 7 villaggi: Cherle\u0219tii din Deal, Cherle\u0219tii Mo\u0219teni, Com\u0103ni\u021ba, Corbu, Deleni, Schitu Deleni, Teslui."}
{"id": "1557363", "revid": "33689", "url": "https://it.wikipedia.org/wiki?curid=1557363", "title": "Areobindo Dagalaifo Areobindo", "text": "Rampollo di due influenti famiglie dell'epoca, Areobindo fu generale delle forze romane nella guerra contro i nemici di sempre, i Sasanidi, con alterne fortune. In occasione del consolato del 506 fece scolpire una serie di dittici consolari di cui si sono conservati diversi esemplari. Nel 512 gli fu offerta la porpora dalla popolazione di Costantinopoli, ma Areobindo non colse l'opportunit\u00e0.\nBiografia.\nLegami familiari.\nAreobindo aveva legami di parentela con famiglie importanti, che avevano dato alti funzionari all'apparato imperiale.\nFiglio di Dagalaifo (console nel 461), era dunque nipote del generale di origine gota Areobindo (console nel 434); da parte della madre Godistea era nipote di Ardaburio (console nel 477) e bisnipote del generale di stirpe alana Ardaburio Aspare (console nel 434 e collega di Areobindo).\nDivenne parente dell'imperatore romano d'Occidente Anicio Olibrio sposandone la figlia Anicia Giuliana, da cui ebbe Olibrio (console nel 491).\nGuerra contro i Persiani.\nFu \"Comes sacri stabuli\", poi \"magister militum per Orientem\" nel 503-505; in questa veste fu uno dei comandanti romani in occasione della guerra romano-sasanide del 502-506, inviatovi nel 503, assieme a Celere e Patricio, a sostituire altri generali fallimentari, tra cui Ipazio.\nNel maggio 503, accampato con 12000 uomini a Dara, venne attaccato da un esercito persiano proveniente da Singara: inizialmente Areobindo sconfisse il nemico e lo insegu\u00ec fino a Nisibis, dove non riusc\u00ec a sconfiggerli; ma poi i Persiani ricevettero rinforzi da Unni e Arabi e Areobindo fu costretto a ritirarsi, prima a Constantina e poi a Edessa (luglio 503).\nTra agosto e settembre venne assediato ad Edessa dall'imperatore sasanide Kavad I; Areobindo cerc\u00f2 di corrompere il sovrano sasanide, affinch\u00e9 togliesse l'assedio, ma senza successo. Quando il re si ritir\u00f2, Areobindo premi\u00f2 gli abitanti della zona che erano rimasti fedeli.\nNell'estate 504 Areobindo attacc\u00f2 l'Armenia, all'epoca sotto il controllo persiano, devastandola senza incontrare ostacoli; poi raggiunse Nisibis, dove pose un agguato, e da qui ritorn\u00f2 ad Amida.\nAlla fine delle ostilit\u00e0, nell'inverno 504/505, torn\u00f2 ad Antiochia di Siria, per svernare. Cedette il titolo di \"magister militum\" nella primavera 505 a Faresmane. Nel 506 fu console in Oriente, con Flavio Ennodio Messala collega in Occidente: si tratt\u00f2 del suo secondo consolato, in quanto in precedenza aveva tenuto un consolato onorifico.\nRivolta del 512.\nNel 512 Areobindo era a Costantinopoli con la moglie Giuliana. La popolazione della capitale, ostile all'imperatore Anastasio I per la sua politica religiosa contro gli ortodossi, si sollev\u00f2. I ribelli scelsero Areobindo come proprio candidato al trono, andarono a cercarlo a casa di Giuliana ma non lo trovarono poich\u00e9 era riuscito ad allontanarsi e a nascondersi.\nDittico consolare.\nSono conservati alcuni esemplari del dittico consolare di Areobindo, dal quale \u00e8 possibile ricavare la sua carriera; si tratta di due copie integrali, una conservata a Lucca () e una a Zurigo (), e due parziali, conservate a Besan\u00e7on e Parigi ().\nIl dittico \u00e8 composto da due foglie, raffiguranti il console mentre inaugura i giochi da lui organizzati. Una \"tabula ansata\" reca il nome del console su di una foglia e i suoi titoli sull'altra. Sotto c'\u00e8 il console, seduto su di una sedia decorata con teste di leone, che d\u00e0 inizio ai giochi. Sotto ci sono scene dai giochi: una foglia raffigura la folla del circo di Costantinopoli mentre alcuni acrobati compiono evoluzioni davanti a degli orsi; l'altra foglia mostra dei \"bestiarii\" che tengono a bada dei leoni con le lance."}
{"id": "1557365", "revid": "767487", "url": "https://it.wikipedia.org/wiki?curid=1557365", "title": "Topana", "text": "Topana \u00e8 un comune della Romania di 1.221 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 5 villaggi: C\u00e2ndele\u0219ti, Cior\u00e2ca, Cojg\u0103rei, Topana, Ungureni."}
{"id": "1557367", "revid": "124598003", "url": "https://it.wikipedia.org/wiki?curid=1557367", "title": "The Pretenders", "text": "The Pretenders (o anche Pretenders) sono un gruppo musicale pop rock anglo-statunitense formato nel 1978 a Hereford (Herefordshire, Inghilterra) e a Akron (Ohio, Stati Uniti).\nIl gruppo negli anni ha cambiato pi\u00f9 volte formazione. I due membri originali tuttora nel gruppo sono la songwriter, cantante e chitarrista Chrissie Hynde e il batterista Martin Chambers.\nStoria.\nTrasferitasi in Inghilterra nel 1978, Hynde, allora giornalista per la rivista \"New Musical Express\", tenta il successo con le band Masters of the Backside e The Moors Murderers. Entrambi i progetti hanno vita brevissima, ma \u00e8 col terzo gruppo, \"The Pretenders\" che Hynde raggiunge il suo obiettivo. Del gruppo fanno parte il bassista Pete Farndon, il chitarrista James Honeyman-Scott e il batterista Martin Chambers. Il gruppo debutta col singolo \"Stop Your Sobbing\", reinterpretazione di un brano dei Kinks, e prodotto da Nick Lowe, che entra immediatamente nella classifica dei singoli pi\u00f9 venduti. Andranno ancora meglio i singoli successivi \"Kid\", e soprattutto \"Brass in Pocket\", che arriva al vertice della classifica.\nL'inatteso successo consente ai Pretenders di pubblicare nel 1979 il loro primo album, \"Pretenders\", che ottiene un enorme successo di critica e pubblico sia in Inghilterra che negli Stati Uniti, e con altrettanto successo \u00e8 accolto il loro primo tour europeo. Il singolo \"Private Life\" diventa brano portante del film \"Tunnel (Eroina)\" dell'italiano Massimo Pirri realizzato nel 1980 e uscito nel 1983.\nNel 1982 pubblicano il secondo album \"Pretenders II\" che bissa il successo del precedente. Ma di l\u00ec a poco i problemi con la droga falcidiano i componenti del gruppo. Prima Honeyman-Scott (nel 1982) ed in seguito Farndon (nel 1983) muoiono per overdose. Nonostante ci\u00f2 Hynde decide di andare avanti con il gruppo, rimpiazzando i colleghi scomparsi con l'ex Average White Band, Robbie McIntosh alla chitarra, e Malcolm Foster al basso. Il primo lavoro della nuova formazione \u00e8 \"Learning to Crawl\", pubblicato nel 1984 ed accolto molto bene da fan e critica. Nel frattempo i Pretenders collaborano con il gruppo reggae UB40 pubblicando i singoli \"I Got You Babe\" e \"Breakfast in Bed\", che ottengono un ottimo successo.\nIl gruppo ritorna sulle scene nel 1986 con l'album \"Get Close\". , ma il grande pubblico premia il singolo \"Don't Get Me Wrong\" (il cui video commemora la serie televisiva \"The Avengers\"). Intanto McIntosh lascia il gruppo e viene sostituito dall'ex-The Smiths, Johnny Marr, alla chitarra.\nNegli anni novanta il gruppo dirada le proprie apparizioni, anche per via degli impegni da attivista per i diritti degli animali di Hynde. Nel 1993 Hynde, ormai unico componente, ingaggia il chitarrista Andy Seymour, col quale registra l'album \"Last of the Independents\" pubblicato nel 1994. All'album partecipano altri musicisti, quali l'ex Smiths Andy Rourke e l'ex Primitives Andy Hobson al basso, e l'ex Impossible Dreamers, James Hood alla batteria. L'album arriva al successo grazie alla massiccia programmazione radiofonica del singolo \"I'll Stand by You\". Nel 1995 esce \"The Isle of View\", che rivela un approccio pi\u00f9 sofisticato ed elaborato rispetto ai primi lavori. Per i tour successivi, la formazione vedr\u00e0 Hynde, Seymour, Hobson e l'originario batterista Chambers. Nel frattempo il gruppo incide una cover dei 10cc, \"Im Not in Love\", per il film \"Proposta indecente\", e, nel 1997 due singoli per il film \"Soldato Jane\".\nNel 1999 esce l'album \"\u00a1Viva el Amor!\", l'ultimo pubblicato con la WEA, e nel 2002 i Pretenders pubblicano il nuovo album \"Loose Screw\" per la Artemis Records.\nNel 2003, su richiesta di Johnny Ramone, partecipano all'album \"We're a Happy Family - A Tribute to Ramones\", con una cover di \"Something to Believe In\". Nel marzo del 2005, i Pretenders sono inseriti nell Rock and Roll Hall of Fame. Lo stesso anno Hobson lascia il gruppo e viene sostituito da Nick Wilkinson e nel 2007 Seymour viene sostituito da James Walbourne.\nNel 2008 i Pretenders pubblicano l'album \"Break Up the Concrete\" con una nuova formazione: Hynde, Wilkinson, Walbourne, Eric Heywood alla pedal steel guitar, e Jim Keltner alla batteria. Nei successivi tour, Keltner verr\u00e0 sostituito da Chambers."}
{"id": "1557376", "revid": "1305772", "url": "https://it.wikipedia.org/wiki?curid=1557376", "title": "Tufeni", "text": "Tufeni \u00e8 un comune della Romania di 3.138 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 3 villaggi: Barza, Stobor\u0103\u0219ti, Tufeni."}
{"id": "1557380", "revid": "13599059", "url": "https://it.wikipedia.org/wiki?curid=1557380", "title": "Abuso di alcool", "text": ""}
{"id": "1557383", "revid": "1305772", "url": "https://it.wikipedia.org/wiki?curid=1557383", "title": "V\u00e2lcele (Olt)", "text": "V\u00e2lcele \u00e8 un comune della Romania di 2.900 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 3 villaggi: B\u0103rc\u0103ne\u0219ti, V\u00e2lcele, V\u00e2lcelele de Sus."}
{"id": "1557384", "revid": "767487", "url": "https://it.wikipedia.org/wiki?curid=1557384", "title": "Locomotiva FS E.330", "text": "Le locomotive E.330 sono state un gruppo di locomotive elettriche delle Ferrovie dello Stato, alimentate a corrente alternata trifase a frequenza ferroviaria, utilizzate per la trazione dei treni viaggiatori dal 1914 al 1963.\nLa velocissima espansione della rete ferroviaria italiana, contemporaneamente effetto e causa dello sviluppo economico e sociale del Paese e dell'aumento del traffico manifestatosi dopo il 1895, insieme ad alcuni disastri come quello del Piano orizzontale dei Giovi (avvenuto l'11 agosto 1898 e in cui morirono 13 persone) richiam\u00f2 l'attenzione anche dell'opinione pubblica non specializzata sulla necessit\u00e0 di ovviare ai limiti della trazione a vapore.\nI rapidi sviluppi dell'elettrotecnica e della tecnologia dei materiali, permettendo alla trazione elettrica di uscire dai limiti dell'impiego sulle tramvie urbane e suburbane consentirono l'inizio delle elettrificazioni ferroviarie con sistemi di alimentazione a media e ad alta tensione.\nI limiti dell'infrastruttura (tracciato, ponti, corpo stradale e armamento), che nel breve periodo avrebbero impedita l'adozione di nuovi gruppi di locomotive dotate di un carico per sala maggiore delle ammesse sulla parte gi\u00e0 ammodernata della rete (clamoroso fu l'anacronismo delle locomotive del gruppo 690 FS progettate nel 1908, commissionate nel giugno 1910 e consegnate dal febbraio 1911 che, avendo un carico di 17,1\u00a0t su ognuna delle sale motrici, furono autorizzate a circolare solo su due linee) e la necessit\u00e0 d'importare tutto il carbon fossile necessario per l'alimentazione delle locomotive a vapore, che avevano gi\u00e0 dimostrato i loro limiti energetici e d'esercizio, spinsero la dirigenza delle Ferrovie dello Stato a sviluppare rapidamente i programmi di elettrificazione anzitutto delle linee di valico afferenti alla pianura padana, impiegando le nuove locomotive del gruppo E.550 (soprannominato \"il mulo dei Giovi\") costruite dal 1908 nello stabilimento di Vado Ligure appositamente impiantato dalla Societ\u00e0 Italiana Westinghouse.\nLe locomotive E.330, progettate e costruite dalla stessa azienda industriale e destinate al traino dei treni viaggiatori veloci sulle linee di pianura, risolsero in modo rimasto ineguagliato il problema, tipico della trazione con motori asincroni trifase, dell'adeguamento delle velocit\u00e0 alle diversificate necessit\u00e0 del traffico. Le soluzioni tecniche che le caratterizzarono furono frutto della genialit\u00e0 di progettisti stranieri, ma alla dirigenza politica e tecnica italiana va ascritto il merito di avere generate le condizioni per la loro introduzione e di avere stimolato anche grazie a esse lo sviluppo di un'autonoma scuola progettuale e di un'industria specializzata nazionale.\nPremesse.\nLa sperimentazione e poi l'esercizio regolare col sistema di trazione elettrica a corrente alternata trifase a frequenza ferroviaria, svoltosi sulle linee della Valtellina (Colico-Sondrio e Colico-Chiavenna, attivate il 4 settembre 1902, e Colico-Lecco, attivata il 15 ottobre 1902, prolungata nell'aprile 1910 fino a Calolziocorte) e del traforo del Sempione (Iselle di Trasquera-Briga, attivata il 1\u00ba giugno 1906) avevano dato ottimi risultati.\nEssi spinsero le neoistituite FS dirette dall'ingegner Riccardo Bianchi (che come componente della commissione Nicoli-Grismayer aveva promosso i primi esperimenti italiani di trazione elettrica) a predisporre fin dal 1905-1906 un primo impegnativo programma di elettrificazioni da completare entro il 1911, comprendente le linee di valico: i Giovi, il Frejus, la Savona\u2013San Giuseppe di Cairo\u2013Ceva, la Porrettana, la Napoli\u2013Salerno con la diramazione Torre Annunziata\u2013Castellammare di Stabia; e le linee pianeggianti o moderatamente acclivi accentrate su Milano: Milano\u2013Lecco con diramazione Carnate\u2013Bergamo, Milano\u2013Arona con diramazione Gallarate-Laveno, Iselle di Trasquera\u2013Domodossola da prolungare fino ad Arona.\nPer le necessit\u00e0 del porto di Genova si decise di elettrificare anzitutto la linea dei Giovi. I lavori sul tronco Pontedecimo\u2013Busalla furono iniziati nel 1907 e l'esercizio pass\u00f2 definitivamente alla trazione elettrica il 1\u00ba maggio 1911, con l'utilizzazione delle locomotive E.550 costruite dal 1908. I brillanti risultati ottenuti fin dall'esercizio 1911-1912, il primo svoltosi tutto in trazione elettrica, spinsero a continuare col programma prestabilito e in particolare a puntare sull'elettrificazione delle linee Monza\u2013Lecco (elettrificata nell'aprile 1910 per il tronco Lecco\u2013Calolziocorte e nel giugno 1914 per il tronco Calolziocorte\u2013Monza), Ronco\u2013Mignanego\u2013Genova e Genova\u2013Savona.\nPer queste ultime fu decisa la costruzione di un nuovo gruppo di locomotive con velocit\u00e0 massima di 100\u00a0km/h: le E.330 che, insieme alle E.331 e alle E.332, avrebbero dovuto introdurre le tipologie destinate alla trazione dei treni viaggiatori pi\u00f9 veloci (eccezionalmente anche di treni merci) e permettere di superare il \"problema\" della variazione della velocit\u00e0 (in dipendenza del fatto che la velocit\u00e0 di rotazione del motore asincrono trifase \u00e8 vincolata rigidamente alla frequenza della corrente di alimentazione).\nPer consentire l'esercizio su tutte le linee gi\u00e0 elettrificate o in corso di elettrificazione nel 1912-1913 furono ordinate le macchine elencate nella tabella che segue.\nLe locomotive del gruppo 051 presenti nella tabella, ordinate ma non costruite per la rescissione del contratto (per motivi rimasti oscuri), e che avrebbero assunto se costruite la classificazione fra parentesi, non hanno alcun rapporto con le omonime E.551 che furono immesse in servizio tra il 1921 e il 1925.\nLa numerazione nel gruppo 030 (0301-03016) fu adottata per breve tempo solo per la locomotiva 0309. Le altre entrarono in servizio gi\u00e0 con la numerazione E.330.1-16, adottata nella primavera del 1914. La numerazione definitiva E.330.001-016, adottata nel 1917, fu applicata praticamente nel 1931.\nCome in tutti i gruppi di locomotive del sistema a corrente alternata trifase la seconda cifra del numero di gruppo (030 e poi E.330) indicava le macchine con ruote di diametro maggiore (\"a ruote alte\") destinate ai treni viaggiatori.\nNella classificazione definitiva entrata in vigore nel 1917 il prefisso \"E.\" indicava le locomotive elettriche, la prima cifra \"3\" indicava il numero delle sale motrici o delle sale accoppiate nel caso di macchine con trasmissione a bielle, la seconda \"3\" le macchine con \"ruote alte\" e la terza \"0\" il numero cronologico di progetto.\nProgetto.\nLa caratteristica del motore asincrono trifase di ruotare a una velocit\u00e0 fissa dipendente dalla frequenza della corrente di alimentazione, vantaggiosa per il traffico merci sulle linee di montagna, si era gi\u00e0 dimostrata inadatta per il traffico viaggiatori su linee di pianura. Tutte le locomotive trifasi precedenti potevano viaggiare a una sola velocit\u00e0 (FS E.430) o a due (FS E.360, E.550 e FFS Fb 3/5 364-365). Nel 1907 le FFS introdussero sulla linea del Sempione la locomotiva Fb 4/4 366 che fu la prima in grado di sviluppare quattro velocit\u00e0 ma soltanto grazie a uno schema elettrico ridondato con conseguente sottoutilizzazione dei materiali.\nPer le E.330 erano state previste quattro velocit\u00e0, le due pi\u00f9 elevate delle quali stabilite come normali per i servizi da svolgere. Il termine di confronto erano le locomotive a vapore per treni diretti e direttissimi del gruppo 685 FS, progettate e ordinate nel 1911 e consegnate a partire dal 1912.\nParte meccanica.\nIl rodiggio 1'C1' delle E.330 \u00e8 analogo a quello delle locomotive a vapore del gruppo FS 685 e di altre locomotive elettriche trifasi precedenti (E.360 ed E.380) con alcune innovazioni significative.\nDa entrambe le estremit\u00e0 della macchina la sala portante e la sala accoppiata costituiscono un carrello Zara, col vantaggio di una marcia pi\u00f9 adatta alle linee italiane del tempo, caratterizzate da un'elevata tortuosit\u00e0 e da grandi tolleranze nella geometria dell'armamento. In aggiunta la sala motrice centrale \u00e8 dotata della possibilit\u00e0 di spostarsi trasversalmente. Conseguentemente il rodiggio divent\u00f2 privo di un vero e proprio passo rigido e ci\u00f2, oltre a migliorare l'inscrizione in curva, ridusse la tendenza al moto di serpeggio e l'aggressivit\u00e0 nei confronti del binario. La buona distribuzione delle masse, concentrata intorno al baricentro, insieme alle altre scelte progettuali rese il comportamento dinamico delle E.330, in rettifilo e in curva, molto buono anche comparandolo con quello di altre locomotive italiane successive.\nInoltre fu prevista la possibilit\u00e0, con un modesto lavoro d'officina, di redistribuire i carichi per sala alleggerendo quelle motrici e riducendo cos\u00ec la massa aderente da 51\u00a0t a 45\u00a0t per il servizio sulle linee che ammettevano un carico per sala di 15\u00a0t.\nIl diametro delle ruote motrici, doppio di quello delle E.550, fu scelto per consentire la doppia trazione con le loro antenate, specialmente nella trazione dei treni merci.\nParte elettrica.\nIl progetto delle E.330, che avrebbero avuto due motori di trazione, si fond\u00f2 sui nuovi schemi circuitali studiati dal tedesco Manu Stern e dall'ungherese Maurice Milch.\nStern brevett\u00f2 nel 1907, integrando il brevetto nel 1908, un circuito in grado di convertire a bordo la corrente di alimentazione da trifase a bifase, con conseguente variazione del numero dei poli per ottenere due velocit\u00e0 di rotazione dei motori. Nello stesso brevetto egli sugger\u00ec l'applicazione del suo schema a una locomotiva a quattro velocit\u00e0 (le altre due ottenute con un collegamento in cascata), aggiungendo un autotrasformatore Scott per la conversione della corrente da trifase a bifase.\nIl brevetto del Milch, depositato nel 1910, risolse il problema della commutazione dei motori. Pertanto le E.330 furono dotate di un circuito di trazione con quattro tipi di collegamento: in cascata a 8 poli, con alimentazione trifase dalla linea di contatto e dal motore primario; in cascata a 6 poli, con alimentazione bifase dall'autotrasformatore Scott e dal motore primario; in parallelo a 8 poli, con alimentazione trifase dalla linea di contatto; e in parallelo a 6 poli con alimentazione bifase dall'autotrasformatore Scott.\nIl numero dei contatti dei combinatori risult\u00f2 alla fine essere di 103. Gli anelli collettori furono posti sull'albero del motore (tre da un lato e quattro dall'altro), in posizione vantaggiosa per le ispezioni e la manutenzione ma con difficolt\u00e0 costruttive per le tecnologie allora disponibili, giacch\u00e9 i cavi di collegamento tra i collettori e gli indotti dovettero passare in cunicoli a collo d'oca attraversanti i perni di manovella, le manovelle e gli alberi.\nIl resto dell'equipaggiamento elettrico \u00e8 analogo a quello dell'E.550, col reostato controllato da una \"testa di comando\" che regolava automaticamente la locomotiva mantenendone costante la potenza durante gli avviamenti e le transizioni da una velocit\u00e0 all'altra e che anticipava di decenni i principi dei moderni controlli automatici.\nL'alimentazione dalla linea di contatto, con due fasi costituite da conduttori aerei elettricamente distinti, era fondamentale per una locomotiva che avrebbe dovuto viaggiare fino a una velocit\u00e0 doppia di quelle che l'avevano preceduta. Essa fu affidata a un organo di presa di corrente (\"trolley\") progettato, brevettato, costruito e fornito dalla Brown Boveri. Per superare le obiezioni della Westinghouse, costruttrice di tutta la parte elettrica e che aveva proposto un \"trolley\" da essa progettato e brevettato (e gi\u00e0 sperimentato nel 1908 sulle E.550.), le FS decisero di acquistare i \"trolley\" direttamente dalla Brown Boveri e quindi di fornirli alla Westinghouse per il montaggio.\nCostruzione.\nIl Consiglio d'amministrazione delle FS deliber\u00f2 la costruzione delle E.330 (dapprima otto e poi sedici macchine) il 14 agosto 1912 e il contratto formale di fornitura FS-Westinghouse fu stipulato l'8 febbraio 1913.. Ogni locomotiva cost\u00f2 174\u00a0400 lire.\nPer consentire alle altre industrie ferroviarie italiane, che erano tutte specializzate nella costruzione di locomotive a vapore, di cominciare a fare pratica con quella delle locomotive elettriche la commessa fu divisa: la Westinghouse, che aveva sviluppato il progetto sotto la guida del suo geniale direttore tecnico ingegner K\u00e1lm\u00e1n Kand\u00f3, fu incaricata di fornire la parte elettrica di tutte le macchine (escluso il \"trolley\"), mentre la commessa della parte meccanica fu ripartita fra essa (per le E.330.009-016) e la Breda (per le E.330.001-008).\nTutte le macchine vennero consegnate alle FS nella stazione di Savona Letimbro e da l\u00ec trasferite prima al deposito locomotive di Genova (Campasso) per le prime prove e poi a quello di Lecco per il collaudo, eseguito sulla linea Monza-Lecco, e per l'accettazione definitiva.\nLa tabella seguente riassume la cronologia del gruppo:\nL'E.330.009 (in origine e per pochi mesi 0309) inizi\u00f2 le corse di prova nella primavera 1914.\nPer tutto il gruppo furono adottati gli schemi di verniciatura normali delle FS: dapprima nero e rosso; poi, dal 1931, in occasione di riparazioni che richiedessero la riverniciatura integrale (e quindi non immediatamente e simultaneamente), castano, isabella e rosso.\nDiversi particolari visibili dichiarano che la rivalit\u00e0 industriale fra la Westinghouse e la Breda si estendeva all'aspetto estetico.\nCaratteristiche.\nLe E.330 avevano quattro velocit\u00e0 di regime, variate di poco col variare della tensione (da 3\u00a0000 a ) e della frequenza della corrente di alimentazione (15\u00a0Hz sulle linee Lecco-Sondrio e Colico-Chiavenna fino al 1917; sulle linee precedenti dal 1917 al 1930 e sulla Monza-Lecco fino al 1930; 16,7\u00a0Hz su tutta la rete dal 1930 in poi)\nI corrispondenti valori di potenza, forza di trazione, rendimento dei motori e fattore di potenza, tutti \"a regime orario\" e misurati durante il collaudo svolto nel 1914 sulla linea Monza-Lecco sono riepilogati nella tabella seguente:\nDalle stesse prove risult\u00f2 che \"a regime continuativo\" e alla velocit\u00e0 di 75\u00a0km/h le E.330 sviluppavano una forza di 84\u00a0kN e una potenza di 1760\u00a0kW. Il confronto con le 685 FS, che alla stessa velocit\u00e0 sviluppavano una forza di 44\u00a0kN e una potenza di 920\u00a0kW, dimostr\u00f2 la superiorit\u00e0 dell'E.330 (le potenze specifiche erano di 7,5\u00a0W/kg per le 685 e di 24\u00a0W/kg per le E.330).\nCon alimentazione a 3300 V, 16,7\u00a0Hz \"e a regime orario\" le grandezze misurate furono le seguenti:\nLe velocit\u00e0 di sincronismo ed effettive variavano in funzione della frequenza di alimentazione e della maggiore o minore usura dei cerchioni.\nDalle tabelle di prestazione si sa che alla velocit\u00e0 di 75\u00a0km/h su pendenze del 12 per mille le E.330 potevano trainare treni della massa di 350\u00a0t.\nModifiche.\nLa manutenzione corrente veniva eseguita nelle officine dei depositi di assegnazione. Le grandi riparazioni e le riparazioni speciali furono eseguite dapprima nell'officina del deposito di Genova Rivarolo e poi nelle Officine di Grande Riparazione di Torino.\nLa pratica dell'esercizio fece emergere alcuni difetti, in parte dovuti agli stessi obiettivi molto ambiziosi del progetto e in parte ai limiti delle tecnologie del tempo: non a caso un ingegnere delle FS, pochi mesi dopo le prime immissioni in servizio, defin\u00ec le E.330 \"Un vero e proprio tentativo di sforzar la natura\".\nPer la parte meccanica si evidenzi\u00f2 un'insufficiente robustezza del telaio, costituito da elementi chiodati e che, sottoposto agli sforzi generati allo spunto dai motori (ognuno dei quali pesava 14,5\u00a0t) tendeva a deformarsi, con conseguenti surriscaldamenti dei cuscinetti, rotture delle manovelle motrici e anche deformazioni delle travi. In sede di progetto s'era cercato di prevenire tali possibilit\u00e0 innalzando di molto i motori (che erano smontabili dall'alto), con conseguente impiego di bielle a V di nuova ideazione e nuovi tipi di contrappesi, ma il problema non fu mai risolto, neanche coll'aggiunta di fazzoletti di rinforzo ai longheroni.\nLe dimensioni e le masse dei contrappesi, diversi tra loro per la massa e per la posizione per la prima volta in un gruppo di locomotive FS, furono la causa di altri inconvenienti. Durante le grandi riparazioni, che comportavano lo smontaggio della locomotiva in ogni sua parte, gli operai d'officina, abituati all'interscambiabilit\u00e0 dei contrappesi, a volte li rimontarono in posizioni diverse da quelle previste, finendo coll'esasperare forze che invece avrebbero dovuto essere mitigate. Le conseguenze sull'integrit\u00e0 della macchina apparvero subito gravi, e le reiterate disposizioni dei competenti uffici FS alle Officine dimostrano che tali inconvenienti d'esercizio non furono occasionali.\nNel 1921 sulla locomotiva E.330.014 fu sperimentato un sistema di trasmissione del moto dai motori alle sale tramite un cinematismo studiato dall'ingegner Giuseppe Bianchi.\nPer la parte elettrica fin dalle prime prove condotte sulla Monza-Lecco il reostato (come gi\u00e0 quello delle E.550, dal quale derivava), che aveva una capacit\u00e0 di 680 l (in origine sulla locomotiva 009, aumentata a 960\u00a0l dopo le prime prove) di soluzione di acqua e soda al 2%, risult\u00f2 incapace di smaltire il calore in eccesso, con conseguente concentrazione della soluzione, diminuzione della sua resistivit\u00e0 e impossibilit\u00e0 di espletare servizi con fermate frequenti.\nSi provvide dapprima applicando una motopompa che rimescolasse la soluzione nel cassone del reostato. Poi aggiungendo uno scambiatore termico esterno a serpentina, come si stava facendo sulle E.550.111-130 (costruite dalla stessa Westinghouse dal 1915 al 1917), che negli anni venti fu sostituito da un altro simile e da un vaporizzatore di ricircolo a ventilazione forzata. A questi dispositivi fu aggiunto un serbatoio d'acqua dolce che permetteva di reintegrare la soluzione senza bisogno di rifornimenti tramite le colonne idrauliche delle stazioni.\nQueste modifiche, sperimentate sull'E.330.016 e generalizzate negli anni trenta, comportarono l'aggiunta di un voluminoso avancorpo a cofano davanti a una delle cabine. Un altro avancorpo fu aggiunto, simmetricamente, per ospitare i due motocompressori tolti dalla cabina per far posto a un interruttore-invertitore in olio di nuovo tipo. Queste superfetazioni alterarono sensibilmente il disegno estetico della macchina.\nLe unit\u00e0 E.330.006 e 008 negli anni cinquanta subirono delle modifiche al reostato, con sostituzione dei due serbatoi della soluzione di raffreddamento con uno solo di maggior capienza. Tale modifica, presumibilmente ispirata alla configurazione del reostato tipica delle E.432, appare legata al loro intenso impiego su linee fortemente acclivi.\nEsercizio.\nServizi.\nTerminati i collaudi e immesse nel parco FS, le E.330 prestarono servizio dapprima sulle citate linee della Valtellina e sulla linea tirrenica ligure al traino di treni diretti e direttissimi. Dopo l'arrivo di nuovi gruppi come l'E.431 esse vennero assegnate ai treni accelerati e diretti. Vennero poi concentrate in Lombardia e vi rimasero fino alla trasformazione delle linee nel sistema a corrente continua. Nel 1952 le 13 unit\u00e0 superstiti furono assegnate al deposito di Alessandria, dove rimasero fino alla radiazione per trainare treni accelerati e diretti, anche periodici estivi, sulle linee Torino-Alessandria-Voghera e Voghera-Alessandria-Savona (provenienti da Milano Porta Genova). Sporadicamente, fino all'agosto 1962, arrivarono fino a Genova Piazza Principe.\nDepositi.\nTra il 1914 e il 1927 tutto il gruppo fu assegnato al deposito di Lecco. Tra il 1927 e il 1940 alcune unit\u00e0 furono assegnate a Livorno. Poi e fino al 1952 tutte vennero assegnate al deposito di Lecco. Nel 1952 furono trasferite tutte al deposito di Alessandria dove rimasero fino alla radiazione dal parco FS, avvenuta nel 1963.\n\"Numerose unit\u00e0\" furono demolite nel deposito locomotive di Verona nella prima met\u00e0 degli anni Settanta.\nRicezione e influenza.\nLa prima comunicazione sulla costruzione fu data agli ambienti elettrotecnici durante una conferenza pronunziata nel 1914 dall'ingegner Egisto Grismayer presso la Sezione di Roma dell'Associazione Elettrotecnica Italiana.\nLa considerazione ricevuta dal progetto fin dalle prime prove \u00e8 testimoniata anche dalla tempestiva attenzione dedicatagli dai periodici di divulgazione scientifica e tecnologica.\nAl di l\u00e0 dei difetti a cui si \u00e8 accennato le E.330 corrisposero alle aspettative. La storiografia concorda nel ritenere che le E.330 identificano l'inizio \"[del]la fase 'matura' [del sistema trifase] (caratterizzata da locomotive ad elevato rendimento e da significativi miglioramenti nell'affidabilit\u00e0 dei mezzi e della linea aerea) [con] uno slancio che vide il realizzarsi di vaste opere di elettrificazione prima sulle linee di valico e poi in pianura, senza esaurirsi fino agli anni trenta.\", quando il successo dell'elettrificazione sperimentale a corrente continua ad alta tensione della linea Foggia-Benevento e delle locomotive FS E.625 ed E.626 chiuse il confronto fra \"trifasisti\" e \"continuisti\" nell'ambito del dibattito italiano sulla \"questione del sistema\".\nLo schema Stern-Milch, nell'interpretazione datane dai progettisti della Westinghouse (K\u00e1lm\u00e1n Kand\u00f3 e collaboratori), risolse il problema della variazione di velocit\u00e0 in modo ineguagliato da altri schemi coevi e successivi e fu ripreso per il progetto delle locomotive E.431, che utilizzarono anche il reostato sperimentato sull'E.330.016. Lo schema Milch fu ripreso anche per le locomotive FS E.470 del sistema trifase con alimentazione a 10 kV a frequenza industriale. Il rodiggio e la trasmissione vennero adottati per le locomotive FS E.333. Il cinematismo Bianchi sperimentato sull'E.330.014 fu adottato, con alcune migliorie, sulle locomotive dei gruppi E.432 ed E.554.\nViene inoltre giudicato \"lungimirante\" il comportamento delle Ferrovie \"dello Stato\" dirette da Riccardo Bianchi che, dovendo sviluppare i servizi e anche ridurre la dipendenza dal mercato estero per gli acquisti di carbone per locomotive (che nel 1911 assommarono a oltre due milioni di tonnellate, provenienti dal bacino inglese di Cardiff), si posero alla testa del progresso tecnologico e, dopo aver \"importata\" una nuova tecnologia (i progettisti della Westinghouse e della Brown Boveri erano tutti stranieri), promossero la riduzione del monopolio di fatto e stimolarono lo sviluppo dell'industria elettromeccanica nazionale.\nPer le sue caratteristiche progettuali, per i suoi risultati d'esercizio e per il suo contributo allo sviluppo industriale del Paese l'E.330 \"merita a buon diritto di essere annoverata fra le grandi locomotive 'storiche' della trazione elettrica (Erminio Mascherpa)\".\nNel 2011 l'impresa ferroviaria ungherese M\u00c1V Trakci\u00f3 insieme alla Bombardier ha ricordato l'anniversario della morte di K\u00e1lm\u00e1n Kand\u00f3 applicando alla sua locomotiva E 480 001 (91 55 0480 001-1) una livrea commemorativa comprendente un suo ritratto, una fotografia delle locomotive FS E.330 ed E.550 presa nel 1914 nello stabilimento di Vado Ligure prima delle consegne alle FS, e una della locomotiva M\u00c1V E 40 001 del 1932, prototipo del sistema a corrente alternata monofase.\nSoprannomi.\nLe locomotive E.330 furono soprannominate dal personale FS \"Cammelli\" e \"Sommergibili\". Il primo soprannome fu attribuito, in tempi recenti, alla loro configurazione estetica che, vista di fianco, ricordava quella di un cammello (in realt\u00e0 la presenza di una sola gobba avrebbe dovuto suggerire quella di dromedari) o alla loro marcia dinoccolata, ma l'osservazione che essa \u00e8 comune a tutte le locomotive con trasmissione a bielle fece propendere per una terza interpretazione legata alla possibilit\u00e0 di reintegrare l'acqua della soluzione sodica di raffreddamento del reostato attingendo dal serbatoio ausiliario senza interrompere la corsa.\nIl soprannome di \"sommergibili\", legato anche alle contemporanee vicende della prima guerra mondiale e comune ad altri gruppi di locomotive elettriche FS, sembra dovuto alla difficolt\u00e0 per il personale di macchina di passare da una cabina all'altra senza dovere scendere a terra, essendo lo spazio interno angusto e parzialmente ingombrato da cavi, tubi, ripari dei contrappesi della trasmissione e altri apparecchi.\nConservazione museale.\nDal 1969 la locomotiva E.330.008 \u00e8 conservata nella Sezione ferroviaria del Museo nazionale della scienza e della tecnologia \"Leonardo da Vinci\" di Milano.\nRiproduzioni fermodellistiche.\nL'E.330 \u00e8 stata oggetto di riproduzione in scala da parte di diverse ditte specializzate.\nTra i modelli di privati si cita quello del capitano della marina mercantile Edmondo Tiozzo, poi consigliere della Federazione italiana modellisti ferroviari e amici della ferrovia, realizzato nel 1940 circa in scala 1:25 con riproduzione degli interni e funzionante.\nNel 1979 la riproduzione in metallo in scala H0 e funzionante fu l'oggetto dell'edizione straordinaria del Premio \"Gianni Cattaneo\", organizzato dal Gruppo Fermodellistico Genovese in memoria del proprio socio Gianni Cattaneo (Genova 1930-Genova 1954). I vincitori furono Carlo Spada, Antonio Sartori-Bortotto, Giorgio Iardella e, fuori concorso, Alfio Soresina."}
{"id": "1557386", "revid": "76963", "url": "https://it.wikipedia.org/wiki?curid=1557386", "title": "Wilhelm Busch", "text": "Biografia.\nNato come Heinrich Christian Wilhelm Busch a Wiedensahl (presso Stadthagen, in Bassa Sassonia), fu il maggiore di sette fratelli. Date le modeste condizioni economiche della famiglia e alla carenza di spazio nella casa dei genitori, fu affidato nel 1841 all'et\u00e0 di soli nove anni alle cure di suo zio Georg Kleine, sacerdote ad Eberg\u00f6tzen presso Gottinga. Solo tre anni dopo rivide i genitori, mentre nel frattempo lo zio gli impart\u00ec lezioni private assieme ad Erich Bachmann, il figlio del mugnaio del paese che sarebbe diventato il miglior amico di Busch per tutta la vita. Da questo periodo dell'infanzia, se non addirittura dalle proprie scorribande con Erich, Busch prese ispirazione per la caratterizzazione dei suoi personaggi Max e Moritz e per la stesura delle relative storie. Nell'autunno del 1846 la famiglia Kleine si trasfer\u00ec a L\u00fcthorst, portando con s\u00e9 il giovane Wilhelm.\nNel corso dello stesso anno, all'et\u00e0 di 15 anni, Busch inizi\u00f2 per desiderio del padre gli studi in ingegneria meccanica presso il politecnico di Hannover, ma nel 1851 interruppe lo studio perch\u00e9 interessato alla pittura. Si iscrisse cos\u00ec all'accademia di belle arti di D\u00fcsseldorf, poi ad Anversa ed infine a Monaco di Baviera.\nNel 1854 Busch ader\u00ec al circolo artistico \"Jung M\u00fcnchen\" (Giovane Monaco), pur serbando piani di iniziare una nuova vita in Brasile per fare l'apicoltore, mestiere appreso da suo zio. Dal 1858, anno della morte di sua sorella Anna, si occup\u00f2 intensivamente di anatomia, disegno, pittura e studi di nudi. Per pochi soldi dell'epoca Busch vendette i diritti di pubblicazione di Max e Moritz al suo editore Kaspar Braun, che guadagn\u00f2 una fortuna. Solo in et\u00e0 avanzata l'autore ottenne una ricompensa di 20.000 Goldmark, che devolse in beneficenza.\nNel 1864 ultim\u00f2 \"Der Heilige Antonius von Padua\" (\"Sant'Antonio da Padova\"), che venne per\u00f2 proibito e pubblicato solo sei anni dopo. In quest'opera, cos\u00ec come in altre, Busch espose la sua bonaria critica alla bigotteria clericale e alla teologia, in un periodo in cui tuttavia visse in una canonica evangelica. Quattro anni pi\u00f9 tardi si trasfer\u00ec a Francoforte sul Meno da suo fratello Otto, che lo introdusse all'opera di Schopenhauer; nella stessa citt\u00e0 Busch conobbe anche Johanna Ke\u00dfler, che fu da quel momento una sua carissima amica.\nAll'et\u00e0 di quarant'anni, nel 1872, fece ritorno nel suo paese natale, dal quale intraprese numerosi viaggi all'estero, in particolare in Italia e nei Paesi Bassi. Fino al 1884 pubblic\u00f2 alcune delle sue storie pi\u00f9 famose, come \"Fipps der Affe\" (\"Fipps la scimmia\"), \"Die fromme Helene\" (\"La pia Elena\") e \"Plisch und Plum\" (\"Plisch e Plum\"). In quest'ultima, pubblicata nel 1882 e illustrante le avventure di due cagnetti, manifest\u00f2 spiccati atteggiamenti antisemiti focalizzati nella figura dell'ebreo Schmulchen (\"Samuelaccio\") Schievelbeiner, usuraio di paese che i cagnetti azzannano tra le risa della folla.\nNel 1898 Busch si trasfer\u00ec nella parrocchia di Mechtshausen (oggi parte di Seesen, nel Harz) presso suo nipote, il pastore Otto N\u00f6ldecke. Prima della sua morte, ivi avvenuta nel 1908 per un collasso cardiaco, Busch fece distruggere l'intera sua corrispondenza personale.\nAlla sua memoria ed alla sua opera \u00e8 dedicato il museo posto nel \"Georgengarten\" della citt\u00e0 tedesca di Hannover."}
{"id": "1557389", "revid": "767487", "url": "https://it.wikipedia.org/wiki?curid=1557389", "title": "James Boarman", "text": "Scont\u00f2 alcuni anni nella prigione di Alcatraz dove prese parte in un tentativo di fuga, insieme ad altri sei detenuti, il 13 aprile 1943.\nIl tentativo di fuga.\nLa mattina del 13 aprile 1943, verso le ore 9:30, Boarman e altri sei carcerati riuscirono a scalare le mura del settore nordovest dell'isola, dopo aver imbavagliato l'ufficiale Smith, la guardia di quel settore. Poco dopo, il capitano delle guardie, Henry Weinhold, scopr\u00ec l'accaduto, notando le lenzuola che pendevano da una finestra, ad un'altezza di 10 metri, che portava direttamente nella baia. I carcerati, per poter passare inosservati, riuscirono inoltre a procurarsi delle uniformi militari.\nWeinhold riusc\u00ec a dare l'allarme con il fischietto di Smith; l'ufficiale Frank Johnson, fu il primo a individuare delle sagome umane che si stavano allontanando nella baia. Le guardie sulle torri aprirono il fuoco con i loro mitra, sparando sui carcerati in acqua. Il primo che fu colpito fu Harold M. Brest, che stava coprendo Boarman, il quale scomparve temporaneamente sott'acqua. Le guardie erano convinte che Boarman fosse stato ucciso.\nUn altro carcerato, Fred J. Hunter, fu ferito e decise di lasciar perdere la fuga rifugiandosi in una piccola grotta dell'isola, dove fu presto ripreso da una guardia e da un ufficiale che lo raggiunsero su una barca. Fu ordinato ad Hunter di uscire, ma senza aver avuto risposta l'ufficiale ordin\u00f2 alla guardia di sparare un colpo di pistola. Hunter usc\u00ec senza opporre resistenza e la caccia continu\u00f2 tutto il giorno nella speranza di trovare i corpi.\nUn altro detenuto, Floyd G. Hamilton, mor\u00ec presto dissanguato per le ferite che riportava sul corpo; il cadavere era nascosto nella stessa grotta dove si rifugi\u00f2 Hunter e fu ritrovato la mattina successiva. .\nI corpi di James Boarman e degli ultimi due complici non furono mai pi\u00f9 ritrovati, ma comunque furono presunti affogati."}
{"id": "1557390", "revid": "1305772", "url": "https://it.wikipedia.org/wiki?curid=1557390", "title": "Valea Mare (Olt)", "text": "Valea Mare \u00e8 un comune della Romania di 3.963 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 5 villaggi: B\u00e2rca, Recea, Turia, Valea Mare, Zorleasca."}
{"id": "1557394", "revid": "19079", "url": "https://it.wikipedia.org/wiki?curid=1557394", "title": "Segretissimo SAS", "text": "Segretissimo SAS \u00e8 una collana \"figlia\" di \"Segretissimo\" interamente dedicata ai romanzi di G\u00e9rard de Villiers incentrati sul personaggio del SAS (\"Son Altesse S\u00e9r\u00e9nissime\") Malko Linge.\nLa collana, edita dalla Arnoldo Mondadori Editore, inizia le uscite mensili dal gennaio 2008, e ripropone titoli gi\u00e0 pubblicati in precedenza del personaggio di de Villiers, alternandoli a romanzi invece inediti, a dicembre 2014 dopo la morte dell'autore la serie si interrompe al numero 84, riparte a gennaio 2015 ricominciando dal primo numero e questa volta in ordine cronologico.\nIl personaggio \u00e8 un agente della CIA operante in tutte le parti del mondo. Aristocratico austriaco si vede \"costretto\" a collaborare con l'agenzia americana per riuscire a pagare le ingenti spese che occorrono al suo castello di Liezen.\nLa serie \u00e8 caratterizzata da una serie di personaggi \"fissi\" come la contessa Alexandra (eterna fidanzata di Malko), il suo fedele maggiordomo Elko Krisantem (conosciuto in una delle prime avventure ad Istanbul) e dai due strambi gorilla della CIA, Chris Jones e Milton Brabeck.\nA differenza del suo predecessore Ian Fleming, De Villiers non manca di inserire nelle storie sesso e violenza."}
{"id": "1557395", "revid": "4175", "url": "https://it.wikipedia.org/wiki?curid=1557395", "title": "European Challenge Cup 1997-1998", "text": "La European Challenge Cup 1997-98 (; ) fu la 2\u00aa edizione della European Challenge Cup, competizione per club di rugby a 15 organizzata da European Rugby Cup come torneo cadetto della Heineken Cup.\n di club provenienti dalle federazioni di , , , , Italia, e e per la seconda volta consecutiva vide una finale completamente francese, con il che batt\u00e9 43-5 l' per la sua prima vittoria nella competizione.\nFormula.\nLe 32 squadre furono suddivise in 8 gironi da quattro squadre ciascuno, ognuna delle quali dovette affrontare in gara di andata e ritorno tutti gli altri avversari.\nLe vincitrici di ogni girone passarono ai quarti di finale a eliminazione diretta in gara unica: le quattro migliori vincitrici furono accoppiate a ciascuna delle altre quattro prime classificate.\nLe semifinali si tennero tra le vincitrici dei due quarti di finale.\nLa finale si tenne ai Sept Deniers, stadio di Tolosa (Francia) altrimenti noto come Ernest Wallon."}
{"id": "1557401", "revid": "104458", "url": "https://it.wikipedia.org/wiki?curid=1557401", "title": "Mondo anglosassone", "text": ""}
{"id": "1557403", "revid": "1305772", "url": "https://it.wikipedia.org/wiki?curid=1557403", "title": "V\u0103leni (Olt)", "text": "V\u0103leni \u00e8 un comune della Romania di 3.258 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 4 villaggi: Mandra, Pope\u0219ti, Tiri\u0219neag, V\u0103leni."}
{"id": "1557411", "revid": "1305772", "url": "https://it.wikipedia.org/wiki?curid=1557411", "title": "Verguleasa", "text": "Verguleasa \u00e8 un comune della Romania di 3.047 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 7 villaggi: C\u0103z\u0103ne\u0219ti, Cucue\u021bi, Dumitre\u0219ti, Poganu, Valea Fetei, V\u00e2ne\u0219ti, Verguleasa."}
{"id": "1557412", "revid": "78763719", "url": "https://it.wikipedia.org/wiki?curid=1557412", "title": "Harold Brest", "text": "Insieme a James Boarman, Floyd Hamilton e Fred Hunter tent\u00f2 di fuggire dalla prigione di Alcatraz il 13 aprile 1943. Brest rimase per\u00f2 ucciso in acqua mentre stava coprendo Boarman."}
{"id": "1557413", "revid": "1442080", "url": "https://it.wikipedia.org/wiki?curid=1557413", "title": "Eleonora di Trast\u00e1mara (1362-1415)", "text": "Origine.\nEra la figlia secondogenita del re di Castiglia e Le\u00f3n, Enrico II di Trast\u00e1mara e di Giovanna Manuele, figlia ultimogenita dello scrittore e uomo politico, Giovanni Manuele di Castiglia, duca di Penafiel e della sua terza moglie, Bianca de la Cerda (1311-1347), figlia di Fernando de la Cerda (1272-1333) e di Giovanna N\u00fa\u00f1ez di Lara (1286-1351), detta \"la Palomilla\".\nBiografia.\nNel 1371, alla pace di Alcoutim tra Castiglia e Portogallo, propiziata dal papa Gregorio XI, fu stabilito che il re del Portogallo Ferdinando, oltre alla rinuncia al regno di Castiglia sposasse Eleonora; ma Ferdinando, a quel tempo si era invaghito di Eleonora Telles de Menezes, moglie di un nobile della sua corte e con lei inizi\u00f2 una relazione, ed il progettato matrimonio, con Eleonora di Trast\u00e1mara non fu mai celebrato perch\u00e9 Ferdinando, nel 1372, riusc\u00ec ad ottenere l'annullamento del precedente matrimonio della sua amante, Eleonora Telles de Menezes e quindi la spos\u00f2.\nNel 1373, dopo avergli imposto la prima pace di Briones, Enrico II, per armonizzare i rapporti con il regno di Navarra, concord\u00f2 il matrimonio di Eleonora con l'erede al trono di Navarra, Carlo il Nobile, il figlio maschio primogenito del Re di Navarra Carlo II il Malvagio e di Giovanna di Francia, figlia del re di Francia, Giovanni II il Buono e Bona di Lussemburgo.Il matrimonio fu celebrato, a Soria, il 27 maggio del 1375.\nNel 1379, alla morte del padre, Eleonora divenne signora di un grosso feudo situato tra Roa e Sep\u00falveda.\nAlla morte del suocero, Carlo II il Malvagio, nel 1387, Eleonora divenne regina consorte di Navarra.\nI rapporti tra Eleonora e il marito, Carlo III di Navarra non furono idilliaci e, nel 1390, Eleonora, con le figlie pi\u00f9 piccole, ritorn\u00f2 in Castiglia, lasciando per\u00f2 la figlia primogenita, Giovanna, alla corte di Navarra, affinch\u00e9 il marito la potesse educare come erede al trono di Navarra.Eleonora risiedette a Valladolid.\nSempre in quell'anno, alla morte del fratello Giovanni I di Trast\u00e1mara, Eleonora prese parte alle lotte che si crearono attorno al re di Castiglia, suo nipote minorenne, Enrico III di Trast\u00e1mara.Quando Enrico divenne maggiorenne, nel 1393, Eleonora continu\u00f2 ad intrigare e si alle\u00f2 con il fratellastro Federico Enr\u00edquez (?-1394), duca di Benavente, ed il cugino Pietro Fadr\u00edquez, conte di Trast\u00e1mara, schierandosi contro il nipote.Allora il nipote, verso la met\u00e0 del 1394, la strinse d'assedio nel castello di Roa, dove aveva riunito i suoi seguaci, costringendola ad arrendersi.\nNel febbraio del 1395, infine, Enrico III costrinse Eleonora a ritornare in Navarra dal marito, riunendo la famiglia.\nRitornata in Navarra, le relazioni con Carlo III il Nobile, poco a poco, migliorarono e, nel 1403, Eleonora fu incoronata regina di Navarra ed inizi\u00f2 a collaborare con il marito anche nei compiti di governo, si dedic\u00f2 in modo particolare a mantenere buoni i rapporti tra il regno di Navarra e quello di Castiglia ed in assenza del marito, in alcune occasioni ne fece le veci.\nEleonora mor\u00ec in Navarra, secondo alcune fonti il 27 febbraio 1415 a Olite, secondo altre il 5 marzo 1416 a Pamplona. Fu sepolta nella cattedrale di Pamplona, dove fu poi raggiunta dal marito Carlo III il Nobile, una decina d'anni pi\u00f9 tardi.\nDiscendenza.\nEleonora a Carlo diede otto figli:"}
{"id": "1557417", "revid": "287204", "url": "https://it.wikipedia.org/wiki?curid=1557417", "title": "Ramones - Around the World", "text": "Ramones - Around the World \u00e8 una VHS del 1998 della band punk Ramones, ripubblicata in DVD nel 2003.\n\u00c8 formata da video registrati in concerti live della band durante i suoi innumerevoli tour e da vari backstage.\nFanno parte della personale video-libreria di Marky Ramone.\nMostra come i fan siano molto legati alla band ma anche come molti gruppi punk (tra cui Rancid e Green Day) siano stati influenzati pesantemente dai Ramones."}
{"id": "1557419", "revid": "110157", "url": "https://it.wikipedia.org/wiki?curid=1557419", "title": "Vitomire\u0219ti", "text": "Vitomire\u0219ti \u00e8 un comune della Romania di 2.500 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 6 villaggi: Bulimanu, Deje\u0219ti, Done\u0219ti, St\u0103nuleasa, Trepteni, Vitomire\u0219ti."}
{"id": "1557420", "revid": "287204", "url": "https://it.wikipedia.org/wiki?curid=1557420", "title": "Vitomiresti", "text": ""}
{"id": "1557421", "revid": "3082", "url": "https://it.wikipedia.org/wiki?curid=1557421", "title": "Flavio Areobindo Dagalaifo Areobindo", "text": ""}
{"id": "1557423", "revid": "1805885", "url": "https://it.wikipedia.org/wiki?curid=1557423", "title": "Venosa", "text": "Venosa (\"V\u00ebn\u00f3s\u00eb\" in dialetto lucano) \u00e8 un comune italiano di abitanti della provincia di Potenza, in Basilicata, situato nell'area del Vulture-Melfese.\nNota anche come \"citt\u00e0 oraziana\" per aver dato i natali al poeta latino Quinto Orazio Flacco, \u00e8 uno dei comuni iscritti all'associazione \"I borghi pi\u00f9 belli d'Italia\".\nGeografia fisica.\nVenosa \u00e8 sita nel nord-est della Basilicata su un altopiano compreso tra due valli ed \u00e8 circondata da una rigogliosa vegetazione e da numerose alture. L'escursione altimetrica del territorio venosino varia dai 177 m s.l.m. agli 813 m s.l.m., gran parte del centro cittadino per\u00f2 sorge a una quota variabile tra i 400 m s.l.m. e i 430 m s.l.m. La casa municipale si trova a un'altitudine di 415 m s.l.m..\nClima.\nIl clima \u00e8 di tipo temperato-sublitoraneo con estati calde e secche e inverni piuttosto freddi e umidi. Non \u00e8 raro superare i 40 \u00b0C in estate e andare al di sotto dello zero in inverno. La media pluviometrica si aggira intorno ai 700\u00a0mm annui, con i picchi precipitativi nel periodo autunnale e invernale. I mesi estivi, invece, sono quelli pi\u00f9 secchi.\nLa neve fa la sua comparsa ogni inverno con una media di 20\u00a0cm/anno circa.\nStoria.\nAntichit\u00e0.\nLe tracce rinvenute assieme a resti di una necropoli neolitica, trovati in localit\u00e0 Toppo d'Aguzzo a Rapolla nelle vicinanze del territorio venosino, certificano la presenza umana nel territorio di Venosa sin dai tempi della preistoria. Gran parte di queste testimonianze si trovano al \"Parco Paleolitico\" di Notarchirico, un'area non molto lontana dal centro.\nLa cittadina, probabilmente fondata dalle popolazioni latine, fu strappata dai Romani ai Sanniti nel 291 a.C. dal console Lucio Postumio Megello, che ne fece una colonia latina, ove si trasferirono circa 20\u00a0000 individui. La colonia romana Venusia fu fondata in posizione strategica tra Apulia e Lucania, allora in territorio dauno. Durante la seconda guerra punica,dopo la battaglia di Canne (216 a.C.) vi ripar\u00f2 il console sconfitto Gaio Terenzio Varrone.Sempre durante la seconda guerra punica, nel 208, vi mor\u00ec il console Marco Claudio Marcello, attaccato da Annibale durante una ricognizione.\nIn seguito alla guerra annibalica la citt\u00e0 fu ridedotta (200 a.C. ca.), con l'invio di nuovi coloni. Nel 190 a.C. la fondazione della Via Appia \u00e8 occasione di forte sviluppo del centro. Durante la guerra sociale fu al fianco degli alleati italici, ma fu sottomessa da Quinto Cecilio Metello Pio e nell'89 a.C., nonostante questo, ricevette il titolo di \" Municipium \"(citt\u00e0 romana), ottenendo il diritto di voto e di cittadinanza per i suoi abitanti.\nCon l'apporto di nuovi coloni, Venosa acquis\u00ec un grande sviluppo, data anche la sua collocazione privilegiata nella Via Appia (una delle pi\u00f9 importanti vie di comunicazione dell'antichit\u00e0), che collegava Roma a Brindisi. Nel 65 a.C., nel municipio nacque e visse la propria adolescenza Quinto Orazio Flacco, uno dei pi\u00f9 illustri poeti dell'epoca antica, emigrato, in seguito, a Roma. Nel 43 a.C. fu oggetto di una nuova deduzione da parte dei triumviri, che ne espropriarono i terreni dell'\"ager publicus\", ridistribuendoli tra i veterani.\nNella suddivisione amministrativa operata nel 7 d.C. dall'imperatore Augusto Venosa rientrava nella Regio II (Apulia et Calabria). Con l'et\u00e0 imperiale, nei primi periodi dell'avvento del Cristianesimo (intorno al 70 d.C.), si insedi\u00f2 a Venosa una delle prime comunit\u00e0 ebraiche in Italia, che riusc\u00ec a integrarsi con la popolazione locale. Una testimonianza di tale convivenza \u00e8 la collina della Maddalena, in cui sono collocate nelle sue cavit\u00e0 sia sepolture semite sia cristiane. Nel 114 d.C. fu aperta la via Traiana, che collegava Benevento e Brindisi ma che non tocc\u00f2 Venosa, portando conseguenze economiche svantaggiose per la citt\u00e0.\nDiverse le ipotesi sull'etimologia di \"Venusia\". Raccoglie maggior credito quella che ritiene la citt\u00e0 fondata in onore della dea dell'amore, Venere (in latino \"Venus\", anche tramite il trasformato fenicio \"Benoth\"). Per altri, l'origine del nome \u00e8 nell'abbondanza e bont\u00e0 dei suoi vini (vinosa), oppure nelle vene d'acqua di cui \u00e8 ricca o, ancora, nel clima ventilato (ventosa).\nMedioevo.\nCon la caduta dell'Impero romano e il conseguente avvento dell'era medievale, Venosa fu soggetta a ripetute occupazioni da parte di popolazioni barbariche dal V secolo. Nel 476 gli Eruli di Odoacre invasero la cittadina mentre gli Ostrogoti, nel 493, la trasformarono in un centro amministrativo, politico ed economico, titolo in seguito conferito ad Acerenza. Tra il 570 e il 590, i Longobardi la elessero sede di gastaldato. Successivamente la citt\u00e0 torn\u00f2 in possesso dei Bizantini, che la inserirono nel Thema Langobardia. Furono costruite chiese e monasteri di rito bizantino: da segnalare, intorno al 980, il monastero di San Nicola di Morbano.\nNell'842 la citt\u00e0 fu saccheggiata dai Saraceni, i quali, a loro volta, furono cacciati da Ludovico II, sovrano dell'Impero carolingio. Nel 1041 i Normanni di Arduino, vincendo la battaglia del fiume Olivento, conquistarono tutta la regione. Durante il dominio normanno, Venosa fu assegnata a Drogone d'Altavilla. Nel 1133 Venosa fu saccheggiata e data alle fiamme da Ruggero II di Sicilia. Con la venuta degli Svevi, Federico II fece costruire un castello, eretto in un luogo ove esisteva un fortilizio longobardo dell'XI secolo, a cui assegner\u00e0 la funzione di Tesoro del Regno (Ministero delle Finanze).\nDal 1200, il castello divenne il convento dei frati agostiniani, passato poi ai Salesiani e infine ai Padri Trinitari, che ancora oggi albergano nell'edificio. Intorno al 1177, circa lo stesso periodo dei frati agostiniani, vi era la presenza di monache nel \"Monastero di San Benedetto\". Nel 1232, nasce a Venosa il futuro re svevo Manfredi, figlio di Federico II e Bianca Lancia. Nel 1297 i Cavalieri di Malta istituirono il baliato della SS. Trinit\u00e0 di Venosa. Agli Svevi succedettero gli Angioini e nel 1304, re Carlo D'Angi\u00f2 assegna Venosa con titolo comitale al figlio Roberto, detto \"Il Saggio\".\nRinascimento.\nDopo un continuo avvicendarsi di signori feudali, la citt\u00e0 fu concessa in feudo agli Orsini nel 1453. Fu portata in dote nel 1443 da Donata Orsini al duca d'Andria Pirro Del Balzo, che fece costruire il castello (dal 1460 al 1470) e la concattedrale di Sant'Andrea (di cui si conosce solo la data di terminazione, 1502, e di consacrazione, 1531).\nSub\u00ec danni notevoli e alcuni morti a causa del terremoto dell'Italia centro-meridionale del 1456.\nDopo gli Angioini, il regno di Napoli pass\u00f2 agli Aragonesi e in seguito agli Spagnoli, sotto i quali Venosa venne infeudata alla famiglia Gesualdo, che ottennero, nel 1561, il titolo di principi di Venosa, rendendo la citt\u00e0 un importante centro di attivit\u00e0 culturali, intellettuali e artistiche. Fu in questo periodo che visse il principe Carlo Gesualdo, musicista tra i pi\u00f9 prestigiosi del suo tempo ma anche tra i pi\u00f9 discussi; si dice che il compositore si sia rifugiato nel suo feudo di Gesualdo dopo aver assassinato, a Napoli, la sua sposa (nonch\u00e9 cugina) Maria d'Avalos, rea di averlo tradito con il duca di Andria, Fabrizio Carafa.\nIn questo periodo, Venosa vide anche la nascita di alcuni importanti centri culturali: nel 1582 venne costituita l'Accademia dei Piacevoli e dei Soavi, tra i quali Luigi Tansillo, Annibale Caracciolo, Ascanio e Giacomo Cenna, Bartolomeo e Luigi Maranta, Orazio de Gervasiis, Scipione de Monti Giovanni Antonio Rossano, e nel 1612 l'Accademia dei Rinascenti, quest'ultima fondata da Emanuele Gesualdo, figlio del compositore. Nel 1589, secondo le norme del concilio di Trento, il monastero femminile \"Santa Maria della Scala\" fu trasferito e costruito al di fuori delle mura della citt\u00e0. Nel tardo Rinascimento, nacque il futuro cardinale Giovanni Battista De Luca nel 1614, il quale si trasfer\u00ec per studiare a Salerno e Napoli, per poi stabilirsi a Roma, ove ricevette la nomina di cardinale dal papa Innocenzo XI. Nel 1647, Venosa prese parte alla rivolta masaniellana, guidata in Basilicata da Matteo Cristiano.\nIl XVIl secolo fu caratterizzato da una notevole attivit\u00e0 sismica, in particolare tre eventi causarono danni significativi e vittime: il primo risale al 1625 con epicentro proprio nella citt\u00e0, i morti furono quaranta. Particolarmente importanti furono poi gli effetti del terremoto del Sannio del 1688 e, pochi anni pi\u00f9 tardi, del terremoto dell'Irpinia e Basilicata del 1694.\nDal Settecento a oggi.\nIn entrambi i secoli, il feudo di Venosa fu affidato a varie famiglie nobili, come i Ludovisi e i Caracciolo. Sul finire del Settecento, i Rapolla e altri galantuomini venosini elaborano la costituzione della municipalit\u00e0 repubblicana, che fu ostacolata dalle rivolte del popolo, creando cos\u00ec un forte conflitto tra le due parti.\nNel 1808, Venosa divenne la terza citt\u00e0 con pi\u00f9 possedimenti della Basilicata, dopo Melfi e Matera, oltre ad avere diritto attivo e passivo nel Parlamento Nazionale napoleonico. Nel 1820, ebbe un piccolo ruolo nelle sommosse contadine e nei moti carbonari. Durante i moti del 1848, tra i venosini si rese protagonista Luigi La Vista, giovane poeta e scrittore di sentimenti liberali, che fu ucciso il 15 maggio 1848 a Napoli da alcuni soldati svizzeri.\nTra il gennaio e il luglio del 1849, Venosa registr\u00f2 probabilmente il periodo pi\u00f9 nero della sua storia contemporanea. Si instaur\u00f2 un durissimo astio tra possidenti terrieri, chi era favorevole alla cessione di quote di terre ai contadini e chi invece era contrario. Il disaccordo sfoci\u00f2 in una vera e propria guerra civile, aggravata da interessi politici e vendette. Il conflitto fu bruscamente represso e molte persone (in gran parte innocenti) finirono nelle segrete del Castello.\nIl terremoto del Vulture del 1851 colp\u00ec con violenza la citt\u00e0, causando il crollo di alcuni edifici e la morte di 4 persone. Alcuni anni dopo si aggiunsero altri danni a causa del terremoto della Basilicata del 1857.\nCon l'unit\u00e0 d'Italia, nel 1861 fu conquistata dai briganti del rionerese Carmine Crocco, i quali, dopo aver sconfitto la guarnigione della Guardia Nazionale venosina, furono accolti e appoggiati dalla popolazione locale. Durante l'occupazione fu ucciso Francesco Saverio Nitti, nonno dell'omonimo meridionalista. Nel 1866, nacque a Venosa Vincenzo Tangorra, deputato del Partito Popolare e ministro del Tesoro durante il primo governo Mussolini. Nel 1889, Giustino Fortunato ricevette la cittadinanza onoraria per il suo impegno profuso nella costruzione della linea ferroviaria Rocchetta-Gioia del Colle.\nNel 1908 avvenne il passaggio dall'illuminazione a petrolio e gas a quella elettrica. Fu colpita dal terremoto del Vulture del 1930: alcune case crollarono, molte furono lesionate.\nNel 1944, nell'ultimo periodo della Seconda guerra mondiale, fu costruita una pista di volo per le truppe del 485\u00ba Gruppo da Bombardamento dell'USAAF. Fu l'unico aeroporto costruito in Basilicata nel periodo bellico.\nNel 1946, terminata la seconda guerra mondiale, il referendum istituzionale del 2 giugno registr\u00f2 3.047 voti per la monarchia e 2.959 per la repubblica. Il terremoto del 23 novembre 1980 fu avvertito in modo piuttosto intenso causando panico e danni, perlopi\u00f9 lievi, a gran parte delle abitazioni. Nel 1992 si celebr\u00f2 il bimillenario della morte di Orazio Flacco.\nMonumenti e luoghi d'interesse.\nArchitetture religiose.\nComplesso della Santissima Trinit\u00e0.\nRiconosciuto monumento nazionale dal 1897. Costruito ove, in tempi remoti, esisteva un tempio pagano dedicato a Imene, il Complesso della Santissima Trinit\u00e0 \u00e8 un'attrazione che comprende due chiese. La \"chiesa antica\" (o \"chiesa vecchia\") risale all'epoca paleocristiana, sebbene, in seguito, fu modificata e restaurata dai Longobardi e dai Normanni. La chiesa ospita la tomba degli Altavilla e della moglie ripudiata di Roberto il Guiscardo, Aberada. La \"chiesa nuova\" (o \"chiesa incompiuta\") fu iniziata tra l'XI e il XII secolo per ampliare quella antica, sfruttando i materiali sottratti all'anfiteatro romano, ma la sua edificazione non fu mai portata a termine.\nConcattedrale di Sant'Andrea.\nEdificata per volere di Pirro del Balzo, tra il 1470 e il 1502, fu consacrata il 13 marzo 1531. Per favorirne la costruzione, fu demolita la chiesa di San Basilio, assieme alle botteghe e alle abitazioni circostanti. L'interno del monumento \u00e8 suddiviso in due piani e tre navate, adornate con archi a sesto acuto. Nella navata destra figura la Cappella del Santissimo Sacramento, decorata con un arco caratterizzato da putti, candelabri e festoni. Al piano inferiore si trova la cripta che ospita la tomba di Maria Donata Orsini, moglie di Pirro del Balzo.\nChiesa del Purgatorio.\nCostruzione in stile barocco e chiamata anche \"chiesa di San Filippo Neri\", fu innalzata nel 1679 per volere dei \"Confratelli del Monte dei Morti\", i quali diedero anche il sostegno economico per la sua edificazione. Sul portale d'ingresso si trova un'incisione ove \u00e8 scritta una frase del poeta Orazio, \"Pulvis et umbra\". Si suppone che abbia partecipato al progetto un architetto di Roma mandato dal cardinale Giovanni Battista De Luca. Al suo interno vi sono un polittico del seicento di autore ignoto, raffigurante la creazione del mondo e tele di Carlo Maratta del XVIII secolo.\nArchitetture civili.\nPalazzi.\nPalazzo Calvini.\nCostruito nel seicento, fu, in seguito, modificato e restaurato nel settecento e nell'Ottocento. Al suo interno si trova una tavola di marmo chiamata \"I Fasti Municipali\", su cui sono incisi nomi di magistrati romani dal 34 al 28 a.C. Attualmente, \u00e8 la sede del municipio della cittadina.\nCosiddetta \"Casa di Quinto Orazio Flacco\".\nLa cosiddetta \"Casa di Orazio\", risalente al II secolo a.C., consta di due stanze adiacenti individuate come ambienti di un complesso termale, l'una semicircolare allestita con arredi e suppellettili di epoca romana ricostruiti con tecniche di archeologia sperimentale, l'altra rettangolare senza copertura. L'esterno, per la presenza della parete muraria in \"opus reticulatum\" e \"opus latericium\", racchiude un suggestivo valore architettonico.\nFontane.\nFontana Angioina\nFu eretta nel 1298, in onore di Carlo I D'Angi\u00f2, il quale soggiorn\u00f2 a Venosa nel settembre 1271 e nel giugno 1272. Presenta due leoni in pietra che hanno sotto i piedi un ariete, simbolo della forza dell'Impero Romano, (vista la provenienza romana dei leoni) posti alle estremit\u00e0, una parte di colonna romana posta al centro (poco distante da essa) e ventidue piuoli in pietra che separano la piazza del Castello dalla Fontana. \u00c8 anche un'importante tappa per la processione, (dopo la lavanda dei piedi che si svolge in Piazza San Giovanni de Matha), dove Ges\u00f9 viene tradito da Giuda Iscariota. Attualmente \u00e8 di nuovo attiva, con un nuovo rubinetto.\nFontana di Messer Oto\nCostruita tra il 1313 e il 1314 per rendere omaggio al sovrano Roberto d'Angi\u00f2. \u00c8 sormontata da un grande leone di pietra, sottratto a una costruzione romana della citt\u00e0, e nella parte posteriore \u00e8 corredata di una larga vasca, che a suo tempo veniva sfruttata come lavatoio pubblico.\nFontana di San Marco\nRisalente a fine cinquecento, prese il nome probabilmente dai leoni che sorgevano di fronte. Veniva usata per abbeverare i cavalli. A fianco, c'era un lavatoio pubblico, adesso inutilizzato. \u00c8 importante per la posizione dietro la Cattedrale. Attualmente fornisce di nuovo acqua.\nAltre Fontane\nVenosa ha molte fontane, risalenti al periodo di Mussolini, e di recente costruzione. Quasi tutte sono attive, e sono locate nelle zone di espansione; altre nel centro storico per rifornire l'acqua durante la seconda guerra mondiale, quando questa scarseggiava, e dove non c'era ancora il sistema idrico dell'Acquedotto Pugliese. Altre, infine, sono state abbattute.\nMasserie.\nNel villaggio abbandonato di Sanzanello sono presenti le masserie rupestri di Sanzanello, dove sono stati ritrovati resti di ville di epoca romana.\nArchitetture militari.\nCastello Aragonese.\nFu costruito nel 1470 per ordine del duca Pirro del Balzo, nel punto ove sorgeva l'antica Cattedrale e, ancor prima, vi era un sistema di cisterne di et\u00e0 romana, i cui resti sono osservabili nel cortile del castello. Nel seicento, il castello da fortezza fu trasformato in dimora signorile da Carlo ed Emanuele Gesualdo. Ha una pianta quadrata, con torri a forma di cilindro ed \u00e8 circondato da un fossato mai riempito d'acqua. Al suo interno vi sono la Biblioteca Comunale e il Museo Archeologico.\nSiti archeologici.\nParco archeologico.\nSituato vicino alla Chiesa Incompiuta, conserva testimonianze comprese tra il periodo repubblicano e l'et\u00e0 medievale. \u00c8 possibile rimirare il complesso termale, articolato in diversi ambienti come il \u201cfrigidarium\u201d, composto da un mosaico pavimentale raffigurante animali marini e il \u201ccalidarium\u201d, il bagno caldo con piccoli pilastri in mattone. Si prosegue per il complesso episcopale della Santissima Trinit\u00e0, contenente al centro una vasca battesimale a forma esagonale, preceduta da tre piccole navate, in una delle quali \u00e8 ricavata una seconda vasca battesimale cruciforme.\nCatacombe ebraiche.\nLe catacombe ebraiche sono situate sulla collina della Maddalena, in una zona periferica di Venosa. Datate tra il III e il VII secolo d.C. secondo la documentazione epigrafica, furono scoperte nel 1853 e divennero oggetto di studio sistematico a partire dal 1974, grazie anche all'opera di Cesare Colafemmina. Sono composte da una serie di corridoi lungo i quali si possono ammirare sepolture e iconografie ebraiche. Accanto a tali catacombe, vi \u00e8 un'altra struttura che ospita quelle cristiane, costituendo una testimonianza di convivenza pacifica tra ebrei e cristiani.\nArea archeologica di Notarchirico.\nScoperta nel 1979, \u00e8 situata nella periferia di Venosa, \u00e8 costituita da reperti risalenti all'era paleolitica (tra 600.000 e 300.000 anni fa). Si trovano resti di animali di grossa taglia come elefanti, bisonti e rinoceronti. Di tracce umane \u00e8 stato scoperto un femore di femmina adulta della specie Homo Erectus. Inoltre, \u00e8 stata rinvenuta una sequenza stratigrafica composta da oltre undici livelli riferibili al Paleolitico inferiore e databili tra 600.000 e 300.000 anni fa.\nL'Anfiteatro romano.\nCostruito tra il I e il II secolo d.C., \u00e8 stato privato di molte opere e ornamenti, attualmente collocati in altri monumenti di Venosa (molti furono sfruttati per erigere la Chiesa Incompiuta). Il primo scavo fu commissionato dai Borboni nel XIX secolo, dove furono trovati una serie di bronzi, monete, terrecotte ma, per abbandono, i ruderi furono risotterrati. Solamente nel 1935 fu riportato il tutto alla luce. L'Anfiteatro romano ha una forma ellittica, su tre piani, in parte costruiti fuori terra e in parte realizzati tagliando a terrazze il terreno in cui sorge. L'asse maggiore misura 70\u00a0m mentre l'asse minore 40\u00a0m. Esaminando questi dati, si ritiene che questa struttura accogliesse a suo tempo circa diecimila spettatori. Il livello pi\u00f9 basso \u00e8 quello dell'arena, ove si trova la terrazza del \"podio\" per i personaggi importanti. Vi sono altri due livelli, sostenuti da tre ambulacri concentrici: il primo livello detto \"ima cavea\", il secondo \"media cavea\" e il terzo \"summa cavea\".\nSociet\u00e0.\nEtnie e minoranze straniere.\nGli stranieri regolari sono 389 (160 maschi e 209 femmine) pari al 3,21% della popolazione venosina. Le principali comunit\u00e0 rappresentate sono le seguenti:\nLingue e dialetti.\nLa parlata locale ha diversi tratti in comune con i dialetti del nord della Puglia, sebbene mantenga delle proprie peculiarit\u00e0. Una rilevante caratteristica \u00e8 la pronuncia indistinta delle vocali finali e, spesso, anche di quelle interne. La vocale \"i\" accentata viene pronunciata con un suono indistinto tra \"e\" e \"i\", ad esempio \"viul\u00e8ine\" (violino), mentre la \"o\", in molte parole, viene emessa con il suono di una \"u\" aperta, ad esempio \"monn\" (mondo). Come molti dialetti meridionali, la lenizione \u00e8 una delle peculiarit\u00e0 fonologiche del dialetto venosino, che trasforma la \"c\" in \"g\" (\"en gam\u00e9ine\" = in cammino), la \"p\" in \"b\" (\"camb\u00e0ne\" = campana) e la \"t\" in \"d\" (\"fund\u00e0ne\" = fontana).\nIn molti vocaboli la \"d\" viene sostituita dalla \"r\", come \"Run\u00e0te\" (Donato), la \"l\" dalla \"u\", se seguita dalla \"c\" palatale, vedi \"sauz\u00e9izze\" (salsiccia), e la geminata \"ll\" in \"dd\", \"cang\u00ecdde\" (cancello). Il dialetto locale comprende vari termini di origine latina come \"cr\u00e0ie\" (domani), che deriva dalla parola latina \"cras\"; \"accatt\u00e0\" (comprare) da adcaptare; \"abbusck\u00e0\" (guadagnare) da buscar. Altri derivano dalla lingua greca come \"att\u00e0ne\" (padre) da att\u00e0 o \"l\u00e0ghene\" (tipo di tagliatella larga e corta) da l\u00e0ganon, in greco pasta a sfoglia, mentre altri ancora provengono dalla lingua francese come \"a cc\u00e8re\" (di fronte), dal termine antico chiere.\nTipici detti e proverbi:\nRifiuti.\nA Venosa \u00e8 presente una discarica per rifiuti solidi urbani, locata in Notarchirico, che viene utilizzata da circa 25 comuni dell'area nord della Basilicata. Per quanto riguarda la raccolta differenziata, Venosa nel 2009 ha raggiunto il 12,121%.\nCultura.\nIstruzione.\nBiblioteche.\n\u00c8 presente anche una biblioteca comunale, situata nel Castello.\nScuole.\nSono presenti numerose scuole, da asili a scuole secondarie di secondo grado, usate da tutta la zona del Melfese. Numerose sono le scuole dell'infanzia come anche gli asili nido, privati e pubblici. Ci sono due scuole primarie, \"Luigi la Vista\" e \"San Giovanni XXIII\", situate rispettivamente in via Roma e Piazza de Bernardi. Nella prima si formano tra un minimo di una classe e un massimo di tre, mentre per la seconda fra tre e cinque classi, con una media tra sei e otto classi per entrambe. La scuola La Vista, \u00e8 a tempo pieno, e si effettua la mensa, mentre la scuola San Giovanni XXIII, \u00e8 a tempo ridotto ed \u00e8 la pi\u00f9 antica della citt\u00e0, essendo stata costruita durante il governo di Mussolini, infatti \u00e8 presente una 'M' sul tetto. Recentemente \u00e8 stata ristrutturata e adeguata alle nuove norme. Due sono anche le scuole secondarie di secondo grado, \"Giovanni Battista De Luca\", situata in Via Appia, e la scuola \"Don Bosco\", in Via Melfi. Da qualche anno sono unite sotto la sede di Via Appia. Questa \u00e8 stata costruita intorno agli anni sessanta.Nel corso degli anni ci sono stati diversi spostamenti. Nel 2011, sono state unite la scuole primarie, medie e alcune dell'infanzia in un Istituto Comprensivo. Infine ci sono numerose scuole secondarie di secondo grado, quella pi\u00f9 recente \u00e8 il Liceo Scientifico, ottenuto con delle firme da parte dei cittadini. Le lezioni si svolgono nel Liceo Classico Quinto Orazio Flacco e il liceo musicale che \u00e8 attivo dal 2015. Presenti anche una Ragioneria, scuola Professionale, scuola Geometra, il Biotecnologico (tutte e quattro nello stesso edificio) e l'IPSIA.\nMusei.\nMuseo archeologico.\nInaugurato nel 1991 e ubicato nel Castello Aragonese, il museo archeologico contiene svariati reperti di diverse civilt\u00e0 ed epoche storiche. Si apre con una sezione dedicata alla preistoria, ove sono custodite testimonianze che vanno dal Paleolitico inferiore all'et\u00e0 del Bronzo. Contiene altre cinque sezioni, che vanno dalla fase preromana al periodo normanno. Tra i reperti pi\u00f9 distintivi sono da citare la \"Testa di Diadumeno\" (appartenente a una statua perduta, nonch\u00e9 una copia di Diadumeno di Policleto); un frammento della Tabula Bantina, lastra in bronzo con testi legislativi scritti in osco e un \"askos\" (vaso schiacciato di origine greca) a decorazione policroma rinvenuto a Lavello.\nMuseo del territorio\nAllestito nella Foresteria dell'Abbazia del Santissima Trinit\u00e0, raccoglie materiale prezioso per lo studio e la conoscenza del territorio di Venosa. Oltre a reperti lapidei appartenenti all'antica Abbazia e a un plastico che riproduce l'intero complesso abbaziale, espone i risultati di una lunga e articolata ricerca condotta dalla Soprintendenza per i Beni Architettonici e Paesaggistici della Basilicata con la collaborazione dell'Archivio di Stato di Potenza.\nCinema.\nVenosa \u00e8 stata scelta come ambientazione dei film:\nCucina.\nVenosa, assieme ad altri comuni del Vulture-Melfese come Genzano di Lucania, Barile, Melfi, Rionero, Acerenza, Ripacandida e Rapolla, produce l'Aglianico del Vulture, vino di pregiata qualit\u00e0 che ha ricevuto il marchio DOC il 18 febbraio 1971 ed \u00e8 considerato uno dei migliori vini rossi italiani. Il vitigno fu portato in Italia dai coloni greci e i Romani lo sfruttarono per produrre il vino Falerno. Venosa ha anche ospitato diverse edizioni dell'Aglianica, manifestazione vinicola a livello nazionale che promuove il prodotto locale (altri comuni ove si tiene l'evento sono Rionero, Barile e Melfi). Rinomato \u00e8 anche l'olio extravergine, prodotto anch'esso in altre zone del Vulture, il quale si fregia del marchio DOP per decreto ministeriale del 25 marzo 2005. Venosa ha anche dei piatti tipici:\nEconomia.\nAgricoltura.\nImportante per l'economia locale \u00e8 la presenza di numerosi ed estesi vigneti e quindi la produzione del noto vino Aglianico del Vulture. A Venosa \u00e8 presente un'importante cantina sociale, una tra le pi\u00f9 rinomate aziende vinicole del Mezzogiorno.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, legate alla cultura contadina e pastorale. Queste attivit\u00e0, ben lungi dallo scomparire stanno invece rifiorendo, e si distinguono per la lavorazione della paglia e vimini, oltrech\u00e9 per l'arte della ceramica, della porcellana e della terracotta.\nInfrastrutture e trasporti.\nFerrovie.\nLa citt\u00e0 di Venosa ha una propria stazione ferroviaria, sulla linea Rocchetta Sant'Antonio-Gioia del Colle.\nAmministrazione.\nGemellaggi.\nVenosa \u00e8 gemellata con:\nSport.\nLe attivit\u00e0 sportive pi\u00f9 rappresentative del comune di Venosa sono il calcio e la pallavolo. L'AC Horatiana Venosa \u00e8 una squadra di calcio fondata nel 1989, retrocessa nell'Eccellenza regionale al termine del Campionato di Serie D 2007-2008 e fallita lo stesso anno. Dal 2017 il Venosa milita in Promozione. Disputa le gare interne allo stadio Michele Lorusso. Esisteva anche, fino al 2017, il Venusia Calcio che militava in Seconda Categoria.\nPer il calcio a 5 vi sono le associazioni sportive dilettantistiche Essedisport Venosa e Flacco Venosa.\nLa prima, fondata nel 2009 come societ\u00e0 di futsal e di podisti, milita in C1 da sei anni dopo aver vinto una Coppa Batta C2, un campionato di C2, un campionato juniores (unica squadra lucana a disputare le final-eight nazionali), una coppa fair play serie D e una allievi. Gioca le proprie gare casalinghe al PalaEssedi. Annualmente organizza tornei, campi estivi e una maratona cittadina.\nLa seconda, fondata nei primi anni 2000, milita da sempre in C2 e fu la prima del Vulture-Melfese ad avere una sezione giovanile. Ha una squadra femminile che ha disputato varie volte i play-off per la serie A. Disputa le proprie partite al PalaFlacco (la palestra del liceo Q. Orazio Flacco). \u00c8 inoltre molto attiva nel sociale e collabora con Emergency.\nIn passato esistevano altre squadre di calcio a 5 come: A.S.D. D.E.B.AL Sport, che dal 2007 organizzava il torneo federale \"Champions a 5\", il \"Sacro Cuore\", il \"Tulipano Venosa\", il Venosa Calcio a 5 e la Masve calcio a 5, mai andate oltre alla serie C2.\nPer quanto riguarda la pallavolo, a Venosa sono presenti tre societ\u00e0 sportive: \"ASD Venosa Volley\", \"Pallandia Volley Venosa\" e \"ASD Pallavolo Venosa\".\nIl tennis \u00e8 rappresentato dalla societ\u00e0 \"Circolo Tennis Venosa\".\nImpianti sportivi.\nA Venosa \u00e8 presente lo stadio comunale \"Michele Lorusso\", ubicato accanto alla via Appia e dotato di un campo di erba sintetica, con capienza totale di 1.300 posti a sedere, ove 800 sono nella tribuna coperta e 500 negli spalti scoperti.\nInoltre sono presenti altri impianti sportivi: una pista di atletica leggera (dove sono stati realizzati due primati nazionali), il palazzetto dello sport polifunzionale \"PalaEssedi\" e il crossodromo \"Carpe Diem\"."}
{"id": "1557424", "revid": "767487", "url": "https://it.wikipedia.org/wiki?curid=1557424", "title": "Cantone di Alajuela", "text": " \nIl cantone di Alajuela \u00e8 un cantone della Costa Rica facente parte della provincia omonima.\nIl territorio a nord del capoluogo \u00e8 costituito da una striscia di terra della Cordigliera Vulcanica Centrale, al confine con la Provincia di Heredia, tra il Vulcano Po\u00e1s ed il Vulcano Barva. Il confine occidentale del cantone \u00e8 solcato per la maggior parte dal percorso del R\u00edo Po\u00e1s. A sud del capoluogo il cantone termina alla confluenza del R\u00edo Grande con il R\u00edo Virilla.\nGeografia antropica.\nSuddivisioni amministrative.\nIl cantone \u00e8 suddiviso in 14 distretti:\nStoria.\nIl cantone \u00e8 stato menzionato per la prima volta in un decreti del 7 dicembre 1848.\nEconomia.\nL'agricoltura della zona \u00e8 basata sulla coltivazione di caff\u00e8, fragole e piante ornamentali."}
{"id": "1557425", "revid": "1216132", "url": "https://it.wikipedia.org/wiki?curid=1557425", "title": "Bassano (Alberta)", "text": "Bassano \u00e8 una cittadina (\"town\") canadese della provincia dell'Alberta. Nel 2006 la sua popolazione era di 1345 abitanti. \u00c8 situata 140 km a Est di Calgary e 160 km a Nord-Ovest di Medicine Hat lungo l'autostrada trans-canadese."}
{"id": "1557432", "revid": "112665750", "url": "https://it.wikipedia.org/wiki?curid=1557432", "title": "Tokimeki Memorial Girl's Side", "text": " \u00e8 un simulatore di appuntamenti destinato al pubblico femminile, pubblicato dalla Konami per PlayStation 2 il 20 giugno 2002. In seguito \u00e8 stato anche convertito per Nintendo DS col titolo Tokimeki Memorial Girl's Side: 1st Love il 15 febbraio 2007. Nella versione per Nintendo DS sono stati apportati anche alcuni cambiamenti ed aggiunto un nuovo personaggio (\"Jin Tendo\"). Ha avuto un sequel chiamato \"\".\nNonostante la serie di Tokimeki Memorial fosse stata inizialmente pensata per un pubblico maschile, si pens\u00f2 di sviluppare un gioco con protagonista una ragazza in cerca di un fidanzato, da scegliere fra i vari ragazzi del gioco. Alcune modifiche sono state apportare al gameplay, affinch\u00e9 fosse pi\u00f9 appetibile per il pubblico femminile. Infatti il giocatore (o meglio la giocatrice), pu\u00f2 comprare vestiti e fare shopping nei giorni liberi, e cambiare l'aspetto del proprio personaggio di giorno in giorno. Inoltre oltre ai ragazzi \"conquistabili\", ci sono anche alcuni personaggi femminili che possono diventare la migliore amica della giocatrice, con cui si pu\u00f2 studiare insieme, uscire per una passeggiata, ecc. Inoltre questi personaggi possono diventare anche rivali in amore della giocatrice."}
{"id": "1557433", "revid": "110157", "url": "https://it.wikipedia.org/wiki?curid=1557433", "title": "Vulture\u0219ti (Olt)", "text": "Vulture\u015fti \u00e8 un comune della Romania di 2.501 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 4 villaggi: Dienci, Valea lui Alb, Vl\u0103ng\u0103re\u0219ti, Vulture\u0219ti."}
{"id": "1557436", "revid": "85405", "url": "https://it.wikipedia.org/wiki?curid=1557436", "title": "Maria di Tver", "text": ""}
{"id": "1557441", "revid": "2014155", "url": "https://it.wikipedia.org/wiki?curid=1557441", "title": "Maria Francesca di Braganza", "text": "Famiglia d'origine.\nSuo padre era il re Giovanni VI del Portogallo (1767-1826), figlio della regina Maria I del Portogallo, la decima principessa del Brasile e di suo marito Pietro III del Portogallo, principe consorte; sua madre era la regina Carlotta Gioacchina di Borbone-Spagna (1775-1830), figlia primogenita del re Carlo IV di Spagna e della regina Maria Luisa di Borbone-Parma.\nVenne educata nella conservatrice corte di Lisbona e, con il resto della famiglia reale portoghese, si rec\u00f2 in esilio in Brasile durante l'occupazione del Portogallo delle truppe dell'esercito di Napoleone Bonaparte.\nMatrimonio.\nMaria Francesca spos\u00f2, il 4 settembre del 1816 a Cadice, l'infante di Spagna e suo zio materno, Carlo Maria Isidoro di Borbone-Spagna (1788-1855), figlio del re Carlo IV di Spagna e della regina Maria Luisa di Borbone-Parma.\nDal matrimonio nacquero tre figli:\nMaria Francesca mor\u00ec nel 1834 e venne sepolta a Gosport, in Inghilterra.\nSuo marito si rispos\u00f2 nel 1838 con la sorella maggiore di Maria Francesca: Maria Teresa di Braganza."}
{"id": "1557442", "revid": "287204", "url": "https://it.wikipedia.org/wiki?curid=1557442", "title": "Borough di Bristol Bay", "text": "Il borough di Bristol Bay, in inglese \"Bristol Bay Borough\", \u00e8 un borough dello stato dell'Alaska, negli Stati Uniti. La popolazione al censimento del 2000 era di 1.258 abitanti. Il capoluogo \u00e8 Naknek.\nGeografia fisica.\nIl borough si trova nella parte sud-occidentale dello stato. Lo United States Census Bureau certifica che la sua estensione \u00e8 di 2.300 km\u00b2, di cui 992 km\u00b2 coperti da acque interne.\nCentri abitati.\nNel borough di Bristol Bay non vi sono comuni ma solo 3 census-designated place. Uno di questi \u00e8 il capoluogo Naknek, un altro, King Salmon, \u00e8 il capoluogo del confinante Borough di Lake and Peninsula."}
{"id": "1557447", "revid": "78273", "url": "https://it.wikipedia.org/wiki?curid=1557447", "title": "Rivoluzione Inglese", "text": ""}
{"id": "1557450", "revid": "125493950", "url": "https://it.wikipedia.org/wiki?curid=1557450", "title": "Paride ed Elena", "text": "Paride ed Elena \u00e8 un'opera lirica di Christoph Willibald Gluck su libretto di Ranieri de' Calzabigi rappresentata per la prima volta come \"Parid und Helena\" al Burgtheater di Vienna, il 3 novembre 1770. L'opera era dedicata al duca portoghese Giovanni di Braganza. \u00c8 la terza opera della riforma gluckiana dopo \"Orfeo ed Euridice\" e \"Alceste\".\nGenesi e temi dell'opera.\n\u00c8 il terzo ed ultimo frutto della collaborazione di Gluck e Ranieri de' Calzabigi e presenta caratteristiche del tutto dissimili dai due precedenti lavori. In \"Orfeo ed Euridice\" ed \"Alceste\" i caratteri sia dei personaggi che dei valori proposti sono spiccatamente marcati, forti; qui invece questa caratterizzazione forte manca. In tutte e tre le opere si parla di unioni amorose, ma nelle prime due \u00e8 la fedelt\u00e0 coniugale il fulcro della vicenda, mentre nell'ultima \u00e8 l'amore inteso come \"Eros\" nella sua massima esaltazione, contrapposto all\u2019\"Agape\", quest'ultimo descritto, in parole povere, come \"amore disinteressato\". Avviene dunque uno spostamento dal tema simbolico al tema umano, forse anche qui con un germe del romanticismo, ma prematuro e appena abbozzato.\nCalzabigi aveva una particolare predilezione per il poeta Ovidio e da questo, e dalla famosa \"Ars amatoria\", aveva ricevuto molta influenza per quest'opera. Nel dettaglio vi era una serie di elegie che egli era convinto fossero opera autentica del poeta, ma sono quasi certamente frutto di altre mani, magari ad esso vicine: si trattava di composizioni che narravano degli scambi epistolari tra Paride ed Elena (infatti uno scambio epistolare avviene anche nel dramma). Inoltre \u00e8 il personaggio di Paride a risentire pi\u00f9 di tutto il resto di questa influenza latina: egli \u00e8 gaudente e languido, mentre Elena si mostra in termini del tutto opposti, molto pi\u00f9 robustamente fiera e portatrice di una stretta moralit\u00e0 dell'epoca romana. Ad un confronto con i caratteri descritti da Omero, questa contrapposizione non si riscontra affatto.\nLa prefazione di Gluck.\nCi\u00f2 viene espresso chiaramente nella prefazione dell'opera, firmata da Gluck (anche se sappiamo che \u00e8 in realt\u00e0 Calzabigi a parlare, come per \"Alceste\").\nCommento.\nDalle parole dell'autore scopriamo indizi interessanti sulla realizzazione dell'opera. In questa prefazione vi \u00e8 un riscontro immediato di quella ricerca del \u201cbello\u201d e del \u201cvero\u201d che propugnavano i due autori, espressa a chiare parole: \nViene poi sottolineata la funzione della musica, che dev'essere controllata dal compositore con grande abilit\u00e0, a rischio di far continuare la pessima pratica musicale che si cercava di superare. D'altra parte, l'attenzione del musicista per gli arrangiamenti e le sottolineature del testo potevano potenziare davvero la percezione del dramma: \nInfine troviamo una vera e propria ammissione per quanto riguarda la collocazione, in relazione alle precedenti, di quest'opera, la quale \nAddirittura vi \u00e8 una presa di coscienza quasi premonitrice sugli scarsi risultati e sviluppi di quest'ultimo lavoro: \nNon si riscontrano, quasi per nulla, particolari colorature, ma piuttosto una certa rigorosit\u00e0 bench\u00e9 vi sia una novit\u00e0, rispetto al passato, che \u00e8 da notare: l'abolizione dei forme chiuse, il che denota invece una maggiore flessibilit\u00e0 di struttura. L'ouverture anticipa l'atmosfera del dramma, com'\u00e8 auspicato nella prefazione dell\"'Alceste\", ma impiega anche musica che verr\u00e0 sentita nel corso dell'opera. Per quanto riguarda i contenuti vi \u00e8 implicitamente la rappresentazione della bipolarit\u00e0 tra Europa e Asia: la rude barbarie spartana, descritta dalla fermezza del canto di Elena, si contrappone alla bellezza e dolcezza asiatiche, rappresentata dal canto armonioso di Paride.\nTrama dell'opera.\nIl taglio \u00e8 in cinque atti \u2013 il che pu\u00f2 sicuramente gi\u00e0 indicare parte dell'indirizzamento al periodo francese di Gluck\u00a0\u2013 e la vicenda si mostra esile e priva di avvenimenti di rilievo: Paride giunge nel Peloponneso per ottenere, come promesso dalla dea Venere, i favori amorosi della bella Elena, regina di Sparta.\nDa notare che nel dramma Elena \u00e8 promessa sposa di Menelao e non gi\u00e0 moglie: questo accorgimento venne adottato prudentemente dagli autori per non incorrere nella censura dell'imperatrice Maria Teresa che non avrebbe tollerato un'offesa al pubblico pudore tramite l'esaltazione di una storia adulterina.\nAccompagna il racconto, quasi da narratore esterno, il dio Amore, sotto lo pseudonimo di Erasto, che fa da intermediario e accende la scintilla tra i due giovani.\nIn sostanza il dramma narra del corteggiamento di Paride verso Elena, il primo rifiuto di questa e il successivo abbandono alla passione, grazie all'azione di Amore, e l'intervento finale di Pallade \u2013 la dea Atena \u2013 che preannuncia la guerra e l'incendio di Troia. Oltre a questo l'opera \u00e8 condita da alcuni balli e interventi del coro: fra questi il balletto nel primo atto che mostra lo sbarco dei troiani e una danza, nel terzo atto, definita nella partitura \u201cAria per i atleti\u201d, nella quale Elena organizza a palazzo una dimostrazione degli esercizi ginnici degli atleti greci e prega Paride di premiare i migliori. Nella parte che tratta del corteggiamento vi si riscontrano evidenti elementi comici, segno che quel genere stava insinuandosi sempre di pi\u00f9 nelle volutt\u00e0 artistiche degli autori drammatici di quegli anni.\nOccorre rilevare che i personaggi sono tutti interpretati da voci bianche, soprani: nella prima rappresentazione, in particolare, troviamo Katharine Schindler nella parte di Elena, il castrato Giuseppe Millico in quella di Paride e, per i ruoli minori vi erano Teresa Kurz, moglie del comico viennese Kurz-Bernardon, nella parte di Amore-Erasto e Gabriella Tagliaferri in quella di Pallade. Jean-Georges Noverre era il coreografo e Alessio Contini lo scenografo."}
{"id": "1557455", "revid": "287204", "url": "https://it.wikipedia.org/wiki?curid=1557455", "title": "Borough di Denali", "text": "Il borough di Denali, in inglese \"Denali Borough\", \u00e8 un borough dello stato dell'Alaska, negli Stati Uniti. La popolazione al censimento del 2000 era di 1.893 abitanti. Il capoluogo \u00e8 Healy.\nGeografia fisica.\nIl borough si trova nella parte centrale dello stato. Lo United States Census Bureau certifica che la sua estensione \u00e8 di 33.087 km\u00b2, di cui 65 km\u00b2 coperti da acque interne.\nCentri abitati.\nNel borough di Denali vi sono 1 comune (\"city\") e 4 census-designated place."}
{"id": "1557459", "revid": "767487", "url": "https://it.wikipedia.org/wiki?curid=1557459", "title": "Casse rurali", "text": "Le casse rurali sono state cooperative di credito per i piccoli agricoltori.\nStoria.\nIn Italia si diffusero a partire dalla fine del XIX secolo ad opera di Leone Wollemborg. La sua iniziativa fu sostenuta soprattutto dai parroci di campagna: il che costitu\u00ec all'epoca uno dei rari esempi di collaborazione tra classi sociali e posizioni ideologiche diverse, accomunati dal desiderio di venire incontro alla popolazione rurale, afflitta da grande povert\u00e0, e del clero di campagna. Si richiamavano alle banche tedesche ideate da Friedrich W. Raiffeisen che si basavano sull'auto-aiuto tra soggetti che altrimenti non avrebbero potuto avere accesso al credito bancario. Dopo poco tra la componente liberale e quella cattolica sorsero dei dissapori e le casse vennero rifondate solo dalla componente cattolica. L'anima di queste iniziative fu il sacerdote don Cerutti.\nConcentrate inizialmente nel Veneto (la prima cassa italiana fu fondata a Loreggia nel 1883) ed in Sicilia esse comportavano la responsabilit\u00e0 solidale e illimitata dei soci nei confronti dei terzi e concedevano prestiti a piccoli proprietari terrieri, fittavoli e coloni. La loro attivit\u00e0 rimase per molti anni di ridotte dimensioni ma esse consentirono l'accesso al credito agrario a centinaia di migliaia di contadini. Accanto alle casse rurali di matrice cattolica all'inizio del '900 furono fondate varie casse agrarie laiche. Con il passare degli anni si diffusero sull'intero territorio nazionale, compreso il Mezzogiorno.\nNel 1936 la legge bancaria voluta dal fascismo impose a tutte le casse di assumere la denominazione di casse rurali ed artigiane. Una particolare importanza assunse l'istituto centrale ICCREA.. Negli anni '60 si trasformarono in banche di credito cooperativo, conservando solo pochi elementi originari (ad esempio il voto capitario e il forte radicamento sul territorio) e diventando per molti aspetti simili alle banche di credito ordinario. Tuttora in Alto Adige le 48 Raiffeisen Kasse, tutte autonome, e le 41 equivalenti in Trentino usano nella denominazione in lingua italiana il termine \"casse rurali\"."}
{"id": "1557460", "revid": "98720", "url": "https://it.wikipedia.org/wiki?curid=1557460", "title": "Curve ellittiche", "text": ""}
{"id": "1557466", "revid": "767487", "url": "https://it.wikipedia.org/wiki?curid=1557466", "title": "Floyd Hamilton", "text": "Hamilton lavor\u00f2 per la compagnia criminale \"Bonnie &amp; Clyde\", di Clyde Barrow e Bonnie Parker, conducendo una serie di crimini; scoperto, Hamilton fu arrestato e mandato ad Alcatraz nel 1934, quando Barrow e Parker, anch'essi scoperti dalle forze dell'ordine, furono condannati a morte.\nIl 13 aprile 1943, Floyd Hamilton con James Boarman, Harold Brest, Fred Hunter e altri tre carcerati, tentarono di scappare da Alcatraz. Boarman, Brest e altri due carcerati furono uccisi dalle guardie di vedetta. Mentre Hamilton era in acqua, perdeva molto sangue, a causa un precedente incidente; riport\u00f2 diverse ferite sul corpo tanto che non riusc\u00ec pi\u00f9 a nuotare. Hunter decise di abbandonare la fuga e ne approfitt\u00f2 per portare con s\u00e9 l'ormai morente Hamilton, nascondendolo in una grotta dell'isola. Hunter fu ripreso, mentre il cadavere di Hamilton fu ritrovato il giorno dopo."}
{"id": "1557467", "revid": "767487", "url": "https://it.wikipedia.org/wiki?curid=1557467", "title": "Kolekcija hitova", "text": "Kolekcija hitova \u00e8 una raccolta di successi ed altri brani famosi della cantante pop / rock / dance / disco serba Bebi Dol, pubblicata nel 1999, su etichetta PGP (una delle principali della ex-Iugoslavia, distribuita dalla Taped Pictures e dalla RTS), dopo il grande successo ottenuto da \"Ritam srca\", il secondo album solista dell'artista, uscito nel 1995, estremamente popolare in tutti i paesi della ex-Iugoslavia (nonostante esistessero gi\u00e0 5 stati separati ed altrettanti mercati discografici, con spazi esclusivamente riservati agli artisti locali).\nLa collection, oltre a riproporre 8 delle 9 tracce del secondo album - tranne \"Rudi (Se budi)\", il remix che ne costituiva il brano di chiusura - comprende anche altri singoli e pezzi sciolti della cantante, cantati sia in serbo che in inglese (delle 18 tracce che compongono la track listing, 15 sono in serbo e 3 in inglese), tra cui \"How good not to love\" (singolo del 1986, cosiddetto \u00abspoken\u00bb, consistente cio\u00e8 in un lungo ed intenso parlato), \"Super boy\" (cantata in serbo, nonostante il titolo in inglese), i due pezzi orientaleggianti \"Mustafa\" (singolo di debutto e \u00abDisco dell'anno\u00bb nel 1980) e \"In\u0161alah\", nonch\u00e9 le versioni originali di \"Rudi\" e \"Brazil\". Quanto a queste ultime due canzoni, il remix della prima, \"Rudi (Se budi)\", come accennato, \u00e8 l'unico brano qui omesso dal secondo album \"Ritam srca\", mentre della seconda, presentata all'Eurovision Song Contest del 1991, ultima canzone proposta da un'artista della Iugoslavia ancora unita, compare nella raccolta anche il remix del 1995, con il nuovo titolo di \"Brazil (Bum bum bum, je je je)\", anch'esso gi\u00e0 in \"Ritam srca\".\nIn una recente compilation di musica prevalentemente dance, diretta soprattutto ai DJ e, in genere, adatta ad essere ballata in discoteca, uscita in Italia alla fine del 2007, pubblicizzata anche in TV, \u00e8 possibile udire un breve estratto di \"Baby love\", un vecchio successo di Bebi Dol, inserito anche nella raccolta del 1999, che, contenendo, come accennato, l'intero album \"Ritam srca\", include anche, oltre alla title-track di quest'ultimo, una dance scatenata con campionamenti e cori multistrato, anche le due illustri cover, perfettamente adattate in lingua serba, di \"Take a bow\" di Madonna (diventata \"Pokloni se\") e del classico \"Over the rainbow\" (letteralmente tradotta in \"Iznad duge\"), che, pi\u00f9 tranquille e rilassate, costituiscono dei veri e propri momenti di riflessione, personale e sull'amore, la prima, globale e sul mondo, la seconda."}
{"id": "1557470", "revid": "110157", "url": "https://it.wikipedia.org/wiki?curid=1557470", "title": "Borough di Fairbanks North Star", "text": "Il borough di Fairbanks North Star, in inglese \"Fairbanks North Star Borough\", \u00e8 un borough dello stato dell'Alaska, negli Stati Uniti. La popolazione al censimento del 2000 era di abitanti. Il capoluogo \u00e8 Fairbanks.\nIn questo borough si trova la base militare di Fort Wainwright.\nGeografia fisica.\nIl borough si trova nella parte centro-settentrionale dello stato. Lo United States Census Bureau certifica che la sua estensione \u00e8 di , di cui coperti da acque interne.\nCentri abitati.\nNel borough di Fairbanks North Star vi sono 2 comuni (\"city\") e 9 census-designated place."}
{"id": "1557472", "revid": "767487", "url": "https://it.wikipedia.org/wiki?curid=1557472", "title": "Rolf Kasparek", "text": "Biografia.\nNel 1976 fonda i Running Wild, band speed metal di cui \u00e8 cantante e chitarrista, nonch\u00e9 unico compositore.\nNel 2009 apr\u00ec un progetto di nome Toxic Taste e fece anche un cd Toxication ma nessun live al riguardo anche perch\u00e9 \u00e8 l'unico membro di questo progetto, in seguito nel 2013 sviluppa con Peter Jordan il progetto Giant X con uscita dell album I ."}
{"id": "1557474", "revid": "122529403", "url": "https://it.wikipedia.org/wiki?curid=1557474", "title": "Jordan EJ13", "text": "La Jordan EJ13 \u00e8 una monoposto di Formula 1 prodotta dal team Jordan, che corse il Campionato mondiale di Formula 1 2003. Progettata da Gary Anderson e guidata da Giancarlo Fisichella e Ralph Firman fu l'ultima vettura della scuderia irlandese a cogliere una vittoria in Formula 1.\nPreparazione della stagione.\nAl termine della stagione 2002 la Jordan perse la fornitura ufficiali dei motori Honda e il suo sponsor principale, ragion per cui la squadra irlandese pot\u00e9 disporre di un budget non superiore ai 70 milioni di dollari. Furono quindi effettuati molti esuberi di tecnici e il progettista Anderson si ritrov\u00f2 in difficolt\u00e0 nel costruire la vettura. Alla progettazione parteciparono anche Niccol\u00f2 Petrucci ed Henri Durand che si occuparono dello sviluppo aerodinamico. Eddie Jordan, inoltre, fece aderire la propria scuderia all'opzione Heathrow nel tentativo di limitare i costi.\nSul fronte dei piloti venne confermato Giancarlo Fisichella, dopo che, nei mesi invernali, il suo nome era stato accostato alla Sauber, mentre Takuma Sat\u014d fu sostituito da Ralph Firman, anche grazie all'intercessione dello sponsor principale Benson &amp; Hedges.\nSviluppo.\nProgettata da Gary Anderson, la Jordan EJ13 era una vettura abbastanza convenzionale e riprendeva molte delle soluzioni adottate gi\u00e0 nel precedente modello. Si tratt\u00f2, per\u00f2, di una monoposto estremamente inaffidabile e poco competitiva, se si esclude un acuto in Brasile in condizioni particolari. I problemi maggiori capitarono a Fisichella che fu pi\u00f9 volte costretto al ritiro. Inoltre anche nel giro singolo le vetture della scuderia irlandese non fornivano buone prestazioni, con i piloti spesso costretti a schierarsi a met\u00e0 della griglia di partenza. Anche i motori Ford, rispetto agli Honda utilizzati fino alla stagione precedente, non davano una buona affidabilit\u00e0.\nPerci\u00f2 la Jordan ritenne che era meglio pensare al 2004 e iniziare a progettare una vettura migliore.\nCarriera agonistica.\nI test.\nIl termine dell'accordo di fornitura dei motori con la Honda mise in seria difficolt\u00e0 il team irlandese che svolse pochi test prima dell'inizio della stagione. In tutto i due piloti accumularono 4.358 chilometri di prove, la maggior parte dei quali furono percorsi da Fisichella."}
{"id": "1557478", "revid": "287204", "url": "https://it.wikipedia.org/wiki?curid=1557478", "title": "Borough di Haines", "text": "Il borough di Haines, in inglese \"Haines Borough\", \u00e8 un borough dello stato dell'Alaska, negli Stati Uniti. La popolazione al censimento del 2000 era di 2.392 abitanti. Il capoluogo \u00e8 Haines.\nGeografia fisica.\nIl borough si trova nella parte sud-orientale dello stato. Lo United States Census Bureau certifica che la sua estensione \u00e8 di 7.059 km\u00b2, di cui 1.054 km\u00b2 coperti da acque interne.\nCentri abitati.\nNella borough di Haines vi sono 6 census-designated place."}
{"id": "1557484", "revid": "287204", "url": "https://it.wikipedia.org/wiki?curid=1557484", "title": "Borough di Ketchikan Gateway", "text": "Il borough di Ketchikan Gateway, in inglese \"Ketchikan Gateway Borough\", \u00e8 un borough dello stato dell'Alaska, negli Stati Uniti. La popolazione al censimento del 2000 era di 14.070 abitanti. Il capoluogo \u00e8 Ketchikan.\nGeografia fisica.\nIl borough si trova nella parte sud-orientale dello stato. Lo United States Census Bureau certifica che la sua estensione \u00e8 di 4.543 km\u00b2, di cui 1.349 km\u00b2 coperti da acque interne.\nCentri abitati.\nNel Borough di Ketchikan Gateway vi sono 2 comuni (\"city\")."}
{"id": "1557485", "revid": "15756", "url": "https://it.wikipedia.org/wiki?curid=1557485", "title": "Annie Besant", "text": "Nata da una famiglia anglo-irlandese, perse il padre a cinque anni e fu educata privatamente. Fu un'accanita lettrice di testi filosofici, letture che svilupparono in lei domande metafisiche e spirituali, divenendo allo stesso tempo consapevole della condizione in cui versava la classe operaia. Giovane donna di ceto medio sembr\u00f2 in un primo momento non aver altro futuro che il matrimonio. Nel dicembre del 1867 spos\u00f2 il pastore anglicano Frank Besant, con il quale ebbe due figli, ma le opinioni sempre pi\u00f9 anti-religiose di Annie la condussero ad una separazione legale gi\u00e0 nel 1873.\nInizi\u00f2 una carriera politica fondandosi sul libertarismo, il femminismo, la libert\u00e0 di pensiero e il laicismo; divenne un'oratrice di primo piano per la National Secular Society (NSS) ed una saggista. Strinse un'amicizia - che sfoci\u00f2 in amore con l'attivista e propagandista dell'ateismo Charles Bradlaugh. Nel 1877 vennero perseguiti per aver aiutato a far pubblicare un opuscolo sulla contraccezione di Charles Knowlton: processati e condannati a sei mesi di prigione per \"oscenit\u00e0\", il verdetto venne per\u00f2 annullato per un vizio di forma. Lo scandalo rese entrambi famosi e Bradlaugh fu eletto nel 1880 parlamentare per la circoscrizione di Northampton. Annie perse la custodia della figlia che aveva ottenuto dopo la separazione.\nApprofitt\u00f2 del cambiamento degli statuti dell'University College di Londra per iniziare brillanti studi scientifici. Ne venne tuttavia esclusa nel 1883 a causa della sua reputazione di miscredente e della sua attivit\u00e0 politica, non potendo cos\u00ec terminare il suo terzo anno di baccalaureato. Contemporaneamente inizi\u00f2 un corso di studi per posta con la \"Hall of Science\" di South Kensington.\nFu interessata al socialismo fin dai primi anni ottanta e si un\u00ec al fabianesimo nel 1885, divenendone una relatrice di alto rango e membro del comitato direttivo, oltre che della \"Social Democratic Federation\" (SDF) affiliata al marxismo. Impegnata nella lotta sociale fu presente alla \"Domenica di sangue\" del 13 novembre 1887: una tranquilla protesta contro la politica governativa in Irlanda venne dispersa con la forza. Sempre pi\u00f9 coinvolta con le azioni del sindacato contro le misere condizioni di vita delle classi lavoratrici, organizz\u00f2 con successo lo sciopero delle donne in una manifattura dell'East End durante l'estate del 1888. Venne eletta alla \"London School Board\" per Tower Hamlets, dove riusc\u00ec a far adottare il concetto dei pasti gratuiti per i bambini poveri nelle scuole della capitale. \u00c8 certa la sua amicizia e frequentazione con la libertaria Charlotte Wilson, vicino alle posizioni del periodico inglese \"Freedom\".\nNel 1889 William Thomas Stead, redattore capo del \"Pall Mall Gazette\", le chiese di scrivere un resoconto dell'opera di Helena Blavatsky, \"La Dottrina segreta\"\",\" la quale la introdusse alla teosofia. Qui trov\u00f2 le risposte a tutti i suoi interrogativi e si convert\u00ec rapidamente. Nel 1890 incontr\u00f2 la Blavatsky e la sua partecipazione alle questioni secolari diminu\u00ec fino a scomparire del tutto. Divenne membro della Societ\u00e0 teosofica e un docente di spicco in materia dottrinale. Nel 1893 viaggi\u00f2 nell'impero anglo-indiano e vi si stabil\u00ec. Nel 1898 aiut\u00f2 a costruire la \"Central Hindu School\" di Varanasi, e nel 1922, promosse l'istituzione dell'\"Hyderabad (Sind) National Collegiate Board\" a Mumbai.\nNel 1902 fond\u00f2 la prima loggia dell'Ordine massonico misto internazionale Le Droit Humain in territorio inglese, a Londra, e molte delle successivei. Rest\u00f2 un alto esponente dell'Ordine per tutta la vita e nel corso degli anni istitu\u00ec nuove logge in molte parti dell'impero britannico. Nel 1907 divenne presidente della Societ\u00e0 teosofica, la cui sede centrale si trovava a Adyar, nella provincia del Chennai, e lo rimase fino alla sua morte.\nS'impegn\u00f2 attivamente a favore dell'autogoverno indiano con articoli, discorsi e attivit\u00e0 educative e fu anche membro del partito del Congresso Nazionale Indiano. Quando nel 1914 scoppi\u00f2 la prima guerra mondiale aiut\u00f2 a lanciare l' \"Indian Home Rule movement\" nella sua campagna per la democrazia in India e per far ottenere all'India lo status di dominion all'interno dell'Impero, in pratica una forma di semi indipendenza. Questo fatto condusse, verso la fine del 1917, alla sua elezione come presidentessa del \"Congresso\", dopo essere stata posta agli arresti domiciliari dal governo coloniale per un breve periodo.\nAlla fine degli anni venti viaggi\u00f2 negli Stati Uniti d'America assieme al suo protetto, nonch\u00e9 figlio adottivo Jiddu Krishnamurti, che sosteneva essere il nuovo Messia ed una nuova reincarnazione del Buddha: Krishnamurti per\u00f2 rigett\u00f2 tali affermazioni nel 1929. Continu\u00f2 a spendersi, sia nella campagna a favore dell'autodeterminazione e dell'indipendenza indiana, che per le cause della teosofia, fino alla sua morte avvenuta nel 1933.\nFamiglia.\nAnnie era di origini anglo-irlandesi. In seguito ebbe a dire: \"sono tre quarti irlandese per sangue e integralmente per cuore\". Rimase sempre orgogliosa di questa eredit\u00e0 e sostenne, nel corso dei tutta la sua vita, la causa dell'autogoverno irlandese. Suo padre William Burton Perse Wood apparteneva ad una famiglia di ceto medio del Devon. Matthew Wood, a partire del 1817, prozio di Annie, fu sceriffo e Lord sindaco della City di Londra nonch\u00e9 membro della Camera dei comuni: \u00e8 ricordato per aver difeso Carolina di Brunswick nel suo causo di divorzio e Edoardo Augusto di Hannover gli riconobbe il titolo di baronetto. Suo figlio fece una carriera di successo all'interno della Chiesa d'Inghilterra, nell'esercito, nella magistratura, nel campo delle finanze e in quello politico. Il nonno di Annie proveniva al contrario dal ramo cadetto meno fortunato; spos\u00f2 una donna irlandese e si stabil\u00ec a Galway, dove nacque William.\nIl padre di Annie studi\u00f2 medicina al Trinity College di Dublino e spos\u00f2 l'irlandese Emily Morris (a volte Maurice); interessato indirettamente alla Grande carestia irlandese la coppia lasci\u00f2 l'Irlanda per Londra, dove William rinunci\u00f2 alla professione medica per un impiego di segretario cittadino. Residente nel quartiere di \"St. John's Wood\" la coppia ebbe tre figli: Henry, Annie e Alfred.\nInfanzia.\nAnnie Wood nacque il 1\u00ba ottobre del 1847 a Londra. Il padre le mor\u00ec quando aveva appena cinque anni, contraendo la tubercolosi a seguito di un'autopsia svolta assieme ad alcuni suoi amici medici; pochi mesi dopo Alfred, il figlio pi\u00f9 giovane, mor\u00ec a sua volta. William lasci\u00f2 la famiglia quasi senza pi\u00f9 alcun sostegno economico per cui dovette trasferirsi a Clapham, allora un sobborgo a Sud del Tamigi ed in seguito ad \"Harrow\". Emily, per permettere al figlio Henry di entrare alla Harrow School, beneficiando delle quote ridotte per i residenti della citt\u00e0, apr\u00ec nell'autunno del 1855 un pensionato studentesco all'interno della stessa scuola.\nL'anno successivo, non essendo in grado di mantenere Annie, persuase l'amica Ellen Marryat, sorella di Frederick Marryat e zia di Florence Marryat a prendersi cura di lei. Questa quarantunenne ricca e caritatevole si prese carico della sua educazione assieme a quella della propria nipote Amy. Annie nella sua autobiografia narra che le si spezz\u00f2 il cuore nel dover lasciare la madre per andare a stabilirsi nel Dorset. Impar\u00f2 la geografia, la lingua latina e diversi altri idiomi stranieri tra cui la lingua francese e la lingua tedesca; anche l'educazione religiosa fu fortemente presente: la signorina Marryat apparteneva all'evangelicalismo ed Annie si dimostr\u00f2 molto pia e curiosa nei confronti delle \"Sacre Scritture\".\nMarryat si assicur\u00f2 che Annie ricevesse una buona educazione, instillandole al contempo un forte senso del dovere nei confronti della societ\u00e0 ed un senso altrettanto forte di indipendenza ed autodeterminazione femminile.\nAdolescenza.\nNel 1861 Ellen Marryat decise di viaggiare attraverso l'Europa portando con s\u00e9 Annie, la nipote e la nuova protetta Emma Mann, nipote di Arthur Penrhyn Stanley. Trascorsero diversi mesi a Bonn, per poi stabilirsi a Parigi per 7 mesi, ove alle lezioni quotidiane si aggiunsero le visite ai musei e alle chiese. Annie scopr\u00ec il cattolicesimo di massa, che le piacque molto di pi\u00f9 dell'austero evangelicalismo a cui era abituata; pens\u00f2 anche di convertirsi all'High Church. Successivamente si defin\u00ec a volte anglo-cattolica; nel corso di questo periodo acquis\u00ec un gusto per i cerimoniali della Chiesa cattolica che non la abbandon\u00f2 mai.\nNella primavera del 1862 ricevette la confermazione dal vescovo anglicano dell'Ohio presente allora nella capitale francese; raccont\u00f2 che si sent\u00ec in quell'occasione come toccata dallo Spirito Santo. Tornata in patria la signorina Marryat concluse l'educazione intellettuale della sua pupilla, la quale ritorn\u00f2 dalla madre a 15 anni e mezzo.\nContinu\u00f2 la propria formazione attraverso la biblioteca pubblica della Harrow School, continuando a leggere libri in francese e tedesco, oltre che Omero, Dante Alighieri e Platone. Accett\u00f2 inviti a feste, a balli e a partite di croquet ove conobbe gli amici del fratello, anche se in quel periodo fu pi\u00f9 interessata alla religione che ai ragazzi. Inizi\u00f2 a ricevere l'eucaristia settimanalmente e tent\u00f2 anche l'auto-flagellazione. Tuttavia non divenne cattolica, preferendovi la corrente teologica del \"Movimento di Oxford\".\nDecise, cos\u00ec come le era stato insegnato, di andare direttamente alle fonti; studi\u00f2 gli scritti dei Padri della Chiesa, in particolare Origene, Giovanni Crisostomo e Agostino d'Ippona. Scoperse in tal modo i concetti della reincarnazione, dell'accesso al divino attraverso la conoscenza, della virt\u00f9 della castit\u00e0, della magia, della potenza delle immagini sacre, del significato dei numeri e degli incantesimi. Scopr\u00ec anche la mitologia greca, la religiosit\u00e0 magica dei Caldei, il brahmanesimo, i culti di Iside e di Ermete Trismegisto.\nNel giorno di Pasqua del 1866 il fervore cristiano di Annie raggiunse l'apice; percorse a mente tutte le stazioni della Via Crucis e, nel tentativo di comprendere al meglio il significato della settimana santa, cominci\u00f2 a confrontare le diverse versioni dei \"Vangeli\", rimanendo assai sorpresa delle incongruenze presenti in essi; respinse tuttavia i primi dubbi che le sorsero. Fu in questa condizione spirituale che conobbe il futuro marito.\nUn matrimonio infelice.\nFidanzamento.\nAnnie Wood incontr\u00f2 per la prima volta Frank Besant nella locale chiesa di Clapham. La madre, essendo venuta a sapere che il giovane pastore avrebbe potuto essere un pretendente adatto per la figlia, lo invit\u00f2 a trascorrere una settimana estiva con loro. Annie discusse molto con lui ma, mentre lui cercava di corteggiarla, lei non vi pensava minimamente; alla fine del soggiorno rimase totalmente sbalordita quando lui le si propose: Frank Besant prese il suo silenzio come fosse una risposta affermativa. Ritenne che Annie dovesse sposarlo dopo aver trascorso lunghi momenti assieme da soli, per non comprometterne l'onore.\nFiglio di un commerciante di vino e fratello minore dello storico e scrittore Walter Besant, Frank Besant (1840-1917) era un pastore evangelico che sembrava condividere molte delle preoccupazioni e convinzioni della giovane Annie; fu educato al King's College London e all'Emmanuel College. Specializzato in matematica, subito dopo il college inizi\u00f2 ad insegnarla al liceo. Essendo assai timido, veniva considerato anche molto autoritario.\nLa proposta di matrimonio, ribadita, venne accettata dalla madre di Annie la quale trascorse la fine dell'estate in Svizzera con la famiglia dell'esponente del Cartismo William Prowting Roberts; questi, avvocato, era impegnato nella difesa delle condizioni di lavoro e di vita dei minatori e della classe operaia urbana in generale. Fu in quel momento che Annie concep\u00ec che quello che era maggiormente necessario non fosse n\u00e9 piet\u00e0 n\u00e9 carit\u00e0, bens\u00ec giustizia.\nQuando visit\u00f2 la famiglia Roberts durante l'estate del 1867 a Manchester, alla vigilia del suo matrimonio, ebbe modo di frequentare gli eventi che circondarono il processo e la condanna a morte dei membri della Fratellanza Repubblicana Irlandese. Queste esperienze, una folla inferocita e quello che sembrava un verdetto ingiusto, la segnarono per il resto della sua vita. Ci\u00f2 la port\u00f2 a contatto con i radicali inglesi e con i Martiri di Manchester, repubblicani irlandesi della Fenian Brotherhood, oltre che con le dure condizioni di vita dei poveri urbanizzati.\nNell'autunno del 1866 Annie cerc\u00f2 di rompere il fidanzamento. Sua madre la dissuase con due argomenti principali: in quanto moglie di un pastore, si sarebbe trovata nella posizione perfetta per fare del bene, e in ogni caso, non aveva davvero altra prospettiva che il matrimonio. Annie fin\u00ec con l'accettare; Frank era appena stato ordinato e in tal modo divenne, per utilizzare le parole di Annie stessa, un \"essere semi-angelico\" che avrebbe potuto soddisfare tutte le sue aspirazioni spirituali. Sarebbe stato il proprio marito terreno esattamente come Ges\u00f9 a rappresentare il suo sposo celeste.\nIl 21 dicembre del 1867 Annie spos\u00f2 Frank a St Leonards-on-Sea, nella stessa chiesa e nello stesso giorno delle nozze di Anna Kingsford, ove la madre si era nuovamente trasferita, nei pressi di Hasting. La prima notte di nozze fu un autentico incubo per quella giovane donna che non aveva la bench\u00e9 minima idea di quello che avrebbe potuto accadere: si sent\u00ec come violentata e si ritir\u00f2 in solitudine nel disgusto e nella paura.\nAutorit\u00e0 vittoriana del marito.\nLa coppia si trasfer\u00ec a Cheltenham nel gennaio del 1868. Frank divenne insegnante di matematica al Cheltenham College, una scuola pubblica, mentre Annie si occup\u00f2 di un pensionato studentesco, proprio come sua madre. Si impegn\u00f2 per integrarsi nel gruppo delle mogli degli insegnanti; ma i discorsi si limitarono \"alle faccende domestiche e ai figli\". Inoltre tutta la scuola era considerata una sorta di \"Low Church\". Annie visse una sensazione sempre pi\u00f9 forte di isolamento intellettuale; in realt\u00e0 alcune di queste donne e le loro figlie erano almeno quanto lei altrettanto istruite o impegnate nella lotta per il diritto all'istruzione femminile. Sembrava che il matrimonio avesse avuto un effetto negativo, sia sul suo morale, che sulla propria condizione spirituale.\nIl lavoro al pensionato non la interess\u00f2 molto, dimostrando di possedere ben poco talento per la gestione della casa. A quanto pare lasci\u00f2 tutto nelle mani del marito proprio per non diventare una \"casalinga\". Trascorse cos\u00ec le proprie giornate immersa nella noia, tanto pi\u00f9 che l'etichetta non gli permetteva di uscire da sola. I rapporti di coppia furono da subito molto tesi. Nel febbraio del 1870, secondo un affidavit del 1878, Frank la stratton\u00f2 urlandogli di ritornarsene dalla madre.\nAnnie si rivolse nuovamente alla lettura e alla scrittura. Scrisse opuscoli religiosi che il marito consider\u00f2 essere un po' troppo da \"High Church\": un libro sulla spiritualit\u00e0 che sembr\u00f2 essere apprezzato ma che alla fine non venne mai pubblicato, un romanzo che venne respinto in quanto ritenuto troppo politico e gli articoli che vennero pubblicati nel \"Family Herald\", una rivista \"di informazione domestica.\" Guadagn\u00f2 30 scellini, 150 euro dei giorni nostri, i primi autentici guadagni della sua vita.\nLa legge britannica del tempo per\u00f2 affermava che tutti i redditi della moglie appartenessero di diritto al marito; allora le donne sposate non avevano il diritto legale di possedere una propriet\u00e0 privata, cos\u00ec Frank fu in grado di appropriarsi di tutti i soldi guadagnati da lei. Annie raccont\u00f2 in seguito che non aveva bisogno di soldi, ma che rimase completamente scioccata nell'apprendere come a lei non spettasse pi\u00f9 nulla.\nLa coppia ebbe due figli: Arthur Digby, nato il 16 gennaio del 1869 e Mabel Besant-Scott, nata il 28 agosto del 1870. Entrambe le gravidanze furono molto sofferte; la seconda risult\u00f2 essere ancora pi\u00f9 difficile rispetto alla prima poich\u00e9 giunse molto ravvicinata, mentre lei cervava ancora di riprendere le forze, inoltre ad aggravare la sua condizione non poteva neanche di permettersi un'infermiera.\nSembra che un violento litigio scoppi\u00f2 nel febbraio del 1870 e fosse dovuto alla richiesta di Annie di non avere pi\u00f9 figli. L'unica possibile forma di contraccezione per un pastore anglicano all'epoca era l'astinenza sessuale, ma sembra che Frank costringesse la moglie al compimento del \"dovere coniugale\". Ella si rimise con difficolt\u00e0 dal secondo parto, mentre le discussioni si fecero sempre pi\u00f9 regolari e violente. Nel 1878 lo accus\u00f2 di crudelt\u00e0; spieg\u00f2 che il suo atteggiamento giustificasse la condotta di lui.\nNel 1871 Mabel si ammal\u00f2 gravemente. Annie, esausta nello sforzo di curarla, cadde in un disturbo depressivo. Cominci\u00f2 cos\u00ec un poco alla volta a perdere la fede, a causa delle ingiustizie che Dio le aveva fatto cadere addosso. Nei mesi che seguirono il marito cerc\u00f2 di ricondurla sulla \"retta via\", in lotta contro quelli che lui chiamava i suoi \"dubbi\" e offrendole un altro sacerdote che le facesse da direttore spirituale. Non riusc\u00ec per\u00f2 a fare nulla: soluzioni anglicane, come il pentimento, non ebbero alcuna eco in lei. Annie volle trovare un altro modo per accedere alla conoscenza di Dio. Per combattere la sua depressione e distrarre la mente dalla sua angoscia il medico le sugger\u00ec di leggere dei libri di scienza, anatomia e fisiologia.\nInfine Frank lasci\u00f2 il suo posto di insegnante al Cheltenham College per sostituire un cugino di sua moglie, William Wood, a Sibsey, un piccolo villaggio sperduto con un migliaio di abitanti nell'Lincolnshire, ove fu anche vicario. Qui, senza pi\u00f9 alcuna vita sociale da dover ottemperare, Annie si sent\u00ec pi\u00f9 libera; tanto pi\u00f9 che poteva pure uscire di casa da sola senza alcun timore di compromettersi. Come scrisse nella sua autobiografia \"eravamo una coppia malata\"..\nRottura.\nA Sibsey Annie cerc\u00f2 di compiere al meglio le sue funzioni di moglie del pastore, facendo visite di beneficenza ai poveri e ai malati; anche in questo caso ebbe modo di confrontarsi con la miseria popolare dovuta ai cattivi raccolti, senza per questo che il proprietario abbassasse gli affitti. Inoltre i lavoratori agricoli che ebbero il coraggio di mettersi in contatto con il sindacato persero automaticamente ogni possibilit\u00e0 di trovare un impiego. Nella sua autobiografia afferm\u00f2 che in quel lasso di tempo impar\u00f2 molto politicamente.\nLa politica divise ulteriormente la coppia, Annie inizi\u00f2 a sostenere i lavoratori agricoli che stavano allora combattendo per potersi sindacalizzare e riuscire ad ottenere migliori condizioni di lavoro. Frank era invece un \"Tory\" tradizionalista e conservatore e prese immediatamente le parti degli agricoltori proprietari terrieri. La tensione giunse al culmine quando Annie cominci\u00f2 a rifiutarsi di partecipare alla messa e di prendere l'eucaristia.\nMise in discussione ancora una volta la propria fede, cominciando a leggere opere di teologia, scoprendo cos\u00ec Matthew Arnold, con la sua idea di moralit\u00e0 come unica forma accettabile di religiosit\u00e0; ma tali letture dispiacquero talmente al marito tanto da arrivare a colpirla; nel giugno del 1872 ella fugg\u00ec in compagnia della madre fino a Londra. Qui and\u00f2 ad ascoltare le omelie di Charles Voysey, un ex pastore anglicano stato condannato per eresia da parte del Consiglio privato di sua maest\u00e0.\nL'ex pastore rifiut\u00f2 le idee di peccato originale, di punizione eterna, della stessa divinit\u00e0 di Cristo e di confessione; dichiar\u00f2 in aggiunta che la \"Bibbia\" non fosse affatto la \"parola di Dio\". Dopo aver abbandonato la Chiesa anglicana fond\u00f2 una \"Chiesa teista\". Annie divent\u00f2 sua amica. Voysey pot\u00e9 in tal modo presentargli diverse personalit\u00e0 di liberi pensatori londinesi, come l'editore Thomas Scott il quale faceva pubblicare opuscoli razionalisti e repubblicani, lo specializzato in indologia, John Muir, il riformatore socialista Charles Bray e il vescovo anglicano del Natal, John William Colenso difensore della causa degli Zulu. Quando Frank lo seppe la sua collera s'intensific\u00f2.\nIl fatto che la moglie di un pastore avesse perduto la fede costituiva all'epoca un grosso problema sociale, ma Annie fece un ultimo tentativo rivolgendosi agli uomini di chiesa pi\u00f9 importanti per poter riuscire ad ottenere un colloquio con il teologo Edward Bouverie Pusey, uno dei m\u00e8ntori del \"Movimento di Oxford\" all'interno della Chiesa d'Inghilterra. Quando gli chiese di consigliarle dei libri che potessero rispondere alle sue domande, lui rispose dicendo che forse ne aveva letti gi\u00e0 troppi e che sarebbe stato invece necessario solamente pregare.\nAnnie torn\u00f2 a Sibney verso all'inizio dell'autunno. La coppia si stabil\u00ec in due camere separate; ella continu\u00f2 le proprie opere di beneficenza per tutto l'inverno. L'intera regione fu afflitta da un'epidemia di tifo e Annie, per la sua devozione ai malati, riusc\u00ec ad ottenere il rispetto degli abitanti del villaggio, nonostante il fatto che il suo atteggiamento nei confronti della Chiesa risultasse scioccante. In realt\u00e0 lei lasci\u00f2 la comunit\u00e0 ecclesiale nel momento stesso in cui non credette pi\u00f9 al potere redentivo dell'eucaristia. Si chiuse a volte da sola nella chiesa vuota a predicare ai muri; le parole le uscivano naturalmente e senza alcuno sforzo, per cui fin\u00ec col rendersi conto che era brava a pronunciare discorsi.\nFece pubblicare due pamphlet: \"On the Deity of Jesus of Nazareth\" e \"According to St John: On the Deity of Jesus of Nazareth, Part II: A Comparison between the Fourth Gospel and the Three Synoptics\", con la sola firma: \"moglie di un pastore\". Tutto questo fece arrabbiare molto il marito, soprattutto perch\u00e9 egli temeva che la moglie potesse venire associata a Voysey, colui che scrisse le prefazioni; Frank temette a questo punto di poter perdere definitivamente sua moglie e le propose di sottoporsi ad un \"trattamento medico\". Venne incoraggiato in questa direzione dal fratello maggiore Walter il quale temeva di perdere la protezione delle alte personalit\u00e0 per colpa della cognata.\nIl 20 luglio del 1873 Annie lasci\u00f2 il marito e Sibsey; la famiglia le fece sapere che oramai si trattava di una rottura definitiva. Lei venne ricacciata ai margini della societ\u00e0 dell'era vittoriana e si trasfer\u00ec nella capitale con il fratello e la madre. Ebbe un esaurimento nervoso e nel mese di settembre per evitare che Frank creasse uno scandalo Henry Wood fu spinto ad intraprendere un'azione legale per la separazione giuridica tra la sorella e il marito, in quanto ufficializzare un divorzio risult\u00f2 un fatto del tutto impensabile per Frank. Questa venne pronunciata il 25 di ottobre 1873.\nLa custodia dei figli fu condivisa. In un primo momento fu in grado di mantenere i contatti con i due figli e di avere Mabel presso di s\u00e9. Inizialmente Frank rifiut\u00f2 l'accordo, ma quando lei lo minacci\u00f2 di rivelare la sua attitudine alla violenza alla fine dovette cedere; i motivi di crudelt\u00e0 erano casi di divorzio accettabili dalla legge. Acconsent\u00ec anche a pagargli una pensione corrispondente ad un quarto del suo reddito, 110 sterline, equivalenti a 11.000 euro attuali, in quanto dopo aver lasciato il marito Annie dovette abbandonare anche la casa del fratello; inoltre le si chiedeva d'interrompere ogni contatto con Voysey. Rimanendo pur sempre sposata, Annie mantenne il cognome, come la legge richiedeva, mutandone semplicemente la pronuncia passando l'accento tonico dalla seconda alla prima sillaba. Annie dovette rimanere la signora Besant per tutto il resto della sua vita.\nFemminista e socialista.\nAnnie rimase per tutta la vita una scrittrice prolifica e una potente oratrice., prima come attivista sociale e poi come dirigente teosofica.\nDifficolt\u00e0 materiali.\nPriva di un qualsiasi reddito Annie dovette cercarsi un impiego, ma tutte le porte le vennero chiuse a causa dello scandalo morale e religioso che aveva provocato. Dopo diversi tentativi fallimentari venne finalmente accolta da una coppia di statunitensi londinesi, Ellen e Moncure Daniel Conway, scrittore dell'unitarianismo che si batteva per l'abolizionismo. Lo scrittore era stato anche un grande sostenitore di Voysey e si sent\u00ec in parte responsabile della situazione di Annie. Anni lavor\u00f2 per un certo tempo con lui, aiutandolo a tradurre libri tedeschi che gli servivano per la stesura di uno dei suoi.\nIn seguito venne assunta in qualit\u00e0 di governante da un pastore di Folkestone. Nell'aprile del 1874 la madre si ammal\u00f2 gravemente e Annie fu costretta a correre al suo capezzale per assisterla nei suoi ultimi momenti di vita. Sul letto di morte Emily cerc\u00f2 di far tornare la figlia nell'ovile della Chiesa e per fargli accettare nuovamente la comunione; ella acconsent\u00ec e le due donne assunsero l'eucaristia da Arthur Penrhyn Stanley. Gli altri pastori che avevano precedentemente chiamato rifiutarono.\nDopo la morte della madre, per poter pagare l'affitto di due camere affacciate su \"Colby Road\", Annie scrisse molti opuscoli per Thomas Scott: \"Inspiration\", \"The Atonement\", \"Meditation and Salvation\", \"Eternal Torture\" e \"The Religious Education of Children\"; firm\u00f2 col suo nome da sposata ed afferm\u00f2 di appartenere al teismo. Trascorre cos\u00ec le sue giornate a studiare nella sala di lettura della British Library. Intanto prese contatto con la National Secular Society di cui era presidente Charles Bradlaugh, con il quale strinse presto un forte rapporto di amicizia ed evolvette il suo pensiero in direzione dell'ateismo. Il 25 agosto del 1874, nonostante la ferrea opposizione del marito, diede la sua prima conferenza intitolata: \"La condizione politica delle donne\".\nFu anche una dei membri di spicco della \"Conway Hall Ethical Society\". Inizi\u00f2 a combattere per quelle cause che pi\u00f9 riteneva giuste, a partire dalla libert\u00e0 di pensiero, fino ai diritti delle donne, al laicismo, alla contraccezione, al socialismo rappresentato dal Fabianesimo, ai diritti dei lavoratori.\nImpegno secolarista.\nCharles Bradlaugh gli propose allora di contribuire, per una ghinea a settimana, 110 euro attuali, ad una colonna del \"National Reformer\", il settimanale della \"National Secular Society\", propugnatrice del secolarismo fondato nel 1866. La Societ\u00e0 sosteneva l'istituzione di uno Stato secolare e la fine dello status speciale concesso al cristianesimo; ci\u00f2 le permise di agire come una dei suoi relatori pubblici ufficiali.\nLe letture pubbliche furono un'esperienza molto popolare dell'Et\u00e0 vittoriana e Annie si dimostr\u00f2 essere una conferenziera brillante e presto venne ampiamente richiesta. Utilizzando le ferrovie attravers\u00f2 in lungo e in largo gran parte del paese, parlando di tutte le questioni pi\u00f9 importanti all'ordine del giorno, impegnandosi sempre a migliorare, riformare e liberare i suoi interlocutori.\nQuesto lavoro e il salario gli garant\u00ec non soltanto l'indipendenza economica, ma anche l'inizio della carriera intellettuale che si immaginava. Il 30 agosto del 1874 fece pubblicare il suo primo articolo sotto lo pseudonimo di \"Ajax\" scrisse su diversi argomenti tra cui una campagna elettorale per Northampton a cui si present\u00f2 anche Bradlaugh.\nGli articoli che descrissero la condizione d'indigenza degli operai cittadini, tra gli altri, attaccarono nello stesso tempo i membri del clero che si opponevano alla libert\u00e0 di pensiero e tutti quei politici che si dimostravano contrari alle riforme liberali; continu\u00f2 inoltre a tenere conferenze, un compito considerato essenziale per il suo lavoro di propaganda per il libero pensiero e la riforma sociale. Ben presto divenne nota come la \"famosa Ajax\".\nUna volta liberatasi di Frank Besant ed esposta a nuove correnti di pensiero, inizi\u00f2 a mettere in discussione, non solo le sue precedenti credenze religiose, ma anche l'intero pensiero convenzionale del suo tempo. Cominci\u00f2 a scrivere pamphlet che attaccarono la religione per il modo in cui controllava la vita delle persone; in particolare aggred\u00ec l'anglicanesimo in quanto fede promossa dallo Stato.\nNei primi mesi del 1875 pubblic\u00f2 un nuovo opuscolo intitolato, \"On the Nature and Existence of God\"\",\" in cui scrisse che nessuno era stato ancora in grado di provare l'esistenza di Dio; critic\u00f2 anche i sacerdoti e i religiosi, \"capaci di produrre solo danni e disperazione\". Rimase convinta che la morale dovesse essere separata dalla religione e giungere solo dalla riflessione e dall'esperienza; respinse sdegnata il concetto di preghiera considerando invece l'ammirazione nei confronti della grandezza, della bellezza e dell'ordine del mondo come una sorta di \"nuova forma di preghiera\".\nAnnie consider\u00f2 l'ateismo non solo come una liberazione dal giogo imposto dalle credenze religiose, ma anche come una forma di morale laica; temette che questa potesse scomparire assieme alla religiosit\u00e0, in quanto, almeno in occidente, la coscienza morale si basava solamente sulle imposizioni bibliche. Volle quindi l'istituzione di una morale basata sulla scienza la quale potesse, pertanto, soddisfare i requisiti della Natura: per poter giungere ad un tale obiettivo s'interess\u00f2 al positivismo di Auguste Comte.\nIn quello stesso anno fece un giro di conferenze attraverso il Regno Unito per la Societ\u00e0. Godeva di parlare in pubblico, cosa per la quale dimostr\u00f2 avere sempre pi\u00f9 talento; tuttavia fu verbalmente aggredita dagli spettatori a Leicester i quali gli rimproveravano i suoi legami con Bradlaugh. Le critiche si basarono su una recensione favorevole da lui scritta al libro, \"Physical, Sexual and Natural Religion\"\"\" di George Drysdale, il quale difendeva il \"libero amore\", considerando il fatto che tutti gli organi del corpo avrebbero dovuto essere esercitati regolarmente per poter rimanere in buona salute.\nBradlaugh fu in quell'occasione il bersaglio di molteplici critiche le quali di riflesso caddero addosso anche su Annie, una donna il cui status familiare e sessuale non era chiaro ai suoi avversari; inoltre Bradlaugh era anche separato dalla moglie. Sembra che Annie provasse una certa attrazione nei suoi confronti il quale per\u00f2 aveva una relazione stabile con una viscontessa francese di nome Mina de Brimont-Brissac, spesso citata nelle sue lettere; la reputazione di Annie ne sofferse.\nQuest'ultimo fatto, aggiunto al suo proclamato ateismo, spinse Frank Besant a rifiutarsi di mandare la figlia dalla madre la quale non aveva ancora ottenuto ufficialmente la custodia; ella cerc\u00f2 allora di tornare a Sibsey con l'aiuto di Bradlaugh, ma senza alcun risultato apprezzabile. Alla fine minacci\u00f2 il marito di denunciarlo riuscendo cos\u00ec a riavere la figlia.\nAncora una volta tent\u00f2 di fuggire dai propri problemi personali rifugiandosi nel lavoro. Intraprese la scrittura di lunghi articoli per il quotidiano National Reformer sulla rivoluzione francese, da lei considerata il secondo pi\u00f9 importante evento nella storia dell'umanit\u00e0 dopo la nascita di Cristo. Nella primavera del 1876 inizi\u00f2 assieme a Bradlaugh un lungo tour di conferenze sul libero pensiero; il pubblico e i giornali esitarono su chi dei due fosse \"il pi\u00f9 velenoso\". Si svilupp\u00f2 cos\u00ec un agguerrito movimento che cerc\u00f2 d'impedirgli di parlare.\nQuesta opposizione, proveniente per lo pi\u00f9 da circoli religiosi, fu molto ben organizzata, il che indic\u00f2 che la campagna dei liberi pensatori aveva ottenuto il suo effetto; gli avversari si dirigevano nella citt\u00e0 in cui Annie avrebbe dovuto tenere uno dei suoi discorsi, incentrati sempre pi\u00f9 sul testo \"Physical, Sexual and Natural Religion\"\",\" per preparare i loro attacchi pubblici, fino a giungere alla vera e propria violenza fisica.\nTra la pensione versatagli dal marito, il proprio stipendio come giornalista, i profitti generati dalle sue lezioni e, a quanto pare, l'aiuto finanziario da parte della famiglia Wood, la quale non voleva che la piccola Mabel fosse costretta a vivere in una situazione di povert\u00e0, Annie riusc\u00ec a tornare nel quartiere della sua infanzia, il \"St. John's Wood\", dove affitt\u00f2 con la zia materna una casa con giardino ed nella quale allev\u00f2 stabilmente una giumenta.\nNella primavera del 1876 Annie partecip\u00f2 alla campagna repubblicana contro la \"Civil list\" della famiglia reale britannica cercando di raccogliere quante pi\u00f9 firme possibile, alla fine poco meno di 103.000, per una petizione di denuncia. In seguito attacc\u00f2 nei suoi articoli e opuscoli la politica estera, soprattutto per quanto riguardava la questione d'oriente, di Benjamin Disraeli, allora primo ministro del Regno Unito per il partito Conservatore. Ne esalt\u00f2 invece il suo avversario del partito Liberale William Ewart Gladstone il quale ringrazi\u00f2 calorosamente.\nPer diversi anni Annie rimase amica del leader della \"National Secular Society\", Charles Bradlaugh, un ex soldato da molto tempo separato dalla moglie, lavorando assieme su molteplici progetti. Bradlaugh era un esponente dell'ateismo e del repubblicanesimo, stava inoltre cercando di essere eletto al Parlamento del Regno Unito per la citt\u00e0 di Northampton.\nSostenitrice della contraccezione.\nProcesso Knowlton.\nBradlaugh e Annie crearono il 20 gennaio del 1877 una casa editrice, la \"Freethought Publishing Company\" specificamente destinata a ripubblicare, \"The Fruits of Philosophy\", un libello scritto nel 1832 da Charles Knowlton, un medico statunitense difensore della contraccezione che descrisse particolareggiatamente i metodi per realizzarla. Sostenne che, siccome le famiglie del proletariato non avrebbero mai potuto riuscire ad essere felici fino a quando non avessero potuto decidere quanti figli volere, sugger\u00ec dei modi pratici per limitare le dimensioni delle loro famiglie.\nIl libro venne a suo tempo condannato negli Stati Uniti d'America per \"indecenza\", ma il suo successo rimase costante nel Regno Unito. A quanto pare i due vollero creare le basi per una denuncia e cos\u00ec poter esporre in tribunale la causa del neo-malthusianesimo. La prima ristampa apparve il 23 marzo 1877 e vendette 500 copie in 20 minuti. Anche dopo l'esplosione dello scandalo e la feroce campagna di stampa il libro continu\u00f2 ad essere venduto con successo, soprattutto tra gli indigenti, ma anche tra le mogli degli ecclesiastici..\nIl testo di Knowlton era molto controverso e fu vigorosamente attaccato dalla Chiesa. Annie e Charles proclamarono nelle pagine del \"National Reformer\":\nBradlaugh e Annie fecero provocatoriamente recapitare il testo direttamente alla polizia e alla magistratura; una settimana dopo si spinsero fino al punto di recarsi direttamente alla stazione delle forze dell'ordine chiedendo il motivo per cui non fossero ancora stati inquisiti. Il 7 aprile 1877 vennero finalmente arrestati; entrambi furono accusati di \"corruzione della giovent\u00f9\" per averla indotta a \"pratiche indecenti, oscene, immorali e contro natura\". Bradlaugh, che conosceva bene il diritto penale, scelse di difendersi e Annie lo imit\u00f2; ma gli amici, compreso lo stesso Bradlaugh, cercarono di dissuaderla in quanto non sarebbe stato adeguato per una signora; inoltre il marito avrebbe sempre potuto utilizzare la causa penale contro di lei.\nAnnie prepar\u00f2 la sua difesa confrontando il libro incriminato con testi medici e con gli scritti del filosofo John Stuart Mill, il quale si trovava d'accordo con Thomas Robert Malthus sulla necessit\u00e0 di limitare la crescita della popolazione, ma senza mai entrare nei dettagli pi\u00f9 \"tecnici\". L'accusa venne condotta dal \"Solicitor General for England and Wales\" Hardinge Giffard; secondo lui il libro, difendendo la contraccezione, incoraggiava l'\"amore libero\", l'abbandono della castit\u00e0 ed in tal modo la fine stessa della civilt\u00e0 occidentale.\nAnnie si difese affermando che l'unica ragione per cui le donne britanniche si mantenevano caste era la paura della maternit\u00e0; aggiunse inoltre che le donne che avessero voluto avere relazioni sessuali al di fuori del vincolo matrimoniale fossero gi\u00e0 sufficientemente depravate da non aver bisogno di consultare il libro. Fu in quest'occasione che dichiar\u00f2 pubblicamente la sua disapprovazione nei confronti della prostituzione; divenne la prima donna moderna a difendere apertamente la contraccezione insistendo sul fatto che le informazioni su di essa, in un contesto matrimoniale, fossero necessarie.\nCit\u00f2 anche le numerose testimonianze che ricevette da parte di donne sposate che vivevano nella paura della loro prossima gravidanza, nel corso della quale avrebbero sempre potuto rischiare la vita; parl\u00f2 delle baraccopoli di periferia abitate da bambini che morivano di fame: infine rifiut\u00f2 l'accusa di \"oscenit\u00e0\" affermando che non vi fosse stato alcun intento malevolo. Insistette che la letteratura medica, ben rappresentata dal libro di Knowlton, dovesse necessariamente essere esclusa dall'accusa di oscenit\u00e0, chiedendo il diritto di rendere pubblico il dibattito sul controllo della popolazione.\nCome madre di una bambina, disse, rimase anche troppo a lungo all'oscuro della funzione degli organi sessuali, ispirata in questo caso dalla propria esperienza infelice. Termin\u00f2 la propria arringa difensiva chiedendo alla giuria di non rinchiuderla in una prigione in mezzo a donne perdute il cui semplice contatto sarebbe stato per lei una sofferenza, ribadendo la sua condanna nei confronti della prostituzione. Durante tutto il processo avrebbe continuato a sostenere l'abolizione delle sanzioni legali per coloro i quali promuovessero con scritti o parole la contraccezione.\nLa giuria emise un verdetto di colpevolezza contro il libro, ma al contempo assolse gli imputati da qualsiasi desiderio di nuocere. Il giorno successivo i due tennero una conferenza continuando a vendere apertamente \"Fruits of Philosophy\"; inoltre quando venne pronunciata la sentenza il giudice si dimostr\u00f2 essere pi\u00f9 severo del previsto: furono condannati a sei mesi di carcere e ad una multa di 200 sterline (21.000 euro attuali), con l'espresso divieto di continuare a vendere il libro. La sentenza rimase in sospeso in attesa dell'appello. Oltre ad una grande opposizione Annie e Charles ricevettero anche un ampio sostegno a parte della stampa liberale. Le opinioni si contrapposero sia nelle lettere pubbliche che nelle colonne di commento dei giornali nonch\u00e9 dentro l'aula stessa del tribunale.\nPer un cavillo, il giudice non aveva notificato loro quali fossero i presunti passaggi osceni, si era difatti rifiutato di leggerlo, rimasero assolti e nel gennaio del 1878 il verdetto venne annullato; il pubblico ministero decise di non riavviare la procedura. Allo stesso tempo Annie e Bradlaugh ritirano il libro dal catalogo e lo sostituirono con un testo che nel frattempo la stessa Annie aveva scritto: \"The Law of Population\". Il processo tuttavia in ultima analisi ebbe come risultato quello di dividere la \"National Secular Society\"; coloro che considerarono che i due si fossero spinti troppo sinistra fondarono il movimento \"British Secular Society\".\nProsecuzione della lotta.\nAnnie persistette nel suo impegno per il controllo delle nascite. Si un\u00ec alla \"Lega malthusiana\" (che propagava le idee del Malthusianesimo) e ne divenne rapidamente segretario; nell'ottobre del 1877 aveva gi\u00e0 fatto pubblicare un saggio su questo argomento, \"Law of Population: Its Consequences, and Its Bearing upon Human Conduct and Morals\", che vendette 40.000 copie in tre anni. Uno dei suoi argomenti era la situazione presente nel subcontinente indiano; la crescita esponenziale della popolazione a causa delle migliori condizioni di vita non riusc\u00ec ad essere controllata con la conseguenza che la carestia si moltiplic\u00f2.\nTra l'altro ricord\u00f2 che l'anno con le peggiori carestie (il 1876), con mezzo milione di morti, era stato anche l'anno in cui Benjamin Disraeli aveva dichiarato la regina Vittoria del Regno Unito imperatrice dell'India; la politica rimase sempre presente nelle sue riflessioni. Descrisse in seguito molto chiaramente gli anticoncezionali artificiali, seppur condannando l'aborto, che secondo lei rimaneva un crimine e il celibato, in quanto \"innaturale\".\nIl rapporto professionale con Bradlaugh divenne nel corso di quel periodo sempre pi\u00f9 stretto. Abitavano nello stesso quartiere e trascorrevano la loro giornata di lavoro nell'ufficio di Annie; spesso cenarono insieme, ma lui se ne tornava a casa ogni sera. La loro vicinanza consent\u00ec tuttavia, soprattutto da quando divennero delle celebrit\u00e0 grazie al processo, lo sviluppo di una campagna fondata solo su pettegolezzi; tutti i loro amici comuni, come Moncure Daniel Conway, testimoniarono pi\u00f9 tardi che la loro reciproca relazione rimase sempre casta. Vi sono anche prove del fatto che la propria esperienza coniugale infelice abbia sicuramente disgustato Annie della vita sessuale in genere.\nProsegu\u00ec le sue conferenze venendo accolta da eroina e quasi adorata. Il 4 agosto del 1877 a Northampton una giovane donna gli baci\u00f2 l'orlo della veste; il suo pubblico crebbe sempre di pi\u00f9 e si diversific\u00f2 anche politicamente e socialmente; inizi\u00f2 allora ad allargare i propri discorsi, in aggiunta al secolarismo e alla contraccezione, con un'opposizione all'imperialismo e schierandosi a favore del pacifismo, della giustizia sociale e della fraternit\u00e0.\nPerdita della custodia dei figli.\nLo scoppio dello scandalo cost\u00f2 ad Annie la custodia dei figli; il marito fu in grado di persuadere la corte che lei non fosse in grado di prendersi la dovuta cura di loro, con la conclusione che vennero affidati permanentemente a Frank.\nLe conferenze, le pubblicazioni, il processo e le voci circa una presunta relazione tra Annie e Charles Bradlaugh offrirono a Frank Besant il pretesto per rivolgersi nel maggio del 1878 al tribunale per riottenere la custodia della figlia Mabel. Annie e Bradlaugh decisero ancora una volta di usare il procedimento per far progredire la causa del femminismo e del libero pensiero.\nInoltre, le decisioni del tribunale risultarono essere assai importanti, in quanto questa causa fu la prima da quando la nuova legge sulla custodia dei figli venne promulgata nel 1873; essa avrebbe fatto giurisprudenza. Il processo venne condotto da George Jessel, il \"Master of the Rolls\"; fin dall'inizio si dimostr\u00f2 ostile ad Annie: consider\u00f2 \"improprio\" che una \"signora\" si difendesse da sola, senza cio\u00e8 farsi rappresentare da un uomo, e, soprattutto, non gli piacque affatto la pubblicit\u00e0 che ella volle dare al caso.\nIl dibattito fece deviare l'attenzione, in primo luogo, sulla questione del suo atteggiamento nei confronti della religione e sulla sua capacit\u00e0 di allevare una giovane ragazza alla luce del \"processo Knowlton\" e del suo libro \"The Law of Population\" (1877). Annie si difese dicendo che non aveva mai avuto l'intenzione di spiegare ad un bambino come limitare le nascite e che, se avesse potuto, avrebbe voluto esonerare la figlia dalle lezioni di religione a scuola e fargli leggere la \"Bibbia\" solo quando fosse stata abbastanza grande per capirne l'autentico significato.\nFece inoltre rilevare l'ambiguit\u00e0 della legge: se non fosse stata sposata con Frank Besant, i bambini sarebbero stati affidati solo a lei; ma siccome invece era sposata, i bambini appartenevano a loro padre. Concluse dicendo che una donna sposata perde tutti i propri diritti come madre, quando invece una concubina li conserva.\nIl giudice Jessel stabil\u00ec tra l'altro che, proprio come prima della legge del 1873, legalmente il padre aveva la custodia dei suoi figli; Annie, non solo aveva scelto di ignorare la religione, ma anche di fare questa scelta pubblicamente; che privare Mabel di un'educazione religiosa era riprovevole e detestabile; infine, il contenuto del libro \"osceno,\" \"The Fruits of Philosophy\", rifletteva la vera personalit\u00e0 di Annie e che nessuna donna degna di questo nome avrebbe mai dovuto fare la sua conoscenza. Conseguentemente ritir\u00f2 immediatamente Mabel dalla custodia materna; al di l\u00e0 del verdetto legale vi fu una stigmatizzazione che fece cadere Annie nella classe dei paria: nessuna donna degna di questo nome avrebbe pi\u00f9 potuto frequentarla.\nMabel fu immediatamente allontanata dalla madre. Frank Besant riusc\u00ec anche ad ottenere un'ingiunzione che impediva alla moglie di avvicinarsi alla bambina; ci\u00f2 le procur\u00f2 un altro esaurimento nervoso facendole trascorrere diverse settimane a letto con la febbre, a volte delirante. Ma appena si fu rimessa ecco che si lanci\u00f2 non rinnovato vigore nel lavoro. Nel 1897 prepar\u00f2 un lungo articolo per \"National Reformer\" sulla necessit\u00e0 di riforme politiche nell'impero anglo-indiano e contro la Seconda guerra anglo-afghana: \"England, India and Afghanistan; A Plea for the Weak against the Strong.\"\nDecise inoltre di iscriversi presso l'University College di Londra per costringerlo a far cambiare i propri statuti e permettere cos\u00ec l'ingresso anche alle donne; da allora in avanti si propose inoltre di difendere meglio i propri interessi e quelli di tutte le donne.\nAnnie perse l'appello l'anno seguente; fu in questo momento che venne redatto l'affidavit che accusava il marito di essere violento. Lui non neg\u00f2, ma neanche ammise le accuse; Annie non riacquist\u00f2 mai pi\u00f9 la custodia della figlia. Non fu in grado di vedere i propri figli per tutto il decennio successivo; questi non videro per\u00f2 molto neanche il padre in quanto li mise in collegio. Infine Annie non riusc\u00ec neanche ad ottenere il divorzio e rimase sposata con Frank Besant fino alla morte di quest'ultimo avvenuta nel 1917.\nStudentessa ed educatrice.\nPer poter sperare di superare l'esame di ammissione presso l'University College Annie dovette prendere lezioni private; le sue insegnanti di scienze, figlie di Charles Bradlaugh Ipazia e Alice, decisero di presentargli un amico di college del padre, Edward Aveling. Rapidamente condivise la sua passione per la scienza e abbandon\u00f2 il suo piano precedente di studiare legge. L'influenza risult\u00f2 essere reciproca: Aveling insistette per tutta la vita sulla rispettosa e profonda ammirazione che sentiva per Annie.\nAveling scriveva per il \"National Reformer\" sotto pseudonimo fino a quando non si decise nel 1879, influenzato in questo dalla sua allieva, a firmare con il proprio nome i propri articoli e di dichiararsi apertamente un sostenitore del laicismo. Divenne ben presto uno dei principali oratori alle conferenze della National Secular Society (NSS), fino a quando, nel maggio del 1880 non venne eletto vice presidente; ma il suo impegno laicista gli caus\u00f2 qualche difficolt\u00e0 al King's College di Londra, dove insegnava botanica.\nLa \"Freethought Publishing Company\" di Annie e Bradlaugh lo indusse a creare a South Kensington la \"Hall of Science\", dove la NSS organizz\u00f2 un programma di educazione popolare. Annie, insieme alle sorelle Bradlaugh, studi\u00f2 e, contemporaneamente, vi insegn\u00f2 con Aveling; Annie prese il corso di fisiologia, Ipazia quello di matematica e Alice quello di lingua francese. In parallelo le tre donne vennero ammesse senza problemi all'\"University College\" e qui si distinsero subito ricevendo il massimo dei voti. Annie eccelleva in chimica, matematica, meccanica, botanica, biologia e fisiologia animale. Tuttavia, al fine di non scioccare i generosi donatori, l'universit\u00e0 fu attenta non rivelare il nome di Annie sulle liste pubbliche di ammissione.\nI risultati dei corsi della \"Hall Science\" furono tali che nel 1881 il Parlamento del Regno Unito concesso loro il finanziamento per continuare il lavoro di educazione, nonostante l'opposizione di alcuni membri a causa del palese secolarismo dei professori.\nAlla fine degli anni ottanta studi\u00f2 presso l'istituto letterario e scientifico di Birkbeck, Universit\u00e0 di Londra, dove le sue attivit\u00e0 religiose e politiche provocarono allarme. Ad un certo punto gli amministratori dell'istituzione cercarono di negarle la pubblicazione dei risultati degli esami.\nAttivismo politico e difesa della libert\u00e0 di pensiero.\nIl 10 febbraio del 1880 Annie e Charles Bradlaugh organizzarono una conferenza sulla riforma agraria con Edward Aveling, Stewart Headlam, Joseph Arch e numerosi rappresentanti della Trades Union Congress. La discussione si allarg\u00f2 rapidamente alle condizioni di vita delle classi lavoratrici rurali e urbane e alla necessit\u00e0 di giustizia sociale in generale; l'idea avanzata nei giorni precedenti la riunione fu quella di ridistribuire i vasti giardini della nobilt\u00e0 per rendere il Paese una nazione di piccoli proprietari.\nTuttavia Annie e Bradlaugh finirono con l'essere sopraffatti dal \"London Trades Council\", il quale reclam\u00f2 la nazionalizzazione della terra assieme ai delegati dell'\"Irish Land League\" di Michael Davitt, esponente del Fenianismo e della Fratellanza Repubblicana Irlandese; Davitt nel suo discorso critic\u00f2 violentemente la Camera dei Comuni. La conferenza decise di creare una \"Land League\", con un programma moderato sotto la presidenza di Bradlaugh. Annie fu eletta vicepresidente.\nLe prospettive politiche di Charles Bradlaugh non vennero danneggiate dallo scandalo causato dalla pubblicazione del libro di Charles Knowlton riuscendo, nel 1880, ad essere eletto parlamentare a Northampton. Tuttavia, in occasione dell'apertura della sessione sorse un problema: tutti i nuovi membri del Parlamento dovevano giurare fedelt\u00e0 alla Corona britannica includendovi anche la frase: \"Con l'aiuto di Dio\". Si trattava di un giuramento fondato sul \"monoteismo\" adottato nel 1866 per consentire anche agli ebrei di venire eletti. Il presidente Henry Brand, I visconte Hampden mise in dubbio l'effettivo valore di un giuramento proclamato da un ateo dichiarato e viscerale; quando venne annunciato a Bradlaugh che non sarebbe stato autorizzato a prendere giuramento, questi si rifiut\u00f2 di lasciare l'aula dicendo che non si poteva impedire ad un eletto di sedere.\nVenne pertanto immediatamente arrestato e rinchiuso nella torre del Big Ben. Annie fece pubblicare un'edizione speciale del \"National Reformer\" e un volantino (\"Law Breakers and Law Makers\" legge Breakers) chiedendo che la volont\u00e0 popolare degli elettori di Northampton, fosse rispettata, ma senza successo. Bradlaugh venne fatto rimuovere dal suo ufficio da parte dei giudici, ma fu immediatamente rieletto dal proprio collegio elettorale e gli incidenti nell'aula parlamentare si ripeterono. Periodicamente le voci circa l'autentico rapporto tra Bradlaugh e Annie e la sua presunta immoralit\u00e0 vennero utilizzati contro di lui.\nUna manifestazione di sostegno si tenne a Trafalgar Square il 2 agosto del 1881: Annie si rivolse ad una folla di 15\u00a0000 persone. Il giorno seguente, accompagnato da un folto gruppo di sostenitori present\u00f2 una petizione in suo favore, Bradlaugh cerc\u00f2 di ottemperare al giuramento; ma l'ingresso alla Camera gli fu negato con la forza e ad Annie venne impedito l'accesso alle gallerie pubbliche. La folla allora cominci\u00f2 a minacciare di forzare il passaggio ed Annie si ritrov\u00f2 costretta a trattenerla. Infine Bradlaugh, dopo tre nuove vittorie elettorali e una riforma del funzionamento del Parlamento del Regno Unito, riusc\u00ec finalmente a sedersi al suo posto nel 1886.\nMolti cristiani rimasero sconvolti dalla professione atea di Charles, ma altri, come l'esponente del Partito Liberale William Ewart Gladstone parlarono a favore della libert\u00e0 di religione. Ci vollero pi\u00f9 di sei anni prima che la questione venisse definitivamente risolta a favore di Charles, dopo una serie di elezioni secondarie e apparizioni giudiziarie.\nMentre i problemi politici e giuridici di Bradlaugh proseguivano, Annie continu\u00f2 il lavoro a favore del libero pensiero. Nell'agosto del 1880 si rec\u00f2 a Bruxelles al \"primo congresso dell'Internazionale del libero pensiero\", dove venne eletta vicepresidente. Fu in quest'occasione che incontr\u00f2 Friedrich B\u00fcchner, un esponente del monismo; egli sosteneva che tutti, materialmente e spiritualmente, derivavano da un'unica fonte, la materia. I due divennero rapidamente amici ed ebbero una corrispondenza durata per molti anni; Annie si impegn\u00f2 a tradurre in lingua inglese le sue opere principali.\nIl 6 marzo del 1881 parl\u00f2 all'apertura della nuova sessione della \"Leicester Secular Society\" nella \"Leicester Secular Hall\" in Humberstone Gate a Leicester. Gli altri relatori furono George Holyoake, la libera pensatrice, Harriet Law e Bradlaugh.\nNella primavera del 1883 Annie non pot\u00e9 rinnovare la propria iscrizione presso l'University College, questo a causa della \"cattiva influenza\" che si presumeva avesse sui compagni di classe. Anche Thomas Henry Huxley, uno dei suoi mentori, non contrast\u00f2 la sua cacciata; questo non per motivi strettamente religiosi, bens\u00ec per ragioni eminentemente morali: il \"libero pensiero\" non poteva difatti significare altro che \"amore libero\"!\nLa soprintendente non manc\u00f2 di ricordare ad Annie le parole del giudice George Jessel, anch'egli membro del College; Alice Bradlaugh fu anch'ella espulsa. Edward Aveling promosse una petizione con l'intento di difendere le due donne; diede anche il via ad una campagna stampa, ma senza alcun successo. Gli avversari della \"legge in materia di malattie contagiose\", eufemismo per indicare le malattie sessualmente trasmissibili, gli dissero di non aver alcun bisogno di supporto da parte sua; il segretario del giardino botanico di Regent's Park gli neg\u00f2 l'accesso, ad eccezione che all'alba. Infine, anche la sua famiglia sub\u00ec le conseguenze di questi attacchi: Aveling perse definitivamente la sua posizione di consulente presso il \"Royal London Hospital\"..\nNel frattempo Annie instaur\u00f2 sempre pi\u00f9 stretti legami con gli esponenti irlandesi della Devoluzione sostenendoli nei suoi articoli giornalistici durante quelli che vennero considerati anni cruciali, quando cio\u00e8 i nazionalisti irlandesi stavano formando un'alleanza con i liberali e i radicali. Annie incontr\u00f2 i leader del movimento irlandese \"Irish Home Rulers\"; in particolare conobbe Michael Davitt il quale avrebbe voluto mobilitare i contadini irlandesi tramite una guerriglia sul territorio, una lotta diretta contro i proprietari terrieri inglesi. Annie parl\u00f2 e scrisse a favore di David e della sua Lega molte volte nei decenni successivi.\nTuttavia l'intenso lavoro parlamentare di Charles lo alien\u00f2 gradualmente da Annie; le donne non potevano partecipare direttamente alla politica nazionale, cos\u00ec Annie cerc\u00f2 un vero e proprio sbocco politico, dove le sue notevoli capacit\u00e0 di oratrice, scrittrice e organizzatrice avrebbero potuto portare ad un qualche risultato positivo.\nSocialismo e fabianesimo.\nPrimi contatti.\nNel frattempo Edward Aveling pens\u00f2 di tradurre le prime opere di Karl Marx in lingua inglese ed alla fine stabil\u00ec una convivenza con Eleanor Marx, la figlia del filosofo. Ci\u00f2 ebbe una grande influenza sul pensiero politico e sociale di Annie la quale sostenne il suo lavoro, ma proprio in quel lasso di tempo inizi\u00f2 a dirigere le proprie attenzioni verso i rivali Fabiani. Aveling e Eleonor entrarono a far parte della \"Social Democratic Federation\" (SDF) e successivamente della \"Socialist League\", il socialismo rivoluzionario, un piccolo gruppo di scissionisti del marxismo che si form\u00f2 intorno alla figura dell'artista William Morris.\nSembr\u00f2 che Morris abbia giocato un ruolo importante nella conversione di Annie al marxismo, ma \u00e8 stato allo SDF e non alla sua Lega che ella si rivolse nel 1888. Ne rimase un membro attivo per qualche anno divenendo uno dei suoi migliori relatori. Allora era ancora membro della \"Fabian Society\"; n\u00e9 lei n\u00e9 altri sembrarono pensare ai due movimenti come incompatibili.\nUna lenta conversione.\nPer Annie, politica, amicizia e amore furono sempre strettamente intrecciati. La sua scelta decisa a favore del socialismo avvenne attraverso una stretta relazione intercorsa con George Bernard Shaw, allora giovane scrittore irlandese in difficolt\u00e0 finanziarie a Londra ma gi\u00e0 sostenitore del fabianesimo. Annie rimase notevolmente impressionata dal suo lavoro e gli rimase molto vicino a partire dai primi anni 1880. Quando Annie fece la prima mossa invitando Shaw a venire a vivere da lei questi rifiut\u00f2, ma al contempo la present\u00f2 alla \"Fabian Society\"; un'associazione di persone che cercavano di esplorare alternative spirituali, piuttosto che politiche, al sistema del capitalismo.\nFabianesimo.\nAnnie cominci\u00f2 a scrivere per la Societ\u00e0; questo nuovo impegno, assieme al rapporto con Shaw, accrebbe la divisione con Bradlaugh il quale si considerava un fautore dell'individualismo e quindi in aperta opposizione a qualsiasi forma di socialismo. Mentre egli difendeva la libert\u00e0 di parola a tutti i costi, rimaneva molto cauto nell'incoraggiare la militanza della classe operaia.\nDomenica di sangue.\nIl problema della disoccupazione fu una delle questioni centrali di quegli anni, e, nel 1887 alcuni londinesi, privi di lavoro, iniziarono a protestare davanti a Trafalgar Square; Annie accett\u00f2 di apparire come relatrice in una riunione programmata per il 13 novembre 1887: la polizia cerc\u00f2 di impedire l'assembramento ma, non riuscendovi, chiam\u00f2 in soccorso le truppe armate. Vi furono innumerevoli feriti, un uomo mor\u00ec e vennero arrestate centinaia di persone; Annie cerc\u00f2 provocatoriamente di farsi arrestare ma fu invece completamente ignorata.\nGli eventi crearono grande sensazione e divennero noti come \"Domenica di sangue\". Dopo essere stata accreditata come uno dei principali promotori degli scontri, si gett\u00f2 nell'impresa di organizzare un valido sostegno legale per i lavoratori imprigionati e per le loro famiglie. Bradlaugh si trov\u00f2 infine costretto ad interrompere tutti i rapporti con lei in quanto ritenne che avrebbe invece dovuto chiedere il suo consiglio prima di intraprendere questa nuova iniziativa.\nSciopero delle fiammiferaie.\nUn'altra sua attivit\u00e0 del tempo fu il suo coinvolgimento nello sciopero delle fiammiferaie londinesi nel 1888, una battaglia intrapresa dal movimento operaio dell'attivista Herbert Burrows; Burrows aveva contattato le lavoratrici della fabbrica di fiammiferi di Bow (Londra), principalmente giovani donne proletarie. Molte di loro erano state colpite da una malattia professionale, l'osteonecrosi della mascella, causata dalle sostanze chimiche utilizzate nella fabbricazione manifatturiera.\nAnnie incontr\u00f2 le donne ed istitu\u00ec un comitato che condusse ad uno sciopero per chiedere una migliore contribuzione e condizioni lavorative pi\u00f9 sicure; fu un'azione che incontr\u00f2 il favore dell'opinione pubblica. Le dimostrazioni guidate da Annie furono applaudite ed incoraggiate per le strade e ben presto anche ministri di primo piano concessero il loro appoggio; in poco pi\u00f9 di una settimana l'azienda venne costretta a migliorare la busta paga e ad accettare anche tutte le condizioni annesse. Portata a termine con successo la lotta, Annie aiut\u00f2 le donne a creare un sindacato ed un centro sociale.\nAll'epoca l'industria manifatturiera dei fiammiferi costituiva una lobby molto potente, dal momento che la luce elettrica non era ancora ampiamente disponibile e gli zolfanelli rappresentavano una merce essenziale; nel 1872 i lobbysti dell'industria avevano persuaso il governo britannico a cambiare la politica fiscale prevista. Quella di Annie fu la prima campagna a sfidare apertamente e con successo gli industriali del fiammifero su un tema importante come le condizioni di sicurezza delle operaie: ci\u00f2 venne vissuto come una vittoria storica dei primi anni del socialismo britannico.\nElezione locale.\nPoco dopo l'adesione al marxismo Annie venne eletta alla \"London School Board\" nel 1888. Alle donne in quel periodo non era ancora permesso di partecipare attivamente alla vita politica parlamentare, ma era stato concesso loro di far parte dell'elettorato locale gi\u00e0 nel 1881.\nAnnie si present\u00f2 alle riunioni con un nastro rosso intrecciato tra i capelli: il suo manifesto proclamava: \"mai pi\u00f9 figli affamati\". Riusc\u00ec a combinare assieme i propri principi socialisti con il femminismo: \"chiedo agli elettori di votare per me e i non elettori a lavorare per me perch\u00e9 le donne sono chiamate al Board e ve ne sono troppo poche candidate\". Annie risult\u00f2 in cima al sondaggio d'opinione nel collegio ellettorale del Borough di Tower Hamlets, con oltre 15\u00a0000 voti. Scrisse nel \"National Reformer\": \"dieci anni fa, per colpa di una legge avversa e crudele, il fanatismo cristiano mi ha derubato dei figli ancora piccoli. Ora la cura dei 763\u00a0680 bambini di Londra viene posta in parte anche nelle mie mani\".\nAnnie fu anche coinvolta nel \"London Dock Strike\" del 1889, in cui i portuali impiegati di giorno vennero guidati in uno sciopero da Benjamin Tillett. Annie aiut\u00f2 Tillett ad elaborare le regole del sindacato e gioc\u00f2 un ruolo importante nelle riunioni e nei fermenti che condussero alla creazione del gruppo; parl\u00f2 a favore dei portuali in varie assemblee pubbliche e giunse a far loro pubblicit\u00e0 agli angoli delle strade. Proprio come le fiammiferaie cos\u00ec anche i portuali riucirono ad ottenere il sostegno pubblico e lo sciopero risult\u00f2 un successo.\nApprodo alla Teosofia.\nAnnie si pose fin dall'infanzia domande spirituali; ma le risposte che ricevette non la soddisfarono. Fu particolarmente difficile per lei accettare i dogmi, cos\u00ec come l'idea di punizione eterna senza alcuna possibilit\u00e0 di riscatto e gli eccessi dell'ipocrisia e del patriarcato. Tuttavia ebbe anche una certa difficolt\u00e0 a concepire una morale in quanto regola di condotta priva di alcun reale fondamento. Allo stesso modo cominci\u00f2 a prendere in considerazione che, se l'ateismo gli aveva portato la pace grazie alla rimozione di un Dio ingiusto, esso non fu tuttavia la risposta definitiva alle sue domande.\nI legami tra l'editore William Thomas Stead e Annie all'epoca della \"Domenica di sangue\" ebbero per lei anche un'altra conseguenza; il giornalista aveva difatti lo stesso tipo di domande spirituali: cre\u00f2 anche una Chiesa che avrebbe dovuto rigenerare il cristianesimo.\nNel 1889 Stead chiede ad Annie di preparare una recensione per la \"Pall Mall Gazette\" su \"La Dottrina Segreta\", un libro di Helena Blavatsky. Dopo averlo letto tutto d'un fiato cerc\u00f2 di ottenere un'intervista con la sua autrice e riusc\u00ec ad incontrare Blavatsky a Parigi; in questo modo fu convertita alla teosofia.\nSi stup\u00ec di aver trovato la risposta a tutte le domande metafisiche e spirituali che la tormentavano fin dalla giovinezza. La Teosofia, ispirata alla filosofia orientale, riteneva che tutte le religioni fossero solamente delle variazioni di una primordiale saggezza universale; sembr\u00f2 proprio rappresentare quella \"Verit\u00e0\" di cui Annie aveva sempre avuto bisogno. Incontrando Blavatsky rimase colpita, suo malgrado, dalla vasta cultura di questa donna di oltre un quintale di peso e che si muoveva grazie ad una sedia a rotelle.\nLe lesse le sue recensioni alla teosofia e Madame Blavatsky dichiar\u00f2 che erano migliori di tutte le critiche che le erano state inviate nel corso della sua lunga carriera; Annie si proclam\u00f2 apertamente teosofa e divenne un membro della Societ\u00e0 teosofica, una mossa che la allontan\u00f2 definitivamente da Charles e da altri ex collaboratori nell'impegno sociale e nell'attivismo politico.\nI suoi amici, che divenne ben presto i suoi ex amici, rimasero letteralmente inorriditi: Charles Bradlaugh innanzitutto, anche se si erano gi\u00e0 molto allontanati allorquando Annie divenne socialista, ma anche George Bernard Shaw. Sentirono chiaramente che stavano perdendo uno dei collaboratori pi\u00f9 convinti del \"libero pensiero\" e della riforma sociale. In primo luogo lasci\u00f2 la National Secular Society, la \"Fabian Society\" e la \"London School Board\" e, infine, anche la \"Federazione socialdemocratica\".\nEppure lei non abbandon\u00f2 immediatamente la lotta politica: nel suo primo articolo da teosofa, \"\"Practical Work for Theosophists\",\" sugger\u00ec ai membri della Societ\u00e0 di acquistare azioni di societ\u00e0 che sfruttavano i lavoratori, al fine di prenderne il controllo e cos\u00ec poterle riformare. Inoltre fond\u00f2 nel 1891 una \"Lega dei lavoratori teosofi\". Si dedic\u00f2 anima e corpo alle sue lezioni di teosofia fino a diventare rapidamente una delle principali animatrici e leader: trasform\u00f2 la sua casa in un luogo di riunioni teosofiche.\nIl percorso intellettuale di Annie rimase sempre coinvolto in una dimensione anche spirituale, una ricerca di trasformazione dell'intera persona. Mentre il suo interesse per la teosofia si approfond\u00ec, permise che la propria adesione al fabianesimo via via svanisse, fino a scomparire del tutto entro il 1890, e che si interrompessero i suoi legami con il marxismo.\nNella sua autobiografia Annie fa seguire il capitolo intitolato \"Socialismo a Attraverso la tempesta verso la pace\"\"\", la pacificazione ben rappresentata per lei dalla teosofia; nel 1888 si descrive come una \"marciatrice verso la teosofia\", che si sarebbe rivelata col tempo essere la sua maggior gioia e gloria ottenuta nella vita, Annie cominci\u00f2 a trovare il lato economico della vita come essenzialmente mancante di una necessaria dimensione spirituale, cerc\u00f2 quindi una fede fondamentalmente basata sull'\"Amore\".\nNel 1890 i suoi due figli, Digby ventunenne e Mabel Besant-Scott diciannovenne si unirono a lei come ella sperava, non appena divennero abbastanza grandi per decidere da soli del loro destino al di fuori dell'autorit\u00e0 paterna.\nNel 1891, quando Helena Blavatsky mor\u00ec, Annie era oramai diventata una delle figure leader della teosofia; assunse la carica della Societ\u00e0 per l'Europa e l'India. Nel 1893, dopo aver partecipato al \"Parlamento Mondiale delle Religioni\" alla Fiera Colombiana di Chicago, si rec\u00f2 per la prima volta a visitare l'impero anglo-indiano. Afferm\u00f2 in seguito di aver finalmente trovato la propria casa spirituale e prese l'abitudine di vestirsi da indiana.\nDopo aver lasciato il Regno Unito Annie dedic\u00f2 una gran parte delle sue energie, non solo alla \"Societ\u00e0\", ma anche alla libert\u00e0 e al progresso dell'India; \"Besant Nagar\", un quartiere vicino alla sede indiana della \"Societ\u00e0\", \u00e8 stato dedicato alla sua memoria. A seguito del sorgere di una controversia la sezione teosofica statunitense si separ\u00f2 per divenire un'organizzazione indipendente. La societ\u00e0 originaria, quella guidata da Henry Steel Olcott e Annie, ha oggi la sua sede a Chennai ed \u00e8 conosciuta come la \"Theosophical Society Adyar\".\nIngresso nella Co-Massoneria.\nAnnie vide la libera massoneria, in particolare la Co-Massoneria (un ramo separato del Rito scozzese antico ed accettato aperto anche a membri femminili), come un'estensione del suo interesse verso i diritti delle donne e in vista di una maggiore fratellanza umana; intese la Co-Massoneria come un \"movimento che ha praticato una vera fratellanza in cui le donne e gli uomini lavoravano fianco a fianco per la perfezione dell'umanit\u00e0. Ho immediatamente voluto essere ammessa in questa organizzazione\".\nNel 1893 fu uno dei fondatori, assieme a Maria Deraismes, dell'Ordine Massonico Misto Internazionale Le Droit Humain, il primo Ordine ad ammettere le donne in massoneria con pari dignit\u00e0 degli uomini. In divisa massonica parteciper\u00e0 alla manifestazione delle suffragette indetta il 17 giugno del 1911 nel momento della cerimonia d'incoronazione di Giorgio V del Regno Unito. Raggiunse il 33\u00ba ed ultimo grado del Rito scozzese antico ed accettato.\nLa teosofa Francesca Arundale, che accompagn\u00f2 Annie a Parigi insieme a sei altri loro amici, testimonia che: \"tutti furono iniziati, promossi e saliti attraverso i primi tre gradi e Annie torn\u00f2 in Inghilterra portando con s\u00e9 un \"Certificato d'affiliazione\"; fond\u00f2 l\u00ec la prima loggia massonica de Le Droit Humain in Inghilterra. Annie divenne successivamente una delle pi\u00f9 importanti dirigenti e rappresent\u00f2 un'influenza rilevante nella crescita internazionale dell'ordine.\nNel 1912 fonder\u00e0, insieme a Marie Russak e James Wedgwood, l\"Ordine Mistico del Tempio della Rosacroce\"; ma fu anche affiliata all'obbedienza massonica della Prima gran loggia d'Inghilterra, un caso del tutto eccezionale poich\u00e9 in essa le donne non potevano essere ammesse.\nPresidentessa della Societ\u00e0 Teosofica.\nAnnie incontr\u00f2 il maestro teosofo nonch\u00e9 teologo Charles Webster Leadbeater a Londra nell'aprile del 1894. Divennero subito degli stretti collaboratori all'interno del movimento teosofico e rimarranno tali per il resto della loro vita. Leadbeater fu un sostenitore della chiaroveggenza ed aiut\u00f2 Annie a diventarlo anche lei nel corso dell'anno seguente. In una lettera del 25 aprile del 1895 indirizzata a Arundale Leadbeater raccont\u00f2 di come Annie divenne una chiaroveggente; insieme studiarono gli enigmi dell'universo, della materia, delle diverse forme di pensiero esistenti e della storia dell'umanit\u00e0. Con lui fu co-autrice di un libro intitolato, \"Occult Chemistry (Chimica Occulta)\".\nNel 1906 Leadbeater divenne il centro di una controversia assai accesa quando venne reso pubblico che aveva consigliato la pratica della masturbazione ad alcuni ragazzi che avrebbero dovuto rimanere sotto la sua cura ed istruzione spirituale; Leadbeater afferm\u00f2 di aver incoraggiato la pratica con l'intento di mantenere il celibato dei ragazzi, che veniva considerato un prerequisito fondamentale per il loro progresso nel percorso spirituale.\nA causa dello scandalo scoppiato offr\u00ec di dimettersi dalla Societ\u00e0 Teosofica nel 1906, il che gli venne concesso; nel corso dell'anno seguente Annie divent\u00f2 la presidentessa della Societ\u00e0 e nel 1908, col suo sostegno offerto esplicitamente, Leadbeater vi rientr\u00f2. Egli dovette affrontare le accuse di aver intrattenuto relazioni di pederastia con i ragazzi, ma nessuna di esse riusc\u00ec mai ad essere dimostrata e Annie non lo abbandon\u00f2.. Costei aveva trovato la Societ\u00e0 Teosofica in subbuglio; molti scandali erano infatti stati rivelati dalla stampa, come delle presunte contraffazioni o la moralit\u00e0 di alcuni suoi membri messa in dubbio; lei lott\u00f2 per ripristinare la reputazione della Societ\u00e0.\nFino all'elezione di Annie alla presidenza della Societ\u00e0, avvenuta nel 1907 alla morte di Henry Steel Olcott e a cui venne sempre rieletta fino alla fine, essa ebbe come uno dei suoi punti centrali lo studio del buddhismo Theravada cos\u00ec come veniva applicato nell'isola di Ceylon, l\u00e0 dove il colonnello Olcott fece la maggior parte delle sue esperienze religiose. Sotto la guida di Annie si rivolse una maggiore attenzione nei confronti di \u0100ry\u0101varta - come ella chiamava l'India centrale - cos\u00ec come sull'esoterismo di matrice cristiana. Stabil\u00ec il quartier generale della Societ\u00e0 ad Adyar, vicino a Chennai.\nHelena Blavatsky ebbe a dichiarare nel 1889 che lo scopo principale a cui avrebbe dovuto prefiggersi la Societ\u00e0 era quello di preparare l'umanit\u00e0 per la prossima accoglienza di un \"portatore di luce di Verit\u00e0\", l'emissario di una nascente gerarchia spirituale la quale, secondo i teosofi, avrebbe dovuto guidare l'ulteriore evoluzione dell'umanit\u00e0.\nQuesto venne ripetuto da Annie gi\u00e0 nel 1896; ella credette fermamente all'imminente apparizione dell'emissario, identificato dai teosofi come il cosiddetto \"Grande Maestro Mondiale\" (Lord Maitreya).\n\"World Teacher project\".\nNel 1909, poco dopo l'assunzione della presidenza da parte di Annie, Charles Webster Leadbeater \"scopr\u00ec\" l'allora quattordicenne Jiddu Krishnamurti (1895-1986), originario di Madanapalle nell'Andhra Pradesh. Il ragazzo allora viveva assieme al padre e al fratello nei pressi della sede della Societ\u00e0 teosofica a Adyar, dichiarandolo il probabile \"veicolo\" del previsto \"Maestro mondiale\". Annie vide sinceramente in lui una futura \"Guida spirituale\" (o \"Maestro del Mondo\") e prese parte attiva nella sua educazione. Anche se Juddu rinunci\u00f2 alla teosofia nel 1929 non rinneg\u00f2 mai n\u00e9 la propria madre adottiva n\u00e9 il suo ruolo spirituale.\nLa presunta veridicit\u00e0 della \"scoperta\" ricevette una diffusa pubblicit\u00e0 e attrasse persone da tutto il mondo, ma soprattutto teosofi; in quello stesso periodo iniziarono anche anni di sconvolgimenti che contribuirono a dividere la Societ\u00e0 con vari scismi dottrinali. A seguito della sua scoperta, Jiddu e suo fratello minore Nityananda (\"Nitya\") vennero affidati alle cure dei teosofi; il ragazzo venne ampiamente istruito per la sua futura missione di nuovo veicolo vivente del \"Maestro mondiale\".\nAnnie divenne presto il tutore legale dei due fratelli con il consenso del padre, molto povero, che non era in grado di prendersi cura di loro. Tuttavia, in seguito, cambi\u00f2 idea ed intraprese una battaglia legale per recuperare la tutela dei figli, contro la loro stessa volont\u00e0. Sin dall'inizio del loro rapporto, Jiddu e Annie svilupparono subito un legame molto stretto ed egli la consider\u00f2 come una madre surrogata, un ruolo che lei accett\u00f2 ben felicemente.\nNel 1929, ben vent'anni dopo la sua \"scoperta\", Jiddu, ormai disincantato nei riguardi del \"World Teacher project\", rifiut\u00f2 il ruolo che oramai molti teosofi si attendevano da lui: fece sciogliere l'\"Order of the Star in the East\" (OSE), un'organizzazione fondata per aiutare il Maestro mondiale nella sua missione, e alla fine abbandon\u00f2 completamente la Societ\u00e0 teosofica e l'intera teosofia.\nTrascorse il resto della sua vita viaggiando nel mondo nella sua nuova qualifica di conferenziere non affiliato, divenendo nel tempo ampiamente conosciuto come un autentico pensatore indipendente su temi filosofici, psicologici e spirituali; il suo amore nei confronti di Annie non venne per\u00f2 mai meno, come fu il caso anche dei sentimenti di Annie verso di lui.\nPreoccupato per il suo benessere dopo aver dichiarato la propria indipendenza acquist\u00f2 sei ettari di terreno nelle vicinanze della propriet\u00e0 della Societ\u00e0, il futuro quartier generale della \"Krishnamurti Foundation India\".\nMovimento per l'autogoverno indiano.\nRitorno alla lotta.\nGli interessi di Annie per la causa indiana risalivano a molto tempo addietro. Gi\u00e0 nel settembre del 1875 aveva lanciato assieme a Charles Bradlaugh una petizione contro il viaggio del principe di Galles, il futuro Edoardo VII del Regno Unito, nella regione. Per lei infatti si trattava solamente di una manovra politica architettata da Benjamin Disraeli per affermare la causa dell'impero britannico. Annie considerava inoltre la Monarchia e l'Impero due istituzioni ingombranti e soprattutto assai costose: il Parlamento del Regno Unito aveva votato un budget di 42\u00a0000 sterline per questo principesco tour.\nLe 100\u00a0000 firme della petizione vennero raccolte su di un rotolo lungo di pi\u00f9 di un chilometro e mezzo, che fu introdotto nella Camera dei Comuni, senza tenerne comunque conto. Durante il viaggio, il principe venne suntuosamente ricevuto, mentre gran parte del Paese stava morendo di fame. Al ritorno del figlio, Vittoria del Regno Unito venne proclamata Imperatrice d'India, per il sommo dispiacere di Annie.\nNel 1879 Annie dimostr\u00f2 ancora una volta la sua opposizione all'imperialismo cos\u00ec come si stava sviluppando pubblicando sul National Refomer, un suo lungo articolo intitolato, \"A Plea for the Weak Against the Strong\", in italiano \"Un Appello per i Deboli contro i Forti\". L'articolo ripeteva le argomentazioni contro la politica coloniale del Partito Liberale di William Ewart Gladstone contro il Partito Conservatore di Disraeli. Vi aggiunse, tuttavia, anche i suoi argomenti umanistici che ricordavano i villaggi bruciati nel nome della presunta pace e della civilt\u00e0. Denunci\u00f2 le accresciute ambizioni puramente materialistiche di conquista. Ricord\u00f2 che se la missione civilizzatrice doveva esservi veramente, allora questa avrebbe dovuto consistere nel portare gli ideali democratici britannici e l'educazione per condurre la regione all'autonomia. Questo opuscolo venne venduto in diverse migliaia di copie.\nQuando il futuro Mahatma Gandhi stava conducendo i propri studi di legge a Londra inizi\u00f2 ad interessarsi alla nuova cultura dell'India, questo soprattutto grazie ai suoi amici teosofici; fu proprio in una di queste occasioni che incontr\u00f2 per la prima volta Annie, la quale si era allora appena iscritta alla Societ\u00e0 Teosofica. Infine Bradlaugh espresse tutto il suo appoggio politico aiutando anche professionalmente la causa indiana, al punto di essere soprannominato, \"Member for India\". Vi si rec\u00f2 nel 1889 per partecipare alle riunioni del Congresso Nazionale Indiano, questo, in un momento in cui Annie stava ancora lavorando con lui. Al suo corteo funebre nel 1891 partecip\u00f2 anche Gandhi.\nRinascita intellettuale dell'India.\nNel 1893 Annie si rec\u00f2 per la prima volta in India, in connessione con i propri interessi teosofici; era gi\u00e0 critica nei confronti della situazione politica nella regione. Secondo Helena Blavatsky i\" Veda\" costituivano la fonte di ogni sapienza e spiritualit\u00e0; tuttavia, per lei e per i teosofi, l'induismo nella pratica si era oramai allontanato dalla sua purezza originale, in gran parte a causa della colonizzazione britannica, colpevole di aver importato l'individualismo e il materialismo. Inizi\u00f2 pertanto a sviluppare una sua personale riflessione nel tentativo di ricondurre l'India in se stessa..\nI riformatori anglo-indiani, Allan Octavian Hume e Alfred Percy Sinnett, erano membri di rilievo della Societ\u00e0 Teosofica, Societ\u00e0 che aveva anche iniziato ad attirare alcuni intellettuali indiani.. Durante la sua prima permanenza in terra indiana, Annie pens\u00f2 nella stessa direzione; per lei l'India era \"la madre della spiritualit\u00e0 mondiale, la culla della civilt\u00e0\". Rigett\u00f2 la teoria de, \"il fardello dell'uomo bianco\", stigmatizzata in una poesia tanto cara a Rudyard Kipling. L'India aveva invece per Annie il compito di salvare l'intera civilt\u00e0 occidentale dal materialismo indossando la \"fiaccola della spiritualit\u00e0\". Per lei il giogo politico, economico e morale britannico sulla regione risultava essere soltanto dannoso; ritenne che un tale atteggiamento stesse per disgregare l'India intera.\nNel 1895 Annie si stabil\u00ec definitivamente in India e adott\u00f2 il tradizionale stile di vita, assieme al sari, considerando che fosse assurdo continuare a vestirsi all'occidentale; indoss\u00f2 generalmente il sari bianco, il colore del lutto, questo per onorare la sofferenza della popolazione indiana. A partire da quell'anno, precedendo lo stesso Gandhi, sugger\u00ec di preferire i prodotti locali a quelli importati, per sostenere l'economia interna. Queste azioni la posero definitivamente ai margini della comunit\u00e0 anglo-indiana in quanto, dopo i moti indiani del 1857, essa si era ritirata in se stessa all'interno di aree riservate dove continu\u00f2 a vivere in mezzo alla diffidenza della popolazione locale.\nA loro volta i teosofi credettero fermamente che gli indiani fossero uguali ai bianchi. La Societ\u00e0 Teosofica accolse sempre tutte le confessioni religiose presenti nel subcontinente indiano, senza fare mai alcuna distinzione tra ind\u00f9, musulmani, cristiani o sikh. Annie avrebbe voluto anche un'unit\u00e0 spirituale dell'India, nonostante il fatto che le autorit\u00e0 britanniche stessero sfruttando le divisioni religiose presenti per stabilire e consolidare il loro dominio.\nPer Annie il primo passo di questo risveglio avrebbe dovuto realizzarsi attraverso l'educazione, prima di tutto delle \u00e9lite sociali e delle caste superiori, nelle quali vide un esempio per l'intera popolazione. L'idea fu anche quella di separare i ceti medio-alti del Regno Unito per poter ottenere un qualche tipo di vittoria politica iniziale. Annie respinse tuttavia il modello di educazione occidentale il quale poteva portare solo ad un aumento del materialismo, preferendovi i principi teosofici dell'autonomia e dello sviluppo armonioso adattate al ritmo di ogni bambino.\nA tal fine fece istituire nel 1898 a Varanasi, una nuova scuola, il \"Central Hindu College\" (CHC) per ragazzi delle scuole superiori; questo anche con l'aiuto del Maharaja locale Prabhu Narayan Singh, il quale offr\u00ec la terra e con i membri dell'alta societ\u00e0 indiana che partecip\u00f2 ai finanziamento. Fino al 1904 vennero accettate solo donazioni fatte da indiani, tra cui quella assai generosa da parte di Motilal Nehrue: tra i suoi allievi vi fu il figlio Jawaharlal Nehru, che si era appena iscritto alla Societ\u00e0 teosofica ed Annie presenzi\u00f2 alla sua iniziazione.\nLe tasse d'iscrizione risultarono essere assai basse, questo basandosi sui principi teosofici e contando fin da subito molti teosofi di rilievo alla sua dirigenza e nello stesso corpo insegnante; il suo scopo principale fu quello di creare una nuova classe dirigente per l'India. Annie stessa vi insegn\u00f2. La scuola organizzava corsi di matematica, scienze, logica, lingua inglese, sanscrito, storia e infine anche storia delle religioni. A partire dal 1908 venne aperto anche agli studenti che non professavano l'induismo.\nGli studenti trascorrevano 90 minuti al giorno in uno stato d'intensa preghiera, ed in seguito studiavano i principali testi religiosi, ma anche la scienza moderna. Ci vollero tre anni per poter accrescere i fondi da riservare alla CHC, la maggior parte dei quali provenienti da facoltosi principi indiani.\nNel 1904 fond\u00f2 la \"Central Hindu Girls\u2019 School\" per ragazze delle scuole superiori; grazie a lei, intraprese una campagna per i diritti sociali degli indiani, ma anche delle indiane.\nA seguito della prima spartizione del Bengala avvenuta nel 1905, il movimento Swadeshi speriment\u00f2 una rinascita. Nel 1908, per combattere contro l'ascesa di questa opposizione, le autorit\u00e0 britanniche proibirono agli studenti indiani di essere coinvolti in politica: come risposta Annie organizz\u00f2 all'interno del CHC un parlamento sul modello di quello inglese. Volle discutere con i giovani indiani delle forme politiche democratiche e costituzionali, ma si occup\u00f2 anche di economia e riforme sociali.\nTuttavia vi fu una certa ambiguit\u00e0 intrinseca sul modo di pensare di Annie: per portare l'India al rinnovamento intellettuale e politico lei gli offr\u00ec come modello l'esempio politico del Regno Unito, il colonizzatore; malgrado tutto i militanti indiani che gli stettero pi\u00f9 vicino, come Womesh Chunder Bonnerjee, Mahadev Govind Ranade e Gopal Krishna Gokhale condivisero questo punto di vista.\nCon l'organizzazione di questo parlamento intese anche distogliere i giovani indiani dalla tentazione di una deriva violenta, nei confronti della quale si consider\u00f2 impreparata. Il suo rifiuto di ricorrere ad azioni violente si bas\u00f2 sui suoi ricordi dolorosi della \"domenica di sangue\" del 1887. Per creare un luogo adatto di espressione alla volont\u00e0 di azione dei giovani indiani fond\u00f2 sempre in quello stesso 1908 \"Sons and Daughters of India\", organizzazione che si specializz\u00f2 in opere educative e di beneficenza.\nNell'aprile del 1911 Annie incontr\u00f2 il pa\u1e47\u1e0dit Madan Mohan Malaviya ed assieme decisero di unire le loro forze e di lavorare alla fondazione di un'universit\u00e0 ind\u00f9 a Varanasi; i fedeli e gli altri fiduciari del CHC convennero anche sulla necessit\u00e0 dell'autogoverno per l'India e sul fatto che il college avrebbe dovuto far parte della nuova universit\u00e0. Dopo il voto favorevole del Parlamento del Regno Unito la Banaras Hindu University inizi\u00f2 a svolgere i propri corsi a partire dal 1\u00ba ottobre del 1917, con il CHC come suo primo collegio costituente.\nNel 1913, con l'aiuto dello stesso Malaviya riusc\u00ec ad aprire un'associazione scout per i ragazzi indiani, in quanto le associazioni esistenti all'epoca in India erano aperte solo ai ragazzi inglesi. Lo stesso anno riusc\u00ec a formare la \"Theosophical Education Trust in India\", fondo che ha poi avviato una trentina di scuole dalle elementari ai licei.\n\"All-India Home Rule League\".\nLa spartizione del Bengala nel 1905 segn\u00f2 un punto di svolta per Annie; la sua azione da allora in poi si fece sempre pi\u00f9 politica. Il solo campo dell'istruzione non sembr\u00f2 essere pi\u00f9 sufficiente per lei; s'allontan\u00f2 gradualmente da Gopal Krishna Gokhale per essere pi\u00f9 vicina a Bal Gangadhar Tilak, uno dei principali teorici e guida del movimento Swadeshi, cos\u00ec come anche agli altri due membri del triumvirato \"Lal Bal Pal\": Bipin Chandra Pal e Lala Lajpat Rai.\nRitenendo che il governo britannico non avesse mantenuto le sue promesse nei confronti dell'India, gli consigli\u00f2 di iniziare a trattare gli indiani alla pari, altrimenti sarebbe stato presto testimone della deriva dell'intero paese; non critic\u00f2 comunque l'idea dell'impero britannico o la presenza britannica in India. Sugger\u00ec solamente di esaminare l'idea di un rinnovamento nell'amministrazione, principalmente attraverso l'autodeterminazione. Si scontr\u00f2 con l'opposizione di alcuni teosofi. Le sue idee politiche e sociali vennero diffuse attraverso i giornali New India e Commonwealth\".\"\nUno dei suoi primi atti apertamente politici che segnarono maggiormente gli spiriti dell'epoca, fu la lettera aperta che scrisse nel gennaio del 1910 al governatore generale Gilbert Elliot-Murray-Kynynmound, IV conte di Minto. Denunci\u00f2 apertamente il razzismo dei funzionari britannici, a seguito dell'aggressione avvenuta ai danni di un ex studente del CHC, e reclam\u00f2 l'autonomia dell'India. Lord Minto reag\u00ec immediatamente ponendo il CHC sotto stretta sorveglianza e facendo ritardare l'istituzione della Banaras Hindu University. Nonostante questo oramai Annie si era sicuramente creata una reputazione di aperta indipendentista.\nTra il 1905 e il 1915 pubblic\u00f2 numerosi testi che chiedevano il diritto all'autodeterminazione del paese, raggruppati nel 1917 in \"The Birth of a New India\". Sugger\u00ec una nuova organizzazione dell'impero britannico in una \"federazione di nazioni autonome\" (in \"Federation\" dell'aprile del 1914) con ciascuno degli \"Home Rule\" (autogoverni) ad immagine del movimento irlandese. Questa federazione avrebbe dovuto essere retta dal monarca britannico, che avrebbe avuto solo un ruolo simbolico, e dotata di un parlamento in cui ciascuna delle nazioni della federazione sarebbero state rappresentate in parti uguali.\nLa sua visione dell'India indipendente venne ulteriormente specificata nel 1915 in \"Indian Self-Government\". Annie consider\u00f2 inoltre l'ipotesi di un'assemblea piramidale, con la base costituita dall'assemblea dei \"Gram panchayat\" (unione \"panchayat\" per paese o area urbana); sopra, un'assemblea distrettuale che si sarebbe dovuta occupare della pubblica istruzione, della sanit\u00e0 e dei settori produttivi; l'assemblea provinciale avrebbe amministrato il bilancio; l'assemblea nazionale sarebbe stata responsabile per la difesa, le ferrovie e il servizio postale. Cos\u00ec l'India si sarebbe finalmente potuta integrare nella federazione imperiale.\nOgni livello avrebbe dovuto essere realizzato progressivamente, iniziando immediatamente dai Panchayats; la sezione distrettuale sarebbe stata stabilita subito dopo la fine della prima guerra mondiale. Tuttavia il sistema elettorale proposto era complicato ed elitario; le assemblee dei panchayat e quelle distrettuali sarebbero state elette attraverso un suffragio quasi universale tra i padri e le madri di et\u00e0 superiore ai 21 anni. Sopra le assemblee sarebbero state elette da un collegio composto da membri delle assemblee di livello inferiore e dagli elettori con un'istruzione sufficiente e sempre tramite incontri ad alto livello. Questo tipo di approccio venne per\u00f2 molto contestato.\nAnnie desider\u00f2 qui esprimere la differenza tra \"uguaglianza\" e \"fraternit\u00e0\", elemento base della Teosofia; nella fraternit\u00e0 i fratelli e le sorelle maggiori sono responsabili per i pi\u00f9 giovani e devono aiutarli a crescere. In questa visione dell'impero anglo-indiano coloro che erano stati educati avrebbero quindi avuto il compito di guidare i meno istruiti ai modelli dell'autonomia.\nOltre alle innumerevoli e sempre pi\u00f9 pressanti attivit\u00e0 teosofiche Annie continu\u00f2 a partecipare in prima persona anche alle pi\u00f9 contingenti questioni politiche. Nel 1913 entr\u00f2 a far parte del Congresso Nazionale Indiano il quale fu originariamente sede di discussione che si riuniva annualmente per prendere in considerazione risoluzioni inerenti alle principali questioni politiche; per lo pi\u00f9 richiedeva il diritto di parola per gli indiani della classe media nell'amministrazione governativa. Esso non era per\u00f2 ancora divenuto un movimento permanente di massa con organizzazioni locali sparpagliate in tutto il territorio; fu in questo periodo che il suo pi\u00f9 stretto collaboratore Charles Webster Leadbeater si trasfer\u00ec a Sydney.\nLe lezioni pubbliche che Annie diede nel mese di settembre e ottobre del 1913 a Chennai (Madras) vennero in seguito raggruppate sotto il titolo \"Wake Up India\"\"\". Nel 1914 non manc\u00f2 di criticare nel suo giornale \"New India\"\",\" l'inerzia del Congresso, dominato da moderati che si limitavano a votare le stesse risoluzioni ogni anno e che si occupavano di conteggiare l'avvenuto aumento di popolazione.\nLa morte di Ghokale avvenuta nel 1915 consent\u00ec il ritorno degli \"estremisti\" nel Congresso, tra cui Tilak che usc\u00ec dal carcere; mantennero tuttavia ancora il giuramento di agire \"con mezzi rigorosamente costituzionali\". Annie, assieme a Bal Gangadhar Tilak, nell'autunno del 1915 riusc\u00ec a far unificare i vari movimenti che richiedevano l'\"Home Rule\" all'interno del movimento nazionale \"All-India Home Rule League\"; ancora una volta modellando le richieste per l'India sulle pratiche nazionaliste irlandesi. Questo fu il primo partito politico indiano ad avere come suo obiettivo principale quello di cambiare il regime vigente; a differenza dello stesso Congresso, la Lega rimase in piena attivit\u00e0 per tutto l'anno, costru\u00ec una sua propria struttura di ramificazioni locali, struttura che permise di mobilitare grandi masse per dimostrazioni, incontri pubblici e vari tipi di agitazioni.\nCon lo scoppio della guerra nel 1914 Annie dichiar\u00f2 che l'India avrebbe anche potuto prestare soccorso al Regno Unito, ma non avrebbe dovuto cessare di esigere l'autogoverno. La Gran Bretagna richiese il pieno sostegno dell'impero britannico nella sua lotta contro l'impero tedesco; traducendo e adattando uno slogan nazionalista irlandese Annie dichiar\u00f2 che \"le necessit\u00e0 dell'Inghilterra sono le opportunit\u00e0 dell'India\" e, nella sua qualit\u00e0 di redattrice del giornale \"New India\"\"\", attacc\u00f2 il governo coloniale e richiese movimenti chiari e precisi. Come successe anche per l'Irlanda il governo per\u00f2 si rifiut\u00f2 anche solo di discutere di qualsiasi cambiamento almeno fino a quando sarebbe durata la guerra. La leadership della sezione britannica della Lega venne affidata a George Lansbury.\nLa lega ebbe diversi obiettivi: innanzitutto l'indipendenza dell'India, poi la formazione politica della popolazione per dare fiducia alle persone e farle uscire dall'inazione. Nell'autunno del 1916 Tilak e Annie viaggiarono per tutto il subcontinente indiano per il reclutamento, sia tra gli ind\u00f9 che tra i musulmani e sia di moderati che di estremisti. La campagna fu un autentico successo, come la petizione a favore della lega la quale raccolse pi\u00f9 di 700\u00a0000 firme. Ella ebbe la capacit\u00e0 di compattare 60\u00a0000 membri, con un forte impatto nazionale, come riconobbe lo stesso Mahatma Gandhi: \"[Annie Besant] ha fatto dell'autogoverno un mantra presente in ogni casa\"..\nAnnie riusc\u00ec anche a stabilire un'alleanza tra il movimento nazionale indiano e la Lega Musulmana Panindiana di Mohammad Ali Jinnah; inoltre quando si tenne il Congresso nel dicembre del 1916 a Lucknow, ove era stata fondata la Lega, venne firmato un accordo tra le due organizzazioni. Nel \"Patto di Lucknow\" esse dichiararono che al termine della guerra avrebbero richiesto congiuntamente concessioni per una maggiore autonomia del popolo indiano, proteggendo al contempo i posti dirigenziali dei musulmani. Per diversi anni, per esempio nel 1910 in \"Islam in the Light of Theosophy\"\"\" Annie critic\u00f2 aspramente le divisioni religiose le quali non facevano altro che avvantaggiare i britannici nel consolidamento del loro potere. Il Congresso a Lucknow fu una grande vittoria per Annie e Tilak.\nCongresso Nazionale Indiano.\nNel giugno del 1917 Annie venne arrestata e fatta internare in nella stazione collinare di Hill station, dalla quale fece sventolare con aria di sfida, una bandiera arancione e verde, i futuri colori della bandiera indiana. Il Congresso, assieme alla Lega Musulmana Panindiana, minacci\u00f2 di scatenare proteste in tutto il paese se non fosse stata immediatamente liberata; l'arresto di Annie cre\u00f2 una vera e propria concentrazione della protesta pubblica..\nIl governo fu costretto a cedere e a fare concessioni vaghe ma significative, venne annunciato che l'obiettivo finale del governo britannico fosse l'autogoverno indiano; le relative promesse si mossero in quella stessa direzione. Annie venne rilasciata nel settembre del 1917, accolta dappertutto da folle esultanti, e, nel mese di dicembre, assunse, per il 1918, l'incarico di presidentessa del Congresso.\nDimissioni ed ascesa di Gandhi.\nIl \"Rowlatt Act\" del 1919 costitu\u00ec un punto di svolta politica nella lotta per l'indipendenza indiana e per la stessa Annie. Gandhi inizi\u00f2 ad affermarsi, proponendo i suoi specifici modelli di lotta: satyagraha (disobbedienza civile) e resistenza passiva (ahimsa). I rapporti tra le due personalit\u00e0 erano e rimasero complicati; da un lato, fu proprio Annie la prima a conferirgli il titolo, seguendo il pensiero teosofico, di \"Mahatma\" (Grande anima); dall'altro non manc\u00f2 di condannare diverse azioni di Gandhi, che considerava alla fin fine essere pericolose.\nLa sua esperienza politica gli insegn\u00f2, per principio, di non inviare i manifestanti laddove fossero a rischio di perdere la vita. Lo sciopero generale e i contemporanei incidenti avvenuti a Delhi nell'aprile del 1919 con l'intervento massiccio dell'esercito che uccise diverse persone, gli fece scrivere un articolo in cui spieg\u00f2 il proprio pensiero: \"before a riot becomes unmanageable brickbats must inevitably be answered by bullets\" (in italiano: \"prima che una rivolta diventi ingestibile, i pezzi di mattoni devono inevitabilmente rispondere alle pallottole\"). Alcuni dei suoi avversari all'interno del movimento iniziarono a suggerire un supporto di Annie alla repressione da parte delle autorit\u00e0 britanniche, tenute a rispondere con la forza.\nIl problema fu nel fatto che Annie scaten\u00f2 diverse polemiche al momento del massacro di Amritsar. Allorch\u00e9 si pronunci\u00f2 sui disordini scoppiati a Delhi, i suoi avversari ipotizzarono che i suoi \"pezzi di mattone e pallottole\" (brickbats and bullets), come il suo intero articolo venne soprannominato, fosse applicabile anche ai fatti di Amritsar. Sub\u00ec cos\u00ec un forte calo di popolarit\u00e0; diciotto mesi dopo il suo trionfo al Congresso Nazionale Indiano dovette lasciare la guida del movimento nazionale a Gandhi. Nel mese di dicembre del 1919 il Congresso, svoltosi proprio ad Amritsar sotto la presidenza di Motilal Nehru, adott\u00f2 definitivamente la tattica sostenuta da Gandhi.\nPrevedendo un bagno di sangue, Annie si dimise dal Congresso nell'agosto del 1920, quando venne lanciato il primo \"satyagraha\"; partecip\u00f2 solo al Congresso del 1924 svoltosi a Belgaum e a quello del 1928 a Calcutta. Allo stesso tempo, nonostante tutto l'amore che provava nei confronti del paese, gli divenne evidente il fatto di come un'anziana donna bianca non fosse la giusta personalit\u00e0 per incarnare la popolazione indiana. Anche se fu una dei primi ispiratori del movimento per l'indipendenza, non pot\u00e9 continuare ad essere un leader. Continu\u00f2 a partecipare nell'ombra con svariati movimenti, come il \"Non-cooperation movement\".\nPer tutto il periodo interbellico emerse cos\u00ec una nuova leadership attorno alla figura del futuro Mahatma Gandhi, uno di coloro che avevano scritto lettere di vibrata protesta contro la detenzione di Annie. Era uno dei principali avvocati del paese, ritornato nel subcontinente indiano dopo aver trascorso svariati anni in Sudafrica, con forti principi di nonviolenza e di lotta secondo i dettami del pacifismo acquisiti nel corso della sua battaglia contro il razzismo sudafricano. Jawaharlal Nehru, il pi\u00f9 stretto collaboratore di Gandhi, era stato istruito da un tutore teosofo.\nLa nuova leadership s'impegn\u00f2 in azioni militanti e non violente, ma sussistevano tuttavia differenze tra loro ed Annie; nonostante i suoi trascorsi, non era soddisfatta dei loro orientamenti socialisti. Ma fino alla fine della sua vita continu\u00f2 ad intraprendere campagne a favore dell'indipendenza indiana, e questo non solo in India, ma anche nel corso dei suoi numerosi giri di conferenze in Gran Bretagna. Con la propria personale versione di abbigliamento indiano, rimase sempre una presenza che attirava l'attenzione sulle tribune degli oratori: produsse un torrente in piena di lettere ed articoli che reclamavano l'indipendenza di quello che ormai era diventato il proprio paese d'adozione.\nCombattere per l'India nel Regno Unito.\nI legami politici che Annie aveva intessuto nel corso degli anni 1880-1890 con il Partito Liberale e i socialisti poterono essere utilizzati anche per promuovere la causa dell'autogoverno indiano a partire dal momento in cui i suoi amici impegnati in politica riuscirono a raggiungere alte cariche governative. Nel 1918, quando alle donne vennero concessi i pieni diritti politici nel Regno Unito, il partito Laburista le propose di candidarsi al Parlamento del Regno Unito per le Elezioni generali nel Regno Unito del 1918. Annie accett\u00f2, ma le autorit\u00e0 britanniche intercettarono il suo telegramma di arrivo, impedendogli di giungere a destinazione.\nTuttavia Annie ader\u00ec al movimento laburista nel luglio del 1919; partecip\u00f2 a tutte le riunioni della commissione parlamentare la quale aveva in programma di discutere lo stato futuro dell'impero anglo-indiano: fece un importante discorso davanti a 6\u00a0000 persone nella Royal Albert Hall in cui denunci\u00f2 la violenta repressione britannica in atto nel subcontinente indiano. Parl\u00f2 a favore dell'autodeterminazione, ma anche del fatto di come il modello occidentale non dovesse essere imposto alle future istituzioni indiane le quali invece avrebbero dovuto trovare la loro legittima ispirazione nelle tradizioni locali. Concluse con la richiesta del suffragio femminile per le donne indiane.\nDopo l'arresto del Mahatma Gandhi nel 1922 Annie parve tornare al centro della scena; fu in grado di mantenerlo anche dopo il suo rilascio per motivi di salute nel 1924 perch\u00e9, per farlo, dovette rinunciare solennemente a qualsivoglia azione politica. Nel suo giornale \"New India\" Annie fece pubblicare un lungo articolo che richiedeva i militanti nazionalisti di affrontare la stesura di una costituzione per l'India.\nLa tempistica gli fu ancora una volta favorevole; i laburisti erano al potere e lo stesso primo ministro del Regno Unito, Ramsay MacDonald aveva anche partecipato alla \"Domenica di sangue\" del 1887, mentre il Segretario di Stato per l'India Sydney Olivier aveva partecipato al grande sciopero delle fiammiferaie londinesi nel 1888. Inoltre Olivier non accett\u00f2 nessuna richiesta per la piena indipendenza proposta da Gandhi; tuttavia cominci\u00f2 a rendersi ben conto che Annie si stava forse spingendo un po' troppo oltre.\nIn un primo tempo l'appello rivolto da Annie a favore di una stesura costituzionale incontr\u00f2 ben poco entusiasmo; tent\u00f2 pertanto un nuovo approccio proponendo una convenzione nazionale multipartitica nel mese di aprile del 1925 a Kanpur. Questa fu un successo. Annie redasse un progetto di autogoverno, il \"Commonwealth of India Bill\", per l'estensione allo status di Dominion dell'India; un Vicer\u00e9 avrebbe dovuto mantenere il controllo dell'esercito, della marina e della politica estera per il periodo di transizione.\nIl progetto prevedeva anche la garanzia delle libert\u00e0 individuali e l'uguaglianza di genere. Annie torn\u00f2 in patria per sostenere quest'idea la quale ebbe l'approvazione esplicita di Olivier; il governo per\u00f2 cadde prima che la proposta potesse essere presentata in parlamento. George Lansbury, che mantenne il proprio seggio alla Camera dei Comuni lo propose, ma venne respinto in prima lettura dalla maggioranza rappresentata dal Partito Conservatore.\nAnnie venne invitata nel 1928 a partecipare alla \"Commissione Nehru\", multipartitica e multireligiosa, prendendo la parola contro la \"Commissione Simon\" dell'anno precedente, composta esclusivamente da bianchi. Entrambe le commissioni avevano lo scopo di riflettere sull'evoluzione della questione indiana dopo la promulgazione della \"legge sul governo indiano\" del 1919. La \"relazione Nehru\" sugger\u00ec la trasformazione dell'India in un Dominion, proponendo le libert\u00e0 individuali e l'uguaglianza di genere; respinse inoltre l'idea di una religione di Stato ufficiale o di circoscrizioni segregate dalla religione. Il Paese avrebbe dovuto invece fondarsi lungo le linee di confine linguistiche con il pieno rispetto delle minoranze.\nAnnie torn\u00f2 nuovamente in Gran Bretagna per difendere il progetto e fare un giro di conferenze. Tuttavia, allo stesso tempo, Gandhi aveva fatto il suo ritorno in politica con la conseguenza che il Congresso Nazionale Indiano svoltosi a Lahore nel 1929 sotto la presidenza di Jawaharlal Nehru adott\u00f2 l'idea di piena indipendenza, ufficialmente proclamata il 26 gennaio del 1930. I rapporti Nehru e Simon furono entrambi discussi in tavole rotonde tra il 1930 e il 1932. Infine sar\u00e0 ufficializzata nel 1935 la \"legge sul governo indiano\" la quale si ispirava al \"rapporto Simon\".\nNel 1931, prima che le tensioni riprendessero ad aumentare, principalmente a sfondo etnico, Annie vide l'attuale impossibilit\u00e0 di una costituzione per l'India e ne predisse la spartizione; fece quello stesso anno un ultimo tentativo di riconciliazione presso l'\"All-India Humanitarian Conference\" per facilitare gli aiuti umanitari. Quest'ultima iniziativa la condusse ad essere presentata come candidata al Premio Nobel per la pace.\nUltimi anni e morte.\nAnnie prov\u00f2 come persona, teosofa e presidentessa della \"Societ\u00e0\" ad accogliere le idee espresse da Jiddu Krishnamurti nel corso dei suoi ultimi anni, ma senza grande successo; s'impegn\u00f2 a seguirlo personalmente nella nuova direzione che aveva intrapreso, anche se apparentemente ebbe notevoli difficolt\u00e0 a comprendere e ad accettare sia le sue opinioni teosofiche sia il nuovo messaggio da lui proclamato. I due rimasero comunque grandi ed affiatati amici fino alla fine della vita di lei.\nNel 1931 si ammal\u00f2 mentre si trovava in India; mor\u00ec il 20 settembre del 1933 a 85 anni a Adyar. Il suo corpo, secondo le sue ultime volont\u00e0, ricoperto da una bandiera indiana venne sottoposto a cremazione, come prassi della tradizione ind\u00f9.\nAveva chiesto che la sua pira funebre venisse innalzata sulle rive del Gange a Kashi, il nome dato a Varanasi nel \"\u1e5agveda Sa\u1e43hit\u0101\". Se questo desiderio non pot\u00e9 essere soddisfatto le sue ceneri vennero comunque sparse in parte nel Gange e in parte nel giardino della Societ\u00e0 Teosofica a Adyar. La borsa di Mumbai (Bombay) il giorno del funerale non apr\u00ec, un segno di omaggio rivolto ad Annie Besant.\nLa figlia Mabel Besant-Scott gli sopravvisse. Dopo la sua morte i colleghi Krishnamurti, Aldous Huxley, l'italiano Guido Ferrando e Rosalind Rajagopal istituirono la \"Happy Valley School\" a Ojai in California, in seguito rinominata \"Besant Hill School\" in suo onore.\nDiscendenti.\nLa successiva storia familiare si \u00e8 frammentata. Un certo numero di discendenti di Annie sono stati rintracciati in dettaglio dalla parte del figlio Arthur (1869-1960); fu presidente dell'\"Institute of Actuaries\" tra il 1924 e il 1926. Ha scritto il \"The Besant Pedigree\" nel 1930 ed \u00e8 stato direttore della libreria teosofica di Londra.\nUna delle figlie di Arthur era Sylvia Besant, che spos\u00f2 il comandante di marina Clem Lewis nel corso degli anni venti. Hanno avuto una figlia, Kathleen Mary, nata nel 1934, che \u00e8 stata data via in adozione quando non aveva ancora tre settimane di vita e che ha assunto il nuovo nome di Lavinia Pollock. Lavinia si \u00e8 sposata con Frank Castle nel 1953 ed ha cresciuto una famiglia di cinque bisnipoti di Annie - James, Richard, David, Fiona e Andrew Castle - l'ultimo e pi\u00f9 giovane fratello \u00e8 stato un ex giocatore di tennis britannico e ora \u00e8 un presentatore televisivo ed una personalit\u00e0 del mondo dello spettacolo.\nCritiche al cristianesimo.\nAnnie pens\u00f2 che per secoli i maggiori esponenti della filosofia cristiana avessero parlato delle donne come un male necessario e che i pi\u00f9 grandi santi della Chiesa furono coloro che pi\u00f9 disprezzarono le donne: \"contro gli insegnamenti della punizione eterna, dell'espiazione vicaria, dell'infallibilit\u00e0 delle Scritture, ho aggiustato e massificato tutta la forza del mio cervello e della mia lingua ed ho esposto la storia della Chiesa cristiana come un operaio prodigo, con le sue persecuzioni, le sue guerre di religione, tutte le sue crudelt\u00e0 e le sue oppressioni\". Nella sezione denominata, \"Le sue prove non affidabili\" della sua opera intitolata \"Christianity: Its Evidences, \"Its Origin, Its Morality, Its History\",\" parte prima di Charles Bradlaugh Annie presenta la prova del perch\u00e9 i \"Vangeli\" non possano considerarsi autentici: 1876: \"Cristianity, second part.\", rilasciato dall'autorit\u00e0 della National Secular Society;\n(D.) \"Prima circa del 180 d.C. non esiste alcuna traccia della presenza dei quattro vangeli tra i primi cristiani... Poich\u00e9 non si fa alcuna loro menzione prima del tempo di Ireneo di Lione, salvo questa 'collazione' fasulla. Invocato da alcuni per essere datata circa al 170 e da altri tra il 170 e il 180, sarebbe solo uno spreco di tempo e spazio quello di dimostrare ulteriormente un punto ammesso in tutti i commentatori e critici. Questa fase del nostro argomento \u00e8 poi su un terreno solido e inattaccabile: ossia prima del 180 circa non c'\u00e8 traccia dei quattro vangeli tra i cristiani. (E.) Prima di quella data, Matteo evangelista, Marco evangelista, Luca evangelista e Giovanni evangelista non erano considerati come i quattro evangelisti autentici. Questa posizione necessariamente segue dalla precedente [D.], poich\u00e9 i quattro evangelisti non potevano essere considerati fino a quando non si riconoscevano quattro vangeli. Qui, di nuovo, lo storico John Allen Giles sostiene l'argomento che stiamo costruendo. Egli afferma: Giustino martire non menziona mai neppure una volta per nome gli evangelisti Matteo, Marco, Luca e Giovanni. Questa circostanza \u00e8 di grande importanza, poich\u00e9 quelli che sostengono che i nostri quattro vangeli canonici sono documenti contemporanei del ministero del nostro Salvatore, li attribuiscono a Matteo, Marco, Luca e Giovanni e a nessun altro scrittore\".\nOpere.\nOltre a essere una scrittrice prolifica, Besant fu anche un'\"oratrice abile a mettere in imbarazzo\" in grado di sostenere sessantasei conferenze pubbliche in un anno. Partecip\u00f2 anche ad innumerevoli dibattiti pubblici."}
{"id": "1557492", "revid": "1005847", "url": "https://it.wikipedia.org/wiki?curid=1557492", "title": "Cantone di San Ram\u00f3n", "text": " \nIl Cantone di San Ram\u00f3n \u00e8 un cantone della Costa Rica facente parte della provincia di Alajuela.\nGeografia antropica.\nSuddivisioni amministrative.\nIl cantone \u00e8 suddiviso in 13 distretti:\nStoria.\nIl cantone \u00e8 stato istituito con decreto del 21 agosto 1856."}
{"id": "1557493", "revid": "287204", "url": "https://it.wikipedia.org/wiki?curid=1557493", "title": "Borough di Kodiak Island", "text": "Il borough di Kodiak Island, in inglese \"Kodiak Island Borough\", \u00e8 un borough dello stato dell'Alaska, negli Stati Uniti. La popolazione al censimento del 2010 era di 13.592 abitanti. Il capoluogo \u00e8 Kodiak.\nGeografia fisica.\nIl borough si trova nella parte meridionale dello stato. Lo United States Census Bureau certifica che la sua estensione \u00e8 di 31.142 km\u00b2, di cui 14.152 km\u00b2 coperti da acque interne."}
{"id": "1557496", "revid": "85709", "url": "https://it.wikipedia.org/wiki?curid=1557496", "title": "Gastone di Foix-Nemours", "text": ""}
{"id": "1557497", "revid": "287204", "url": "https://it.wikipedia.org/wiki?curid=1557497", "title": "Borough di Lake and Peninsula", "text": "Il borough di Lake and Peninsula, in inglese \"Lake and Peninsula Borough\", \u00e8 un borough dello Stato dell'Alaska, negli Stati Uniti. La popolazione al censimento del 2000 era di 1.823 abitanti. Il capoluogo \u00e8 King Salmon che in realt\u00e0 \u00e8 nel territorio del confinante borough di Bristol Bay, una circostanza unica in tutti gli Stati Uniti.\nGeografia fisica.\nIl borough si trova nella parte sud-occidentale dello Stato. Lo United States Census Bureau certifica che la sua estensione \u00e8 di 80.049 km\u00b2, di cui 18.454 km\u00b2 coperti da acque interne.\nCentri abitati.\nNel borough di Lake and Peninsula vi sono sei comuni (\"city\") e 12 census-designated place."}
{"id": "1557498", "revid": "767487", "url": "https://it.wikipedia.org/wiki?curid=1557498", "title": "Ritratto della famiglia Lomellini", "text": "Il ritratto della famiglia Lomellini \u00e8 un dipinto realizzato da Antoon van Dyck durante il suo viaggio in Italia, quando soggiorn\u00f2 nella citt\u00e0 di Genova.\nI personaggi raffigurati, membri di una ricca e potente famiglia genovese, si presentano a grandezza naturale. Inseriti in un ambiente sontuoso che denota la posizione sociale della famiglia, vi sono cinque persone. Sono la famiglia di Giacomo Lomellini, il quale non compare in quanta Doge di Genova gli era vietato essere raffigurato in dipinti e stampe, la donna seduta \u00e8 la sua seconda moglie, accanto a lei, sulla destra, stanno i suoi figli, un maschio ed una femmina; alla sinistra due uomini in et\u00e0 matura, figli del primo matrimonio di Giacomo, il primo da sinistra, il maggiore, \u00e8 raffigurato in armatura con uno spazio aperto alle spalle, ad indicare la sua volont\u00e0 di servire la citt\u00e0 di Genova con le armi. L'altro uomo, invece vestito in abiti civili, con la mano sulla spada e lo sguardo rivolto al resto della famiglia, mostra il suo intento di difenderli e di salvaguardarne gli interessi"}
{"id": "1557500", "revid": "74801", "url": "https://it.wikipedia.org/wiki?curid=1557500", "title": "Borough di Matanuska-Susitna", "text": "Il borough di Matanuska-Susitna, in inglese \"Matanuska-Susitna Borough\", \u00e8 un borough dello stato dell'Alaska, negli Stati Uniti. La popolazione al censimento del 2010 era di 88995 . Il capoluogo \u00e8 Palmer.\nGeografia fisica.\nIl borough si trova nella parte centro-meridionale dello stato. Lo United States Census Bureau certifica che la sua estensione \u00e8 di , di cui coperti da acque interne.\nCentri abitati.\nNel borough di Matanuska-Susitna vi sono 3 comuni (\"city\") e 26 census-designated place."}
{"id": "1557511", "revid": "1543377", "url": "https://it.wikipedia.org/wiki?curid=1557511", "title": "Cantone di San Mateo", "text": " \nIl cantone di San Mateo \u00e8 un cantone della Costa Rica facente parte della provincia di Alajuela. \nIl confine settentrionale \u00e8 costituito da R\u00edo Jes\u00fas Mar\u00eda, R\u00edo Machuca, R\u00edo Agua Agr\u00eda, R\u00edo Calera and Quebrada Zapote. Quebrada Concepci\u00f3n, R\u00edo Grande de T\u00e1rcoles e R\u00edo Machuca costituiscono il confine meridionale. Il Cerro La Lana costituisce il ponto di confine nord-orientale.\nGeografia antropica.\nSuddivisioni amministrative.\nIl cantone \u00e8 suddiviso in 3 distretti:\nStoria.\nIl cantone \u00e8 stato istituito con decreto del 7 agosto 1868."}
{"id": "1557512", "revid": "125223370", "url": "https://it.wikipedia.org/wiki?curid=1557512", "title": "Borough di North Slope", "text": "Il borough di North Slope, , \u00e8 un borough dello stato dell'Alaska, negli Stati Uniti. La popolazione al censimento del 2000 era di 7.385 abitanti. Il capoluogo \u00e8 Utqia\u0121vik.\nGeografia fisica.\nIl borough si trova nella parte settentrionale dello stato. Lo United States Census Bureau certifica che la sua estensione \u00e8 di , di cui coperti da acque interne.\nCentri abitati.\nNel borough di North Slope vi sono 7 comuni (\"city\") e 3 census-designated place."}
{"id": "1557516", "revid": "287204", "url": "https://it.wikipedia.org/wiki?curid=1557516", "title": "Ensemble Organum", "text": "LEnsemble Organum \u00e8 un gruppo musicale di musica antica specializzato nell'esecuzione di musica vocale e strumentale del medioevo.\nStoria.\nIl gruppo venne fondato nel 1982 da Marcel P\u00e9r\u00e8s nell'Abbazia di S\u00e9nanque sita nei pressi di Gordes in Provenza.\nNel 2001, la sede del gruppo \u00e8 stata trasferita nell'Abbazia di Moissac, nella regione dei Midi-Pyr\u00e9n\u00e9es, dove \u00e8 stato creato un centro di studio sulla musica antica (Centre Itin\u00e9rant de Recherche sur les Musiques Anciennes).\nL'ensemble ha un organico flessibile, in funzione del repertorio da eseguire, che conta interpreti di diverse nazionalit\u00e0 e con diverse esperienze musicali.\nL'ensemble \u00e8 specializzato nell'esecuzione di musiche religiose risalenti ai primi tempi del Cristianesimo, prima del canto gregoriano, fino alla musica sacra del XVIII secolo. Comprende pertanto il canto romano antico, il canto ambrosiano e quello beneventano.\nUna delle caratteristiche peculiari del gruppo \u00e8 la ricostruzione della prassi di esecuzione canora del periodo, con speciale attenzione agli ornamenti e agli intervalli usati all'epoca. A questo proposito sono state effettuate approfondite ricerche sul modo di cantare in alcune regioni della Francia, in particolare nei siti monacali pi\u00f9 defilati dove la tradizione si \u00e8 mantenuta pi\u00f9 viva. Da qui \u00e8 scaturito un canto pieno di melismi, molto vicino alla tradizione della chiesa ortodossa.\nComponenti.\nNel corso degli anni si sono succeduti nell'organico del gruppo i seguenti musicisti: Aline Filippi, Anne Duperray, Antoine Guerber, Antoine Sicot, Astrid maugard, Bruno Boterf, Christian Barrier, Cyrille Gerstenhaber, Dominique Vellard, Dominique Visse, Eric Guillermin, Florence Limon, Fran\u00e7ois Barbalozi, Fran\u00e7ois Fauch\u00e9, Fran\u00e7ois-Philippe Barbalosi, Fr\u00e9d\u00e9ric Richard, Fr\u00e9deric Tavernier, G\u00e9rard Lesne, Gianni de Genaro, Gilberte Casabianca, Gilles Schneider, Giovanangelo de Gennaro, Isabelle H\u00e9roux, Jean-Christophe Candau, Jean-\u00c9tienne Langianni, Jean-Loup Charvet, Jean-Paul Rigaud, Jean-Pierre Lanfranchi, J\u00e9r\u00f4me Casalonga, Josep Benet, Josep Cabr\u00e9, Kinga Cserj\u00e9si, Kristin Hoefener, Laurence Brisset, Luc Terrieux, Lycourgos Angelopoulos, Malcolm Bothwell, Marie-France Leclercq, Marie Garnodon, Michel Gauvain, Nanneke Schaap (viella), Nicole Casalonga, Pascale Poulard, Pasquale Mourey, Patrizia Bovi, Patrick Aubailly, Paul Willenbrock, Philippe Balloy, Philippe Cantor, Samuel Husser, Soeur Marie Keyrouz, Stephen Grant, Stephan van Dyck e Val\u00e9rie Gabriel."}
{"id": "1557517", "revid": "599013", "url": "https://it.wikipedia.org/wiki?curid=1557517", "title": "Stefan Moore", "text": "Biografia.\nSuo fratello minore Luke Moore era a sua volta un calciatore professionista.\nCaratteristiche tecniche.\nEra un attaccante dotato di buon fisico, veloce e con una buona tecnica individuale. Ad inizio carriera, durante le sue prime stagioni con l'Aston Villa, era considerato uno dei giovani pi\u00f9 promettenti del campionato inglese.\nCarriera.\nClub.\nTra il 1998 ed il 2002 gioca nelle giovanili dell', con cui nella stagione 2001-2002 vince da capitano la FA Youth Cup; durante la stagione 2001-2002 trascorre tra l'altro anche un breve periodo in prestito al , club della terza divisione inglese, con cui il 27 ottobre 2001 esordisce tra i professionisti, giocando da titolare nella sconfitta per 1-0 sul campo del : dopo sole 3 presenze (oltre alla gara di esordio gioca infatti un'altra partita di campionato ed una nel Football League Trophy) torna all'Aston Villa. Nella stagione 2002-2003 gioca la sua prima vera stagione tra i professionisti: dopo aver giocato da titolare 2 partite in Intertoto contro e , l'11 settembre 2002 al suo esordio in Premier League, dopo essere entrato dalla panchina al 75' al posto di Marcus Allb\u00e4ck, segna anche il suo primo gol assoluto tra i professionisti, con un tiro dal limite dell'area nella vittoria casalinga per 2-0 contro il . Nel resto della stagione gioca poi complessivamente ulteriori 14 partite ufficiali, 2 in Coppa di Lega e 12 nella prima divisione inglese, senza segnare altre reti: l'annata risulta per\u00f2 condizionata anche da un infortunio ad un ginocchio che, nella parte centrale della stagione, lo fa restare fermo per alcuni mesi. Nella stagione 2003-2004 Moore, complice anche il buon rendimento stagionale dell'Aston Villa (che termina il campionato al sesto posto in classifica) trova meno spazio che nell'anno precedente: riesce comunque a giocare 12 partite ufficiali (8 in Premier League, una in FA Cup e 3 in Coppa di Lega) e segna un'ulteriore rete in campionato, il 22 dicembre 2002 sul campo del ; nel gennaio del 2003 subisce inoltre un grave infortunio ad una caviglia, che, nell'immediato, fa temere addirittura per il prosieguo della sua carriera.\nAll'inizio della stagione 2004-2005 Moore viene ceduto in prestito al , club della seconda divisione inglese, con cui rimane fino ad inizio ottobre del 2004 giocando in totale 7 partite ufficiali, 6 in campionato ed una in Coppa UEFA (competizione a cui i \"Lions\" partecipavano in quanto finalisti perdenti della FA Cup 2003-2004) nel pareggio casalingo per 1-1 contro gli ungheresi del nel primo turno della manifestazione. Terminato il prestito fa ritorno all'Aston Villa, dove comunque trova pochissimo spazio: in tutto il resto della stagione gioca infatti una sola partita, subentrando a Carlton Cole dopo 54 minuti della partita persa in casa per 1-0 contro il il 28 dicembre 2004: per questo motivo, nel marzo del 2004 viene ceduto in prestito fino a fine stagione al , nuovamente in seconda divisione: qui gioca in totale 7 partite, di cui solo 2 da titolare, senza segnare nemmeno una rete. Nell'estate del 2005 viene acquistato a titolo definitivo dal , altro club di seconda divisione, con cui firma un contratto di 3 anni. Nella stagione 2005-2006 viene impiegato con buona frequenza, totalizzando complessivamente 27 presenze fra tutte le competizioni (25 in campionato, una in FA Cup ed una in Coppa di Lega), nelle quali realizza per\u00f2 solamente 2 reti, entrambe in campionato, rispettivamente contro ed . All'inizio della stagione 2006-2007 viene ceduto in prestito per un mese al , club di terza divisione. Qui segna un'unica rete (nella vittoria per 2-0 del 30 settembre 2006 in campionato sul campo del ) ma gioca con grande continuit\u00e0, disputando in totale 15 partite (12 in campionato, una in FA Cup e 2 nel Football League Trophy), complice anche un progressivo allungamento del suo periodo iniziale di prestito, che lo porta a rientrare al QPR solamente a fine dicembre del 2006. Nella seconda parte della stagione rimane quindi al QPR, in seconda divisione, dove ricopre un ruolo da comprimario, giocando solamente 3 partite. Nella stagione 2007-2008 viene impiegato con maggior frequenza, pur restando sostanzialmente una riserva: da inizio stagione al 23 gennaio 2008, data in cui viene svincolato, gioca infatti 12 partite (11 in campionato ed una in Coppa di Lega) e segna una rete in campionato, in un incontro pareggiato 1-1 contro il . Il 28 febbraio 2008 firma un contratto fino a fine stagione con il (a seguito anche di un provino col club, in terza divisione: al suo esordio, il successivo 1 marzo, dopo soli 4 minuti di gioco segna il suo primo gol con la nuova maglia, nella vittoria esterna per 1-0 contro il , in cui aveva giocato da titolare. Dopo ulteriori 4 presenze nel mese di marzo perde per\u00f2 il posto in squadra, tanto che nei mesi seguenti non scende pi\u00f9 in campo ed a fine stagione il suo contratto non viene rinnovato. Nell'aprile del 2008, complice il suo scarso utilizzo, i \"Saddlers\" avevano anche acconsentito ad un suo provino con i , club della prima divisione australiana, con cui Moore aveva anche giocato una partita amichevole.\nDopo essere inizialmente rimasto svincolato, il 30 ottobre 2008 Moore firma un contratto di breve durata con i , club di Football Conference (quinta divisione e pi\u00f9 alto livello calcistico inglese al di fuori della Football League), per sostituire l'attaccante Justin Richards, messo fuori causa da un infortunio; dopo aver inizialmente prolungato il contratto di mese in mese, nel gennaio del 2009 prolunga il contratto direttamente fino a fine stagione: la sua permanenza nel club \u00e8 comunque poco positiva in termini realizzativi, dato che in 19 partite giocate (16 in campionato e 3 in FA Cup) mette a segno solamente 2 reti (una per ciascuna delle 2 competizioni), l'ultima delle quali il 7 aprile 2009 nella partita di campionato pareggiata per 2-2 sul campo del . Nella stagione 2009-2010, non riuscendo a trovare squadra, si aggrega al Silhill Fourth XI, una squadra amatoriale della Birmingham &amp; District Football League (un campionato amatoriale non facente parte della piramide calcistica inglese), al solo scopo di mantenersi in forma in vista di un nuovo contratto: dopo aver segnato 3 reti in 2 presenze, viene per\u00f2 tesserato dall', club di Southern Football League (settima divisione inglese): qui realizza 20 reti nelle sue prime 20 partite di campionato (a cui aggiunge 2 reti in altrettante presenze nella Southern League Cup), e nell'arco del campionato colleziona complessivamente 34 reti in 41 presenze, oltre a 4 reti in 3 presenze in Southern League Cup; nelle prime settimane della stagione 2010-2011 segna altri 4 gol in 8 partite di campionato, per poi accasarsi al , club della United Counties League (nona divisione), con un contratto di 2 anni e mezzo ed un ingaggio annuale superiore alle 10000 sterline: la stagione \u00e8 un successo sia per Moore (autore di 26 reti in 24 partite di campionato e di 9 reti in 6 partite di coppe minori) che per il club, che vince il campionato stabilendo vari record, tra cui quello di reti segnate nella categoria (160), e la Huntingdonshire Senior Cup. Nella stagione 2011-2012 vince la Hinchingbrooke Cup ed il campionato di Southern League Division One Central, conquistando cos\u00ec la promozione in settima divisione: Moore in questa stagione gioca 47 partite (38 in campionato, una in FA Cup ed 8 in altre coppe minori) e realizza 40 reti, 33 delle quali in campionato. Nel dicembre del 2012, dopo 9 reti in 18 partite di campionato, Moore si trasferisce al , altro club di settima divisione, con cui nella seconda parte della stagione mette a segno 13 reti in 24 partite di campionato, contribuendo alla vittoria del campionato stesso e, quindi, alla promozione in Conference North (sesta divisione).\nNella stagione 2013-2014 Moore gioca quindi in questa categoria, trascorrendo per\u00f2 la seconda met\u00e0 dall'annata in prestito al : in totale, mette a segno 23 reti in 37 partite di campionato (tra Leamington e Brackley Town) oltre a 2 reti in 5 presenze in FA Trophy con il Leamington. Nel maggio del 2014 torna definitivamente a quest'ultimo club, con cui nella prima parte della stagione 2014-2015 realizza 8 reti in 19 presenze in sesta divisione, categoria in cui poi dal dicembre del 2014 al termine della stagione segna un ulteriore gol in 23 presenze con il Solihull Moors, club con cui nella stagione 2015-2016 vince poi il campionato (oltre alla Birmingham Senior Cup) segnandovi 12 reti in 32 presenze. Nella stagione 2016-2017 gioca 9 partite senza mai segnare in National League, per poi trascorrere dei brevi periodi in prestito al Brackley Town (con cui gioca una partita in sesta divisione) ed al , in settima divisione. Termina infine la stagione con un nuovo ritorno al Leamington, con cui gioca 6 partite senza mai segnare in Southern Football League (settima divisione), campionato che si conclude con la promozione del club in sesta divisione al termine dei play-off (oltre che con la vittoria della Birmingham Senior Cup), categoria in cui Moore nella stagione 2017-2018 realizza 2 reti in 10 presenze. L'8 agosto 2018 va a giocare con un contratto di un anno al , in Southern League Premier Central (ottava divisione), salvo poi passare dopo 2 mesi (ed una sola rete segnata) al , club del medesimo campionato, con cui rimane comunque solo per un breve periodo, in cui gioca 3 partite. Dopo un'ulteriore breve periodo al Leamington (con cui comunque non scende pi\u00f9 in campo in partite ufficiali), nel dicembre del 2018 va a giocare in Midland Football League (nona divisione) con l'Highgate United, dove rimane fino al termine della stagione 2018-2019, conclusa la quale si ritira.\nNazionale.\nTra il 1998 ed il 2001 ha giocato nelle nazionali inglesi Under-15, Under-16, Under-17 ed Under-19."}
{"id": "1557518", "revid": "72396", "url": "https://it.wikipedia.org/wiki?curid=1557518", "title": "Jon Finn", "text": "\u00c8 autore di diversi libri sulla chitarra ed ha inoltre scritto alcuni articoli per il giornale \"Guitar Magazine\".\nFinn \u00e8 cresciuto a Westwood, nel Massachusetts, ed ha cominciato a suonare la chitarra all'et\u00e0 di sei anni, divenendo poi studente alla Berklee. A Boston \u00e8 considerato come uno dei migliori chitarristi della zona, ed ha suonato e registrato diversi album con i Boston Pops. Finn ha suonato assieme a molti grandi nomi del panorama chitarristico mondiale, come John Petrucci dei Dream Theater, Carl Verheyen, Vinnie Moore, Andy Timmons, Steve Morse e Dweezil Zappa.\nI Jon Finn Group sono composti, oltre che dal virtuoso chitarrista, dal bassista Joe Santerre, dal tastierista Ross Ramsay e dal batterista Larry Finn. Il genere da loro suonato \u00e8 una sorta di hardrock fortemente caratterizzato da influenze progressive e jazz."}
{"id": "1557519", "revid": "119915739", "url": "https://it.wikipedia.org/wiki?curid=1557519", "title": "Under Jolly Roger", "text": "Under Jolly Roger \u00e8 il terzo album in studio del gruppo musicale power metal tedesco Running Wild, \u00e8 stato pubblicato dalla Noise Records in aprile 1987.\nEdizioni.\nMalgrado sul retro di tutte le edizioni ci sia la stessa track-list della versione in vinile, questa differisce in quanto, nelle edizioni in CD alcune tracce si trovano in posizioni diverse. La stessa cosa \u00e8 accaduta nella ristampa del 2007, curata sempre dalla Noise Records via-Sanctuary Records."}
{"id": "1557525", "revid": "1086846", "url": "https://it.wikipedia.org/wiki?curid=1557525", "title": "Varese Football Club 1965-1966", "text": "Questa voce raccoglie le informazioni riguardanti il Varese Football Club 1910 nelle competizioni ufficiali della stagione 1965-1966.\nStagione.\nNella stagione 1965-1966 il Varese disputa il campionato di Serie A, con 15 punti in classifica si piazza all'ultimo posto e retrocede in Serie B con il Catania e la Sampdoria. Lo scudetto tricolore \u00e8 stato vinto dall'Inter con 50 punti, davanti al Bologna secondo con 46 punti. In Coppa Italia il Varese ha superato il Lecco al primo turno, il Livorno nel secondo turno, mentre \u00e8 stato eliminato dal L.R. Vicenza nel terzo turno.\nOrganigramma societario.\nArea direttiva\nArea tecnica\nArea sanitaria"}
{"id": "1557527", "revid": "88812", "url": "https://it.wikipedia.org/wiki?curid=1557527", "title": "Lazare Ponticelli", "text": ""}
{"id": "1557528", "revid": "991694", "url": "https://it.wikipedia.org/wiki?curid=1557528", "title": "Yakutat City and Borough", "text": ""}
{"id": "1557537", "revid": "990640", "url": "https://it.wikipedia.org/wiki?curid=1557537", "title": "Ritratto di Elena Grimaldi Cattaneo", "text": "Il Ritratto di Elena Grimaldi Cattaneo, aristocratica genovese, \u00e8 un dipinto di Antoon van Dyck.\nStoria.\nSi ipotizza che Van Dyck possa aver allacciato rapporti con alcune delle famiglie dell'alta borghesia genovese gi\u00e0 ad Anversa, prima di recarsi in Italia, ove queste erano presenti per ragioni commerciali. Una di esse potrebbe essere proprio la famiglia Cattaneo, attiva nel commercio tessile nell'ambito del quale operava anche la famiglia del pittore fiammingo. Inoltre \u00e8 documentata la partecipazione di un Cattaneo, nel 1616, all'operazione di finanziamento degli arazzi con le storie del console romano Decio Mure, graficamente ideati da Rubens cui anche Van Dyck, in quel momento principale collaboratore dello stesso Rubens, dette un importante contributo. \nD'altra parte potrebbero essere stati proprio questi rapporti pregressi la ragione per la quale la citt\u00e0 italiana eletta da Van Dyck a sua seconda patria, ove risiedette per la maggior parte del tempo complessivamente trascorso in Italia (1621-1627), fu Genova. E sempre queste conoscenze potrebbero spiegare la facilit\u00e0 con la quale Van Dyck si introdusse nell'ambiente aristocratico genovese per il quale realizz\u00f2 un numero cospicuo di opere ed in particolare di ritratti. \nQuello di Elena Grimaldi Cattaneo (nata Grimaldi e poi andata in sposa a Giacomo Cattaneo) \u00e8 considerato uno dei primi ritratti eseguiti da Van Dyck a Genova e ci\u00f2 sia per ragioni stilistiche sia perch\u00e9, come si diceva, i Cattaneo potrebbero essere una delle famiglie genovesi con la quale il pittore poteva aver avuto contatti gi\u00e0 nelle Fiandre. Il quadro \u00e8 quindi generalmente datato tra il 1623 e, al massimo, i primi mesi del 1624.\nProbabile committente dell'opera fu il marito della dama effigiata, come lascia pensare tra l'altro la circostanza che il Van Dyck, presumibilmente nell'ambito della stessa commissione, realizz\u00f2 anche i ritratti dei due figli bambini di Elena Grimaldi Cattaneo (Maddalena e Filippo) che erano collocati ai lati della tela ritraente la donna. \nIl dipinto rimase in possesso della famiglia Cattaneo sino al 1906 quando fu collocato sul mercato antiquario lasciando cos\u00ec l'Italia. Dopo vari passaggi di propriet\u00e0 l'opera fu infine donata, nel 1942, al Museo di Washington sua sede attuale.\nDescrizione e stile.\nDel ritratto esiste un bozzetto del solo volto di Elena Grimaldi Cattaneo che \u00e8 particolarmente significativo in quanto consente di ricostruire le modalit\u00e0 esecutive seguite da Van Dyck per la realizzazione dei suoi tanti magnificenti ritratti del ceto aristocratico genovese. La riproduzione del modello dal vero infatti era limitata ai soli tratti somatici dell'effigiato, mentre la restante parte della composizione era eseguita dal pittore nel suo atelier avvalendosi di manichini che indossavano gli splendidi abiti che vediamo in queste opere - specialmente nei ritratti muliebri - realmente appartenenti alle nobildonne e ai nobiluomini raffigurati. \nPer dar vita all'effige di Elena Grimaldi Cattaneo Van Dyck si \u00e8 innanzitutto confrontato con uno dei pi\u00f9 bei ritratti genovesi eseguiti dal suo maestro Rubens, quello di Brigida Spinola Doria. Rapporto tra le due opere che forse si coglie in modo ancor pi\u00f9 chiaro mettendo a raffronto la tela vandickiana con il disegno preparatorio del ritratto di Brigida Spinola Doria della Morgan Library ove la donna si vede nell'interezza della figura, aspetto che nel dipinto rubensiano \u00e8 meno percepibile stante il taglio della tela avvenuto nel diciannovesimo secolo. \nQuesto rimarchevole precedente \u00e8 per\u00f2 rimisurato dal Van Dyck sulla tradizione ritrattistica veneta ed in particolare la critica concordemente rileva nel ritratto di Elena Grimaldi Catteneo anche gli esiti delle riflessioni del giovane pittore di Anversa sulla cosiddetta \"Lavinia\" di Tiziano (Gem\u00e4ldegalerie di Dresda). La posa del busto e delle braccia, la leggera torsione del capo e l'incedere della figura femminile si ritengono dirette derivazioni dall'esempio tizianesco. \nIl risultato di queste assimilazioni \u00e8 un dipinto di straordinaria bellezza: Elena avanza regale su una terrazza indossando uno splendido abito scuro - testimonianza dell'acquisizione a Genova della moda spagnola - mentre un servitore nero, in raffinata livrea, la segue deferente facendole ombra con un parasole di un rosso sgargiante.\nIl rosso intenso dell'ombrello crea un notevole effetto coloristico in contrasto con il pallore aristocratico della dama. Effetto cui Van Dyck aveva forse gi\u00e0 pensato nel bozzetto preparatorio, mettendo tra i capelli della donna una rosa rossa che nella versione finale ceder\u00e0 il posto al pi\u00f9 ampio parasole scarlatto. \nIn sfondo, sulla destra, vi \u00e8 una quinta architettonica dalle lunghe e affusolate colonne corinzie che accentuano la verticalit\u00e0 della composizione. Unitamente al leggero sotto in su prospettico, l'alto colonnato accresce la maestosit\u00e0 della nobildonna che domina la composizione. Sulla sinistra si apre un ampio paesaggio atmosferico (anch'esso un rimando alla pittura lagunare) che forse allude alla vastit\u00e0 dei possedimenti dei Cattaneo.\nCi si chiede se nel dipinto si celi anche un qualche messaggio simbolico: in particolare si nota che la donna ha nella mano destra un fiore d'arancio, fiore dal significato nuziale. Elena per\u00f2, come dimostrano i connessi ritratti dei suoi due bambini, non era una fresca sposa. Si \u00e8 proposto pure che l'insolito rosso dei polsini del suo abito, unitamente alla zagara, potrebbe alludere ad una gravidanza. Si tratta per\u00f2 di congetture che in assenza di pi\u00f9 dettagliati riscontri biografici sulla dama genovese restano sostanzialmente indimostrabili.\nIndiscutibile capolavoro giovanile della ritrattistica vandickiana (ed opera meritevole di un posto di assoluto rilevo nell'ambito della ritrattistica barocca tout court), il ritratto di Elena Grimaldi Cattaneo rimarr\u00e0 un punto di riferimento per il pittore fiammingo anche negli anni della sua maturit\u00e0: dipinti come i ritratti di Henrietta Maria con il nano di corte Sir Jeffrey Hudson (1633) e quello di Henrietta di Lorena con un servitore nero (1634) sono chiaramente delle riprese della magnifica rappresentazione della gran dama genovese."}
{"id": "1557539", "revid": "124777351", "url": "https://it.wikipedia.org/wiki?curid=1557539", "title": "Big City Life", "text": "Big City Life \u00e8 un singolo del gruppo musicale britannico Mattafix, pubblicato l'8 agosto 2005 come secondo estratto dal primo album in studio \"Signs of a Struggle\".\nDescrizione.\nIl coro della canzone \u00e8 cantato in dialetto giamaicano.\nSuccesso commerciale.\nIl singolo ha raggiunto la vetta della classifica in Germania, Polonia, Austria, Italia, Svizzera e Nuova Zelanda. Inoltre la canzone \u00e8 arrivata alla posizione n\u00ba 2 nella classifica dei singoli pi\u00f9 venduti in Europa. Bench\u00e9 il gruppo sia inglese, la canzone ha ottenuto molto pi\u00f9 successo nel resto del mondo che in patria, giacch\u00e9 in Inghilterra i Mattafix sono arrivati alla posizione n\u00ba 15.\nL'11 settembre 2006 \"Big City Life\" ha vinto la 43\u00aa edizione del Festival internazionale della canzone di Sopot in Polonia. La canzone inoltre \u00e8 apparsa anche nella colonna sonora di \"2006 FIFA World Cup\".\nVideo musicale.\nIl videoclip \u00e8 stato pubblicato su YouTube il 7 novembre 2005."}
{"id": "1557542", "revid": "111212247", "url": "https://it.wikipedia.org/wiki?curid=1557542", "title": "Ritratto del cardinale Guido Bentivoglio", "text": "Il ritratto del cardinale Guido Bentivoglio \u00e8 un dipinto a olio su tela (195x147 cm) di Antoon van Dyck, databile al 1623 circa e conservato nella Galleria Palatina di Firenze.\nStoria.\nL'opera venne realizzata durante il soggiorno dell'artista a Roma, mentre compiva il tradizionale viaggio formativo in Italia. La scelta sul giovane pittore straniero cadde sicuramente per il legame del cardinale Bentivoglio con le Fiandre, di cui aveva descritto le guerre in tutt'oggi famoso resoconto. Il dipinto godette subito di una straordinaria popolarit\u00e0, venendo definito \"il pi\u00f9 bello, non ha fatto altro dopo che lo possa superare\"; Joshua Reynolds ne diede un vivido giusdizio tecnico \"poich\u00e9 van Dick si trovava obbligato a servirsi del colore cremisi per questo ritratto famoso [cio\u00e8 per la veste cardinalizia], ha collocato nel fondo un panneggio dello stesso colore e ha ripreso il bianco per una lettera poggiata sulla tavola e per il mazzo di fiori che ha voluto introdurre per creare lo stesso effetto sulla tavola\"\nUn discendente dei Bentivoglio regal\u00f2 poi il dipinto a Ferdinando II de' Medici nel 1653 e da allora compare negli inventari, prima alla Guardaroba medicea, poi nella Tribuna degli Uffizi, poi a Palazzo Pitti, nell'appartamento del gran principe Ferdinando.\nDescrizione e stile.\nL'opera \u00e8 stata definita come una \"straordinaria sinfonia di rossi\", capolavor che chiude il soggiorno italiano dell'artista. Il cardinale, nella sua et\u00e0 di piena maturit\u00e0, \u00e8 ritratto a figura intera, seduto e a grandezza naturale, con un'attitudine che, tramite misurati ma incisivi gesti e sguardi, sembra dominare l'ambiente circostante. Il volto, ruotato verso destra, ha tratti nobili ed eleganti, le vesti raffinatissime, con una pennellata che si fa ora spedita ora minuziosa per rendere gli effetti materici (della veste, del merletto bianco...), con una raffinata posa delle mani che reggono una lettera in grembo. Fini sono le componenti psicologiche.\nNello sfondo si vede una stanza con libri e altri oggetti e suppelletilli, nonch\u00e9 una tenda rosso scuro che sta scostata in modo da creare una sorta di apparizione teatrale, all'insegna della massima imponenza della figura."}
{"id": "1557543", "revid": "77868167", "url": "https://it.wikipedia.org/wiki?curid=1557543", "title": "Gasindio", "text": "Il gasindio era, nella societ\u00e0 longobarda, un guerriero di basso rango, solitamente legato al sovrano da un rapporto non ancora assimilabile al legame vassallitico-beneficiario feudale: alla sottomissione del nobile corrispondeva una garanzia di protezione regia. Uomo di fiducia del re, era - almeno formalmente - sottratto al diretto controllo del duca titolare del territorio in cui viveva."}
{"id": "1557545", "revid": "13601221", "url": "https://it.wikipedia.org/wiki?curid=1557545", "title": "Grossm\u00fchlingen", "text": ""}
{"id": "1557546", "revid": "104458", "url": "https://it.wikipedia.org/wiki?curid=1557546", "title": "Gasindi", "text": ""}
{"id": "1557548", "revid": "287204", "url": "https://it.wikipedia.org/wiki?curid=1557548", "title": "Grossmuhlingen", "text": ""}
{"id": "1557549", "revid": "287204", "url": "https://it.wikipedia.org/wiki?curid=1557549", "title": "Census Area delle Aleutine Occidentali", "text": "La Census Area delle Aleutine occidentali, in inglese Aleutians West Census Area, \u00e8 una census area dello Stato dell'Alaska, negli Stati Uniti, parte dell'Unorganized Borough. La popolazione al censimento del 2000 era di 5.465 abitanti.\nGeografia fisica.\nLa \"census area\" si trova nella parte sud-occidentale dello Stato e comprende le isole Aleutine occidentali. Lo United States Census Bureau certifica che la sua estensione \u00e8 di 36.562 km\u00b2, di cui 25.174 km\u00b2 coperti da acque interne.\nCentri abitati.\nNella Census Area delle Aleutine occidentali vi sono 5 comuni (\"city\") e 3 census-designated place."}
{"id": "1557550", "revid": "13601275", "url": "https://it.wikipedia.org/wiki?curid=1557550", "title": "Grossmuehlingen", "text": ""}
{"id": "1557551", "revid": "13601290", "url": "https://it.wikipedia.org/wiki?curid=1557551", "title": "Kleinmuehlingen", "text": ""}
{"id": "1557552", "revid": "1590006", "url": "https://it.wikipedia.org/wiki?curid=1557552", "title": "Marcello Fontanesi", "text": "Biografia.\nLaureatosi in fisica presso l'Universit\u00e0 degli studi di Roma nel 1964 con una tesi sulle onde d'urto ionizzanti presenti in un gas e perfezionatosi in fisica atomica e nucleare a Milano, le sue attivit\u00e0 di ricerca sono legate principalmente al settore della fisica del plasma e la fusione termonucleare controllata.\nNel 1977 ottiene l'incarico di Professore Ordinario di Fisica Generale e dal 1979 dirige il corso in Fisica della Facolt\u00e0 di Scienze Matematiche e Naturali di Milano.\nFino al 30 settembre 2013 ha ricoperto il ruolo di magnifico rettore all'universit\u00e0 Bicocca ed \u00e8 membro del consiglio di amministrazione del CNR, del consiglio di amministrazione del Museo nazionale della scienza e della tecnologia Leonardo da Vinci di Milano, del consiglio scientifico dell'Istituto per l'Ambiente di Milano. Inoltre, \u00e8 stato titolare della cattedra di Fisica II ( riguardante i vari aspetti dell'elettromagnetismo, dall'elettrostatica alle equazioni di Maxwell) per il corso di laurea triennale in Fisica fino all'anno accademico 2011-2012. "}
{"id": "1557553", "revid": "287204", "url": "https://it.wikipedia.org/wiki?curid=1557553", "title": "Kleinmuhlingen", "text": ""}
{"id": "1557563", "revid": "101607339", "url": "https://it.wikipedia.org/wiki?curid=1557563", "title": "Amba (geografia)", "text": "Il termine amba in amarico denomina una generica altura dalla cima piatta situata in Etiopia. Il termine indica anche una fortezza montana.\nTre ambe in epoche storiche, Debre Damo, Amba Ghishen e Weyni furono usate come \"prigioni\" dorate per membri delle famiglie reali al potere nel paese, per proteggerli dai rivali e per difendere il parente al potere da congiure di palazzo. \nIn un caso del tutto singolare, l'amba di Kondudo presso Harar, una popolazione di cavalli selvaggi ha scelto, prima dell'uomo, la prateria della cima come proprio ambiente.\nDue altre ambe, Amba Aradam e Amba Alagi furono teatro di famose battaglie nella Guerra d'Etiopia."}
