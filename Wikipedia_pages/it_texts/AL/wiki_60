{"id": "1518821", "revid": "120696474", "url": "https://it.wikipedia.org/wiki?curid=1518821", "title": "Systema", "text": "Systema (in russo \u0421\u0438\u0441\u0442\u0435\u043c\u0430, letteralmente \"il Sistema\") \u00e8 il metodo di combattimento derivato dalle scuole autoctone di arti marziali russe. Tale sistema comprende:\nIl sistema di combattimento cosacco si concentra soprattutto sul combattente, ponendolo in stati di maggiore coscienza spirituale e corporea attraverso il controllo delle principali rotazioni ossee e cutanee: gomiti, ginocchia, collo, anca, spalle, vita, attraverso l'uso di punti/zone di pressione/tiro, colpi e schivate.\nL'impiego delle armi \u00e8 un accompagnamento del lottatore verso la sua natura umana di cacciatore, concentrandolo sui movimenti istintivi della cosiddetta \"difesa istantanea\".\nSi pu\u00f2 affermare scientificamente, con i principi meccanici conosciuti, la possibilit\u00e0 di ottenere una difesa istantanea non solo da armi bianche o da fuoco, ma praticamente da ogni oggetto. Inoltre \u00e8 conosciuta come un'arte marziale avanzata e utilizzata da alcuni corpi speciali russi, per esempio gli Spetsnaz.\nStoria.\nAnche se si ipotizza che l'arte marziale russa Systema risalga al X secolo e che venisse praticata dai Bogatyr, dei combattenti ed eroi russi, non possiede un preciso background storico e, di conseguenza, neanche un nome storico: questo particolare potrebbe creare confusione essendo effettivamente un nome assai generico, se comparato a quello del \"Kung Fu\".\n\u00c8 probabile che il nome \"Systema\" sia stato preso da Arti Marziali simili, nate prima di questa, come il \"\"Systema Rukopashnogo Boya\",\" in italiano \"Sistema di combattimento a mani nude\". Molte similitudini si ritrovano per esempio nel metodo \"Systema\", seguito da Mikhail Ryabko. In questo caso, \"Il Sistema\" si riferisce ai vari sistemi del corpo: muscoli, sistema nervoso, sistema respiratorio, etc ... e ad elementi psicologici e spirituali.\nLe forze speciali russe.\nIn tutta la Russia fra le forze speciali (Alpha, GRU, Vympel, e molti altri nomi, ufficiali e non), vengono praticati diversi stili di combattimento, spesso confusi con il Systema di questa voce. Per esempio, molte sono addestrate tramite il cosiddetto \"\"bojewoje sambo\", o \"combattimento sambo\", un'arte totalmente diversa. Altre fanno anche riferimento al \"rukopashka\", cio\u00e8 al combattimento a mano nuda, o al \"machalka\" o alla \"boinia\", che in russo si riferiscono al \"combattimento\" e alla \"sconfitta\". Il nome \"Combattimento Sambo Spetsnaz\"\", per esempio, \u00e8 stato coniato dal Governo Sovietico.\nLo sviluppo di Systema tra il 1960 ed il 1980.\nUn'altra teoria propone che le varie forme del moderno Systema siano evoluzioni di un'intensa ricerca e sviluppo di un progetto portato avanti attraverso numerose generazioni di istruttori dell'esercito, che insegnavano il combattimento corpo a corpo alla Dinamo a Mosca tra il 1920 ed il 1980.. Se fosse cos\u00ec potrebbe essere considerato della stessa linea del combattimento sambo e gli stili correlati come il samoz sviluppato da V.A. Spiridonov. Se questa teoria fosse corretta le influenze stilistiche del moderno Systema potrebbero includere numerosi stili di arti marziali nazionali, sistemi di combattimento militare di corpo a corpo e stili russi di combattimenti indigeni, come anche aspetti di scienze motorie, biomeccanica e psicologia dello sport e queste discipline sarebbero state incorporate nella ricerca nel combattimento Corpo a Corpo, sviluppato del progetto Dinamo durante il XX secolo.\nAnche un'altra teoria suggerisce che Systema sia in effetti un sistema moderno, che si basa su arti marziali tradizionali cinesi come il Taijiquan, il Yi-quan ed altri. I russi sono sempre stati attratti dalle arti marziali tradizionali cinesi, anche prima della II Guerra Mondiale, ma tra gli anni '50 e '60 intense ricerche hanno condotto ad un notevole sviluppo, peculiare per la Russia. Inoltre molti maestri cinesi hanno visitato la Russia, in questo periodo, entrando a far parte di programma di addestramento militare dell'esercito.. Nonostante per\u00f2 vi siano numerose similarit\u00e0 nell'approccio ai metodi di allenamento e ai principi base, le arti marziali russe e quelle cinesi mostrano delle considerevoli differenze.\nPrincipi base di Systema.\nPer avere successo con questa arte marziale \u00e8 necessario lavorare sulla persona, poich\u00e9 conoscere se stessi \u00e8 il primo passo per conoscere gli altri.\nI primi elementi contro cui combattere sono proprio le proprie paure, alle quali si associano diverse tensione psicofisiche che impediscono agli individui di reagire prontamente al pericolo.\nEssere consapevoli delle proprie capacit\u00e0 ci rende sicuri di noi stessi, perch\u00e9 sia il sopravvalutarci che il sottovalutarci ci fa valutare erroneamente quanto un pericolo sia grave, e se siamo in grado di sostenerlo.\nConoscere i propri limiti \u00e8 molto importante perch\u00e9 ci permette anche di poter lavorare su di essi.\nSystema \u00e8 tutto questo: la presa di coscienza delle proprie tensioni e lo strumento per poterle superare: il Respiro.\nIl respiro si pone alla base della capacit\u00e0 di veicolare e guidare le emozioni, in modo da non essere sopraffatti da esse ed essere pronti ad una reazione, coerentemente con il contesto in cui ci troviamo e senza distorsioni, senza esagerazioni, senza blocchi, per evitare di sentirci inadeguati alla situazione.\nSystema si basa sul condizionamento della mente tramite il corpo.\nLa paura del contatto \u00e8 una delle paure pi\u00f9 grandi: il colpire e l'essere colpiti. Esiste nel Systema, infatti, tutta una serie di esercizi volti proprio ad eliminare questa paura. Se riusciamo a percepire come il nostro corpo risponde ad un colpo o ad una pressione, riusciamo a capire come il corpo degli altri risponde alle nostre pressioni e ai nostri colpi e siamo anche noi pi\u00f9 preparati a gestire colpi e pressioni.\nSystema \u00e8 adatto a qualsiasi tipo di corporatura (ed et\u00e0), proprio per il principio di rilassamento che c'\u00e8 alla base.\nIl rilassamento permette di percepire e quindi sfruttare le tensioni dell'avversario ed avere quindi maggiori possibilit\u00e0 di sopravvivere allo scontro, in quanto pu\u00f2 risultare controproducente e pericoloso contrapporsi alla forza con la forza, mentre spesso \u00e8 pi\u00f9 sicuro non opporsi ad un attacco e far s\u00ec che questo si esaurisca da solo.\nLa pratica di Systema non prevede un insegnamento della tecnica pura, ma prevede una ricerca, tramite i principi di movimento propri di tale arte marziale, della tecnica adatta ad ogni singolo individuo in una determinata situazione.\nNella difesa personale, campo in cui Systema si \u00e8 diffuso in tutto il mondo grazie a \"Mikhail Ryabko\" e \"Vladimir Vasiliev\", imparare migliaia di tecniche \u00e8 scarsamente funzionale in una situazione di pericolo. Questo \u00e8 determinato dal panico che impedisce la gestione razionale di una tale mole di conoscenze, panico che conduce paradossalmente in una situazione di paralisi. Mentre la conoscenza di come il proprio corpo risponde ad una vasta gamma di esperienze, provate in allenamento, infonde sicurezza e permette una risposta immediata, perch\u00e9 gi\u00e0 sono chiare le capacit\u00e0 di reazione proprie e di qualsiasi altro individuo\nSystema \u00e8 nato per sviluppare velocemente grandi capacit\u00e0 in campo bellico, perci\u00f2 si \u00e8 cercato di abbreviare il pi\u00f9 possibile il processo di adattamento al combattimento, in modo che il singolo individuo possa sviluppare coordinazione e sensibilit\u00e0 necessarie e sufficienti a permettergli di gestire le pi\u00f9 svariate situazioni, invece di fornire una vasta serie di tecniche tra le quali trovare quella pi\u00f9 efficace per s\u00e9.\nPrincipio neurologico di Systema.\nIn un combattimento, il fattore decisivo \u00e8 la velocit\u00e0 di risposta ad un dato stimolo, attacco, minaccia, etc. Questa dipende da numerosi fattori, tra cui la tempestivit\u00e0 dell'azione.\nDiverse discipline di combattimento hanno sviluppato diverse strategie per ottenere un vantaggio di tempo rispetto all'avversario. Molti corpi speciali limitano l'addestramento a poche tecniche generiche, basate su specifiche abilit\u00e0 motorie. L'idea alla base di questo approccio \u00e8 la seguente:\nL'approccio inconscio e l'emulatore.\nLa risposta del nostro cervello ad un attacco fisico \u00e8 molto complessa e variegata. Lo studio di tale risposta \u00e8 importante per capire il tempo di reazione nel caso di un approccio \"inconscio\", secondo la filosofica di Systema, in opposizione all'approccio di una scelta consapevole.\nQuando il nostro cervello si prepara per un movimento, per esempio, in risposta a un attacco alla nostra persona, lo far\u00e0 immediatamente, senza attivare i muscoli e senza una consapevole coscienza. Questo significa che il cervello possiede qualcosa simile ad un \u201cemulatore\u201d.\nPrima che il nostro cervello prenda coscienza di un movimento istintivo, deve inserirlo nelle sue mappe. Questo passaggio implica delle attivazioni ormonali, modifiche della pressione sanguigna e tutta una serie di adattamenti psicofisiologici. L'unico fattore mancante \u00e8 l'attivazione dei nostri muscoli, e della nostra consapevolezza. Il movimento che viene inserito negli schemi del nostro cervello ci appare, a livello cosciente ogni qualvolta lo riproponiamo, sempre originale, bench\u00e9 in realt\u00e0 sia gi\u00e0 inserito negli schemi cerebrali.\nLa risposta secondaria.\nSe il movimento \u00e8 diretto dal nostro inconscio e tale movimento avviene spontaneamente, allora la nostra risposta cosciente sar\u00e0 la risposta che viene detta \"secondaria\" e viene guidata dal cervello.\nTuttavia, nell'esempio del controllo della mente cosciente (SWAT team, forze speciali\u2026), \u00e8 sempre necessaria una selezione tecnica prima di attivare i muscoli attraverso una terza risposta.\nUn numero limitato di tecniche diminuisce il tempo di selezione, ma rimane comunque il terzo percorso del cervello quando viene applicato un approccio consapevole.\nSystema invece si basa sulla risposta inconscia o automatica, il che significa che possiamo agire, o meglio, reagire, attraverso la risposta secondaria, senza passare quindi attraverso la scelta della tecnica; infatti non vengono insegnate delle tecniche specifiche, ma tutto si fonda sull'esperienza diretta dell'allievo.\nI modelli ad azione fissa (FAP) nel combattimento.\nI Neurologi si riferiscono a questi movimenti di reazione automatica come \"modelli ad azione fissa\" (FAP). Quindi \u00e8 attraverso le esperienze del passato, che il corpo ha imparato a reagire in un certo modo, in determinate circostanze, in modo da ridurre il tempo di reazione, quindi il cosiddetto, \"pacchetto movimento\" \u00e8 applicato in modo coordinato quando necessario, senza che il cervello debba ripetutamente riprendere il percorso di scelta.\nQuesti modelli possono variare dalle schivate molto semplici a schemi di movimento complessi, schemi che, tuttavia, non sono sempre la scelta migliore o pi\u00f9 efficiente per ogni circostanza.\nPer esempio, se si tocca un oggetto caldo, si ritrae la mano immediatamente, in un FAP, ma se qualcuno blocca il dito in una serratura, questo stesso FAP si attiver\u00e0, ma si avr\u00e0 una situazione peggiore, perch\u00e9, in questo caso, il tentativo di ritrarre la mano, in realt\u00e0 andr\u00e0 ad aumentare la pressione sul dito bloccato. Come possiamo modificare questa situazione e come possiamo cambiare il FAP o qualsiasi altro movimento di reazione automatica? La risposta \u00e8: allenamento.\nAllenare i neuroni sensoriali.\nL'allenamento ha la possibilit\u00e0 di far ignorare il FAP corrente e sostituirlo con un altro.\nIl cervello ha molte mappe del corpo, sparse in tutta le sue diverse aree. Quelle pi\u00f9 importanti, sono le mappe del motore principale dei neuroni sensoriali, alle quali ci si riferisce come \"humunculi\". Queste mappe del corpo interagiscono in modo gerarchico.\nLe informazioni provenienti dal corpo entrano nelle mappe sensoriali primarie e poi salgono attraverso complesse procedure di elaborazione e costante rivalutazione fino a livelli di mappe superiori.\nPi\u00f9 \u00e8 alto il livello a cui viaggiano le informazioni e pi\u00f9 informazioni vengono inserite nella trasformazione di un'azione come emozioni, ricordi, immagini del corpo, credenze, modelli di dolore ecc, ecc.\nAlla fine viene decisa la reazione appropriata ed emulata, poi si muove attraverso la gerarchia fino alle mappe motorie primarie, da cui i muscoli sono attivati e posti in un movimento cosciente.\nIl punto interessante qui \u00e8 che possiamo apprendere modelli specifici (tecniche) o possiamo anche insegnare al nostro corpo come muoversi in modo rilassato in schemi di movimento generali (i principi di movimento del Systema).\nLa differenza \u00e8 che permettiamo al nostro corpo di raggiungere le proprie soluzioni per ogni singolo problema, fintanto che aderisce a principi scelti, come rilassamento, efficienza e movimenti naturali.\nIl sistema nervoso funziona attraverso ci\u00f2 che chiamiamo \"facilitazione\", in termini semplici, pi\u00f9 usiamo un'azione pi\u00f9 \u00e8 probabile che la stessa azione sar\u00e0 scelta la prossima volta.\nTuttavia, se andiamo continuamente a variare i movimenti particolari, pur mantenendo lo stesso modus operandi, con il tempo la qualit\u00e0 di questa abitudine comincer\u00e0 ad instillarsi essa stessa come una risposta FAP, senza che vi sia uno specifico modello di movimento favorito collegato ad essa. Il cervello poi potr\u00e0 accoppiarvi il modello di movimento che riterr\u00e0 pi\u00f9 appropriato. Si tratta di un approccio molto diverso dall'insegnamento di nomi e tecniche specifici per situazioni specifiche.\nUn vantaggio dell'utilizzo in combattimento dell'\u201capproccio principio\u201d contro l'\u201capproccio tecnico\u201d \u00e8 che il cervello non si annoia attraverso la ripetizione infinita degli stessi movimenti. Una volta che i principi si sono affermati, si acquisisce una serie illimitata di \u201crisposte principio\u201d a disposizione invece di una serie limitata di tecniche.\nAbbiamo formato il nostro corpo in modo che raggiunga le proprie soluzioni, in modo creativo, per ogni situazione, pur sviluppando dei percorsi preferenziali di risposta, dipendenti dalle abilit\u00e0 individuali. \u00c8 anche molto importante sottolineare che il rilassamento \u00e8 assolutamente indispensabile per poter lavorare inconsciamente.\nQuando \u00e8 afflitto da tensioni, paure, rabbia, etc, il nostro cervello perde la sua capacit\u00e0 di essere creativo, e di lavorare in multitasking, perdendo anche la capacit\u00e0 di risposta ad una minaccia."}
{"id": "1518822", "revid": "2034231", "url": "https://it.wikipedia.org/wiki?curid=1518822", "title": "Distretto urbano dell'Area Occidentale", "text": "Il distretto urbano dell'Area Occidentale \u00e8 un distretto della Sierra Leone situato nell'Area Occidentale.\nIl distretto comprende la capitale della Sierra Leone: Freetown. Oltre alla capitale comprende anche le citt\u00e0 di Goderich ed Hastings."}
{"id": "1518823", "revid": "1543377", "url": "https://it.wikipedia.org/wiki?curid=1518823", "title": "Recea (Maramure\u0219)", "text": "Recea (in ungherese: \"L\u00e9v\u00e1rdfalva\") \u00e8 un comune della Romania di 5.580 abitanti, ubicato nel distretto di Maramure\u0219, nella regione storica della Transilvania.\nSituato nella depressione di Baia Mare, citt\u00e0 da cui dista 5\u00a0km, lungo la strada europea E58, il comune rurale \u00e8 composto dai villaggi di Boz\u00e2nta Mic\u0103 (\"Kisbozinta\", \"Klein-B\u00f6schendorf\"), L\u0103pu\u0219el (\"Hagym\u00e1sl\u00e1pos\"), Mocira (\"L\u00e1poshidegk\u00fat\"), Recea (\"L\u00e9v\u00e1rdfalva\") e S\u0103sar (\"Zaz\u00e1r\"), per un totale di 5.453 abitanti nel marzo 2002.\nGeografia fisica.\nTerritorio.\nL'orografia della zona \u00e8 caratterizzata prevalentemente da pianura e colline.. Il territorio amministrativo del comune si estende per 4.988 ettari, di cui 3.508 in zona agricola (1.770 Ha coltivabili, 787 Ha a prato, 681 HA a pascolo e 123 Ha frutteti) e 1080 ettari incolti principalmente boschivi (146 Ha di foreste, 189 Ha di corpi idrici, 107 Ha di vie di comunicazione, 372 Ha urbanizzati e 260 Ha improduttivi).\nLa rete idrografica \u00e8 rappresentata dal bacino dei fiumi L\u0103pu\u0219 e S\u0103sar e fiumi e dal lago artificiale \"Dou\u0103 Veveri\u0163e\" (\"Due scoiattoli\"). Il fiume L\u0103pu\u015f attraversa il comune per una lunghezza di 15\u00a0km, irrigando molti prati e terrazze e favorendo l'elevata fertilit\u00e0 delle terre, su cui \u00e8 coltivata comunemente la vegetazione orticola. Il fiume S\u0103sar percorre il comune per 8\u00a0km dal confine con Baia Mare a quello con Boz\u00e2nta Mare, e passa vicino all'omonimo villaggio di S\u0103sar.\nLa zona ospita una grande variet\u00e0 di specie vegetali erbacee ed arboree, a seconda della variet\u00e0 di terreno, del suolo e del clima. Le foreste coprono un'area di 146 ettari, mentre i campi coltivato a foraggio, pascolo, vigneti e frutteti sono 1894 ettari. La grande biodiversit\u00e0 di vegetazione naturale, insieme ad altri fattori, ha favorito la presenza di diverse specie di fauna selvatica su tutto il territorio comunale, tra cui mammiferi cacciabili, alcuni uccelli stanziali, rettili e insetti specifici. L'allevamento del bestiame \u00e8 una delle principali fonti di reddito e prodotti da essi derivanti sono commercializzati nella vicina Baia Mare.\nClima.\nLa zona \u00e8 caratterizzata da un clima continentale temperato, con inverni miti senza bufere di neve ed estati fresche. La catena montuosa dei Carpazi svolge un ruolo benefico per prevenire il maltempo e il preddo proveniente da nord-est. \nStoria.\nLa zona risulta abitata si dai tempi antichi, grazie alla sua posizione fisica e geografica che hanno favorito la fertilit\u00e0 delle terre e alla ricchezza del sottosuolo. Infatti, lo sviluppo dell'insediamento \u00e8 strettamente legato all'estrazione dell'oro e alla sua lavorazione.\nIl primo documento che descrive la zona risale al 1327 e descrive un \"rivulus Saxarum\" (ruscello di sassi), che poi nel corso dei secoli diede origine al nome S\u0103sar e all'omonimo villaggio, gi\u00e0 chiamato Zazarbanya (1327), Szaszar (1733), S\u0103sariu (1800), Szesar (1850) e S\u0103sar (dal 1854 a oggi)\nSalterio stampato a Iasi nel 1743 scrive: \"Nel 1846, il 10 giugno insegnante \u00e8 morto, il vecchio diac Gavril Gherasim, che prima della sua morte \u00e8 stato soddisfatto nel suo scopo, si colloca Gheorghe \u015eeres Cantor, Crai Dorol\u0163 Sasar di entrambi Ariete e per il campo, 1846-1875. Dopo un'altra nota, nel 1818 \u00e8 stato docente e Cantor Ion Dunca.\"\nLa presenza del villaggio di Boz\u00e2nta risale al 1405 e quello di Mocira nel 1411, mentre pi\u00f9 recenti sono Lapusel (1760) e Recea (chiamata L\u00e9nardfalu R\u00e9cz nel 1828). \nSociet\u00e0.\nEtnie e minoranze straniere.\nIn base al censimento del 2011, il 94,5% degli abitanti erano rumeni, mentre il 4,1% ungheresi e 1,2% rom.\nCultura.\nIstruzione.\nIl comune di Recea dispone di cinque scuole, una in ogni villaggio, che comprendono il livello primario e quello secondario di istruzione (gradi I-VIII), in cui lavorano 59 insegnanti e cinque presidi, per un totale di 451 studenti nel 2002. Ogni scuola \u00e8 dotata di laboratori e sale computer.\nReligione.\nDal punto di vista confessionale, la maggioranza degli abitanti \u00e8 composta da ortodossi (84,15%) e le minoranze includono greco-cattolici (5,00%), riformisti (3,47%) e pentecostali (2,42%), mentre il 2,53% della popolazione non \u00e8 praticante.\nEventi.\nDal 2012, si svolge nel villaggio di S\u0103sar la festa dell'uva (\"Festivalul Strugurilor\") nel mese di ottobre, con la vendemmia tradizionale in costume, la pigiatura dei grappoli e la preparazione del mosto, seguito da eventi culturali e artistici per valorizzare le tradizioni enogastronomiche, i costumi e i canti popolari titpici.\nGeografia antropica.\nSuddivisioni amministrative.\nIl comune \u00e8 formato dall'unione di cinque villaggi:\nEconomia.\nDal punto di vista economico, la vicinanza del comune di Recea con Baia Mare (soli 5\u00a0km.) ha contribuito a trasformare il territorio: da una localit\u00e0 rurale tipicamente abitata da contadini si \u00e8 trasformata nella residenza di lavoratori pendolari verso la vicina citt\u00e0, anche se le famiglie mantengono i propri terreni agricoli, tuttora coltivati, da cui ricavano frutta e verdura per il consumo familiare, mentre il \"surplus\" viene venduto in citt\u00e0 o nei villaggi.\nUn'attivit\u00e0 importante del comune \u00e8 costituita da uno stabilimento di piscicoltura, ubicato su un'area allagata nota come \"Dou\u0103 Veveri\u0163e\" (Due Scoiattoli) di circa 6,5 ettari, parte della quale viene utilizzata anche per la pratica della pesca sportiva.\nL'industria \u00e8 presente con numerose aziende, principalmente con sede a Recea, Mocira e S\u0103sar, per la produzione di impianti industriali e bevande alcoliche, la lavorazione del legno, oltre al settore della macellazione e ai mulini fluviali.\nNel settore dei servizi, nei villaggi sono presenti negozi (tra cui due ipermercati), ristoranti e aziende di commercializzazione dei prodotti agricoli.\nAmministrazione.\nGemellaggi.\nNel 2016 \u00e8 stata avviata una proposta di gemellaggio con un'omonima localit\u00e0 situata nel distretto di Str\u0103\u0219eni, nella Repubblica di Moldavia.\nSport.\nLa squadra di calcio della ACS Recea, fondata nel 2013, ha debuttato nella Liga II nella stagione 2020-2021.\nIl 1\u00ba giugno 2016, in occasione della giornata internazionale del bambino, \u00e8 stato inaugurato il nuovo palazzetto dello sport, in cui sono praticate la pallacanestro e la pallamano.\nDal 2005 viene organizzato a S\u0103sar un torneo giovanile di pallamano, con la partecipazione di squadre rumene e ungheresi."}
{"id": "1518825", "revid": "75435", "url": "https://it.wikipedia.org/wiki?curid=1518825", "title": "Licenza in teologia", "text": ""}
{"id": "1518826", "revid": "339392", "url": "https://it.wikipedia.org/wiki?curid=1518826", "title": "Dottorato in teologia", "text": ""}
{"id": "1518828", "revid": "554814", "url": "https://it.wikipedia.org/wiki?curid=1518828", "title": "HM CRE", "text": "Le HM CRE erano le motociclette da motocross della Honda (le CR) che una volta importate in Italia venivano preparate dall'importatore HM per l'enduro europeo. Infatti la sigla \"HM\" sta per Honda-Montesa (la casa spagnola nel 1982 \u00e8 stata assorbita dal gruppo Honda)\nLo stesso accadeva per le versioni 4 tempi che dal 2007 erano le uniche ad essere prodotte in versione 250 e 450\u00a0cm\u00b3 con il nome di \"Honda CRE F\", poi la gamma si \u00e8 estesa nel 2008 al 300 e nel 2009 al 500.\nDal 2013 l'omologazione delle Honda 50cc \u00e8 affidata a Vent.\nDal 2015 l'omologazione e l'importanzione delle Honda cross \u00e8 affidata a Red Moto, decretando la fine delle serie HM CRE.\nCaratteristiche.\nQuindi venivano omologate con un nuovo impianto elettrico in grado di fornire energia alle luci e al clacson, poi viene sostituito lo scarico non catalitico con uno che rispetti le norme antinquinamento, la ruota posteriore passa da 19 pollici a 18 e cos\u00ec abbiamo le \"CRE\" (CR + E di Enduro).\nQuesto motociclo veniva spesso confuso con la Honda CRM, che ha un nome simile, ma \u00e8 la versione supermotard, quindi con pneumatici stradali e diverso assetto.\nDescrizione.\nLe CRE, dotate di motore a due tempi, sono state costruite in diverse cilindrate, appunto i modelli da cross omologati per l'enduro.\nEsisteva anche una versione di 50\u00a0cm\u00b3 costruita in Italia chiamata HM CRE 50.\nEsistevano pure i modelli da supermotard che si differenziano per diversi particolari, che nella sola versione 50\u00a0cm\u00b3 erano chiamate \"Derapage\" mentre dal 2007 hanno cambiato nome in \"CRM\", mentre le versioni di cilindrata superiore erano chiamate \"Motard\".\nDal 2008 solo il CRE 50 \u00e8 rimasto in produzione fino al 2010, mentre nel 2011 vi \u00e8 il ritorno del 125.\nIl ritorno della 125.\nDopo un periodo in cui era rimasto in produzione solo il ciclomotore nel 2011 venne rimesso in produzione il 125 (presentato all'EICMA del 2010), questa volta non per uso competitivo ma amatoriale. In questa nuova edizione era dotato del sistema ECS della Dell'Orto (Gi\u00e0 usato dalla Cagiva Mito e dall'Aprilia RS 125) e con un blocco motore Rotax, per il resto la struttura era del CRE 50 con leggere differenze per le sospensioni, la moto adottava anche una ventola di raffreddamento posta nella parte alta del radiatore destro, inoltre si aveva la possibilit\u00e0 di usufruire di due mappe motore, selezionabili dal manubrio.\nIl sistema ECS usato per questa moto era caratterizzato da diversi sensori, da una spia per segnalare un eventuale malfunzionamento e una pompa olio elettronica, la valvola di scarico esattamente come per l'Aprilia si usava quella fissa per il modello depotenziato e quella mobile pneumatica (ad apertura basata sulla pressione dei gas di scarico) per il modello full power euro III.\nLa differenza tra il modello Baja e il Competizione \u00e8 che quest'ultimo non usava il miscelatore e il serbatoio olio, ma veniva alimentato con una miscela benzina-olio, inoltre aveva doppio radiatore, un'espansione differente e la frizione che pur essendo a cavo aveva il comando idraulico, questo perch\u00e9 usava un convertitore olio-filo all'ingresso del carter frizione. Il modello Competizione inoltre non aveva l'avviamento elettrico, ma solo il kick starter sulla parte sinistra del motore.\nQuesta moto veniva proposta anche nella versione Derapage."}
{"id": "1518832", "revid": "712560", "url": "https://it.wikipedia.org/wiki?curid=1518832", "title": "Val Grande (Vezza d'Oglio)", "text": "La Val Grande di Vezza d'Oglio \u00e8 una valle alpina, tributaria laterale settentrionale della Valle Camonica.\n\u00c8 percorsa dal torrente Grande che sfocia nell'Oglio all'altezza di Vezza d'Oglio.\nIl suo imbocco \u00e8 a circa 1100 metri di quota, in corrispondenza del paese di Vezza d'Oglio, mentre la sua testata \u00e8 data dalla Punta di Pietra Rossa a 3212\u00a0m s.l.m.\n\u00c8 una valle molto estesa, pianeggiante, raggiungibile anche in automobile previa autorizzazione comunale.\nQuasi tutta la Val Grande rientra nel Parco Nazionale dello Stelvio. In settembre e in ottobre \u00e8 facile osservare i cervi durante la stagione degli amori."}
{"id": "1518834", "revid": "767487", "url": "https://it.wikipedia.org/wiki?curid=1518834", "title": "Petrova (Maramure\u0219)", "text": "Petrova \u00e8 un comune della Romania di 2.540 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 situato nei pressi del confine con l'Ucraina, sulla riva sinistra del fiume Vi\u0219eu."}
{"id": "1518835", "revid": "767487", "url": "https://it.wikipedia.org/wiki?curid=1518835", "title": "Distretto rurale dell'Area Occidentale", "text": "Il distretto rurale dell'Area Occidentale \u00e8 un distretto della Sierra Leone situato nell'Area Occidentale.\nIl distretto comprende l'hinterland della capitale Freetown.\nCitt\u00e0.\nLe citt\u00e0 principali del distretto sono: Waterloo, Leicester, Pepel, Koya, York e Benguema."}
{"id": "1518839", "revid": "2166030", "url": "https://it.wikipedia.org/wiki?curid=1518839", "title": "Mardin", "text": "Mardin (; in siriaco \u0721\u0736\u072a\u0715\u073a\u071d\u0722, \"Merd\u012bn\", \"M\u0101rd\u012bn\"; ) \u00e8 una citt\u00e0 del sud-est della Turchia, capitale dell'omonima provincia.\n\u00c8 nota per la sua architettura araba e per la sua posizione strategica. La sua altitudine, infatti (1083 metri s.l.m.), le consente di dominare la sottostante regione dai suoi contrafforti rocciosi. A meridione della provincia di Mardin si apre il territorio siriano.\nLa sua popolazione, di 86.948 persone, \u00e8 assai eterogenea, contando arabi, assiri e curdi. Circa met\u00e0 della popolazione \u00e8 di etnia araba.\nMardin \u00e8 un vocabolo aramaico che significa \"fortezza\".\nDal 2014 la citt\u00e0 \u00e8 guidata dal sindaco Februniye Akyol, la prima ed unica donna sindaco di religione cristiana della Turchia.\nStoria.\nLe prime popolazioni a insediarsi nell'area furono cristiani della Chiesa d'Oriente, che vi giunsero nel III secolo. Fino al XVIII secolo la religione predominante a Mardin rimase quella siro-orientale. Cos\u00ec afferma Simo Parpola:\nMardin rimase cristiana durante il dominio islamico califfale, tra il VII e il XII secolo e anche durante il periodo artuqide (dinastia turca che govern\u00f2 l'Anatolia orientale e la Mesopotamia settentrionale tra il XII e il XIV secolo.\nLa regione artuqide di Mardin cadde in mano mongola nel 1394, anche se i Mongoli non governarono mai direttamente l'area. Mardin fu pi\u00f9 tardi dominata dal Sultanato turco degli Ak Koyunlu (\u00abQuelli del Montone Bianco\u00bb).\nLa madrasa Kas\u0131miye fu edificata da Sultan Kas\u0131m, figlio del sultano degli Ak Koyunlu, Cihangir, tra il 1457 e il 1502."}
{"id": "1518840", "revid": "287204", "url": "https://it.wikipedia.org/wiki?curid=1518840", "title": "Eloguj", "text": "LEloguj () \u00e8 un fiume della Russia siberiana occidentale, affluente di sinistra dello Enisej. Scorre nel Turuchanskij rajon del Territorio di Krasnojarsk.\nNasce da modesti rilievi collinari nella parte orientale del Bassopiano della Siberia Occidentale dall'unione dei due rami sorgentiferi Pravyj Eloguj (\"Eloguj destro\") e Levyj Eloguj (\"Eloguj sinistro\"), scorrendo con direzione mediamente nordorientale in un territorio prevalentemente piatto e paludoso; sfocia nello Enisej a 1\u00a0311\u00a0km dalla foce, pochi chilometri a valle del villaggio di Verchneimbatsk. La sua lunghezza \u00e8 di 464\u00a0km, l'area del bacino \u00e8 di 25\u00a0100\u00a0km\u00b2. Suoi principali affluenti sono il Kellogg (lungo 239\u00a0km), la Bol'\u0161aja Sigovaya (171\u00a0km) e la Tyna (168\u00a0km).\nL'Eloguj \u00e8 navigabile a monte della foce fino a Kellog; va comunque soggetto a lunghi periodi di congelamento superficiale delle acque (met\u00e0 ottobre - fine maggio). "}
{"id": "1518841", "revid": "80339", "url": "https://it.wikipedia.org/wiki?curid=1518841", "title": "Jeloguj", "text": ""}
{"id": "1518843", "revid": "80339", "url": "https://it.wikipedia.org/wiki?curid=1518843", "title": "Eloguy", "text": ""}
{"id": "1518844", "revid": "80339", "url": "https://it.wikipedia.org/wiki?curid=1518844", "title": "Yeloguy", "text": ""}
{"id": "1518846", "revid": "1305772", "url": "https://it.wikipedia.org/wiki?curid=1518846", "title": "Boario", "text": ""}
{"id": "1518854", "revid": "767487", "url": "https://it.wikipedia.org/wiki?curid=1518854", "title": "Remetea Chioarului", "text": "Remetea Chioarului (in ungherese \"K\u0151v\u00e1rremete\") \u00e8 un comune della Romania di 2.872 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 5 villaggi: Berchez, Berchezoaia, Posta, Remecioara, Remetea Chioarului.\nNel villaggio di Berchezoaia si trovano i ruderi della \"Cetatea Chioarului\", una cittadella fortificata con funzioni di sorveglianza del passaggio costruita nel XIII secolo e distrutta nel 1718.\nAltro interessante monumento \u00e8 la chiesa lignea greco-cattolica dei SS. Arcangeli (\"Sfin\u021bii Arhangheli\"), costruita nel 1800; di pianta rettangolare, con un'abside molto sporgente, si caratterizza per un grande campanile e per un pronao sostenuto da colonne."}
{"id": "1518856", "revid": "228587", "url": "https://it.wikipedia.org/wiki?curid=1518856", "title": "Electronic Freedom of Information Act", "text": ""}
{"id": "1518864", "revid": "767487", "url": "https://it.wikipedia.org/wiki?curid=1518864", "title": "Reme\u021bi", "text": "Reme\u021bi (in ungherese \"P\u00e1losremete\", in ucraino \"\u0420\u0435\u043c\u0435\u0442\u0430\") \u00e8 un comune della Romania di 3.116 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 3 villaggi: Piatra, Reme\u021bi, Teceu Mic."}
{"id": "1518866", "revid": "287204", "url": "https://it.wikipedia.org/wiki?curid=1518866", "title": "Remeti", "text": ""}
{"id": "1518867", "revid": "1013865", "url": "https://it.wikipedia.org/wiki?curid=1518867", "title": "Provincia dell'Est (Sierra Leone)", "text": "La provincia dell'Est \u00e8 una delle tre provincie della Sierra Leone. Copre un'area di 15,553 km\u00b2 ed ha una popolazione di 1.641.012 (secondo il censimento del 2015). Il suo centro amministrativo \u00e8 Kenema.\nDistretti.\nLa provincia \u00e8 divisa in tre distretti:"}
{"id": "1518868", "revid": "287204", "url": "https://it.wikipedia.org/wiki?curid=1518868", "title": "Hans Rott", "text": "Nonostante la sua opera sia oggi scarsamente conosciuta, egli esercit\u00f2 una notevole influenza sul suo contemporaneo Gustav Mahler, il quale lo defin\u00ec in seguito \"il fondatore della nuova sinfonia\".\nBiografia e studi.\nRott nacque a Braunhirschengrund, un sobborgo di Vienna, dalla relazione tra la diciottenne Maria Rosalia Lutz (1840-1872) e il cinquantunenne Carl Mathias Rott (1807-1876). Il padre - il cui vero cognome era Roth - a causa di un precedente matrimonio che si concluse solo nel 1862 con la morte della moglie, non pot\u00e9 riconoscere il figlio sino al 1863, anno in cui spos\u00f2 Maria Rosalia Lutz. Entrambi i genitori praticavano attivit\u00e0 artistiche: in particolare, il padre era un attore comico abbastanza famoso nella Vienna del tempo, mentre la madre, oltre che attrice, era anche una cantante sufficientemente conosciuta. Il giovane Rott rimase orfano piuttosto presto: nel 1872 perdeva la madre, mentre il padre - rimasto zoppo in seguito a un incidente di scena - moriva quattro anni dopo (1876).\nPoich\u00e9 almeno sino alla met\u00e0 degli anni settanta la situazione economica familiare era piuttosto soddisfacente, non vi furono motivi per ostacolare i precoci orientamenti musicali dell'adolescente Rott. Durante il corso invernale del 1874-1875 pot\u00e9 dunque iscriversi al Conservatorio di Vienna(oggi Universit\u00e4t f\u00fcr Musik und darstellende Kunst Wien - Universit\u00e0 per la musica e le arti drammatiche di Vienna), dove fu esentato per tutto l'anno dal pagamento della retta e ottenne in seguito una borsa di studio. Qui ebbe modo di frequentare il corso di composizione di Franz Krenn, quello di pianoforte con Leopold Landskron e quello di armonia di Hermann Gr\u00e4dener; di particolare importanza per la formazione del giovane musicista fu poi lo studio dell'organo con Anton Bruckner, che mostr\u00f2 una particolare stima per il giovane Rott, tanto da rilasciargli un certificato di encomio.\nA partire dal 1872, come si \u00e8 visto, la situazione familiare peggior\u00f2 notevolmente, con la morte di entrambi i genitori a distanza di pochi anni e il conseguente instaurarsi di una situazione economica precaria, che costrinse Rott ad accettare un posto da impiegato per potersi mantenere. Malgrado queste difficolt\u00e0 riusc\u00ec a proseguire i suoi studi, ottenendo due \"premi d'onore\" dal Conservatorio, e un posto a lui molto pi\u00f9 confacente di organista presso la chiesa di Piaristen (Maria Treu), ottenendo anche un alloggio presso l'adiacente monastero. Furono proprio queste stanze a divenire luogo di incontro per numerosi studenti e amici, fra cui i musicisti Rudolf Krzyzanowski, Gustav Mahler, Hugo Wolf, il filologo e archeologo Friedrich L\u00f6wy e lo studioso della filologia tedesca Giuseppe Seem\u00fcller.\nNel novembre del 1878 chiese di essere sollevato dal suo incarico di organista - che abbandon\u00f2 munito di dettagliate referenze - mantenendosi dando lezioni private e ricevendo un consistente aiuto finanziario da parte dei suoi amici. A dispetto di queste difficolt\u00e0 economiche, questo periodo - insieme a quello vero e proprio di studio presso il Conservatorio - fu il pi\u00f9 prolifico. La prima grande espressione della prima fase fu la Sinfonia in La bemolle maggiore per orchestra d'archi (1874-1875), a cui fecero seguito un Finale Sinfonico, due Ouverture (una dall'Amleto e una dal Giulio Cesare) e una Suite per Orchestra; nello stesso tempo, arricch\u00ec la sua produzione con la scrittura di cori sacri e profani, nonch\u00e9 alcuni Lieder. In questo stesso periodo, venne rimaneggiata la sua Sinfonia in Mi maggiore, il cui primo movimento era stato presentato in occasione del concorso di composizione al Conservatorio nel giugno del 1878. Malgrado l'intercessione di Bruckner, Rott - che fu il solo allievo a terminare i corsi - non ottenne alcun premio, avendo semplicemente concluso \"i corsi della scuola di composizione\" con grande profitto.\nIl periodo 1879-1880 \u00e8 invece legato a piccoli viaggi ed escursioni, un \"grande amore\" - il solo e unico della sua vita - e il completamento della Sinfonia. \u00c8 dell'inizio del settembre del 1880, tra l'altro, il vano tentativo di Rott di convincere il direttore d'orchestra Hans Richter - che pure aveva mostrato un certo interesse - ad eseguire la sua prima sinfonia con l'Orchestra filarmonica di Vienna. Due settimane pi\u00f9 tardi render\u00e0 visita a Johannes Brahms, che aveva il compito di decidere, assieme a Eduard Hanslick e Karl Goldmark, circa l'assegnazione di una borsa di studio statale. Il grande compositore amburghese arriv\u00f2 al punto di dubitare che la Sinfonia in questione fosse realmente opera del giovane Rott, poich\u00e9 \u2013 sostenne - \"accanto a cos\u00ec tante belle cose, ci sono di nuovo talmente tanti elementi banali o privi di senso nella composizione che questa non pu\u00f2 certamente essere opera di Rott\".\nRott, deluso, decide di partire nuovamente, stavolta in direzione di Mulhouse, in Alsazia, dove vi era la possibilit\u00e0 di un impiego come direttore o maestro del coro, pur non intendendo rinunciare all'idea di vedere eseguita la sua Sinfonia: il 14 ottobre del 1880 riesce a rendere visita ad Hans Richter e a sottoporre al suo esame la partitura completa; questi, pur mostrandosi cortese ed elogiativo, esclude la possibilit\u00e0 di un'esecuzione pubblica. Il 21 dello stesso mese i suoi amici lo accompagnano in stazione, dove \u00e8 in partenza il treno che dovrebbe condurlo a Mulhouse. Il 23 ottobre, durante il viaggio, un passeggero che si apprestava ad accendere un sigaro vede Rott minacciarlo estraendo la pistola perch\u00e9 - sostiene - \"Brahms ha riempito il treno di dinamite\". Lo stesso giorno viene condotto presso la clinica psichiatrica dell'Ospedale Generale di Vienna, \"in uno stato di confusione totale\". Il suo destino \u00e8 ormai segnato: all'inizio dell'anno 1881, dopo un primo tentativo di suicidio, viene internato presso il manicomio del \"Land\" della Bassa Austria, dove muore il 25 giugno del 1884 di tubercolosi. Non aveva ancora 26 anni.\nStile compositivo e rapporti con altri musicisti.\nSino alla fine degli anni ottanta del 1900, la musica di Hans Rott era caduta in un oblio che durava da circa cento anni, fin quando il musicologo Paul Banks non scopr\u00ec, nell'archivio della Biblioteca Nazionale Austriaca, la partitura della Sinfonia in Mi maggiore, composta \u2013 come \u00e8 stato detto in precedenza - a soli vent'anni. La prima esecuzione dell'opera, curata dallo stesso Banks e diretta da Gerhard Samuel, ebbe luogo a Cincinnati il 4 marzo 1989, seguita da altre esecuzioni a Parigi, Londra e Vienna. Il mondo musicale venne cos\u00ec acquistando un crescente interesse per il \u201cfenomeno Rott\u201d, per i rapporti coi suoi predecessori e, soprattutto, per quelli con i suoi colleghi contemporanei, che \u2013 soprattutto all'indomani del ritrovamento archivistico \u2013 apparivano meritori di alcune nuove considerazioni.\nDa un punto di vista squisitamente musicale, il debito di Rott nei confronti di Richard Wagner sembra oggi essere fuori discussione. A parziale testimonianza del fascino che il grande compositore di Lipsia esercitava soprattutto nei confronti di quello che potremmo definire il \u201ccircolo Bruckner\u201d \u2013 di cui ovviamente Rott faceva idealmente parte \u2013 nel 1875 vi fu il suo ingresso nella \u201cSociet\u00e0 Accademica wagneriana di Vienna\u201d e successivamente la sua presenza al primo \u201cBayreuther Festspiel\u201d nel 1876. Non mancano poi, all'interno della sinfonia in Mi maggiore e di altre composizioni, diverse ispirazioni di chiara fonte wagneriana, se non esplicite citazioni (Lohengrin, Oro del Reno, Maestri Cantori di Norimberga). \u00c8 evidente pertanto che, all'interno del grande spartiacque musicale realizzatosi a Vienna nella seconda met\u00e0 del secolo XIX \u2013 che vedeva da una parte Brahms e dall'altra Bruckner (e Wagner) - Rott si schier\u00f2 apertamente a favore della seconda \u201cfazione\u201d.\nRott e Bruckner.\nEssendo notoria la venerazione che Bruckner nutriva per Wagner \u2013 e l'influenza che quest'ultimo esercit\u00f2 sullo stile compositivo del primo - non pu\u00f2 stupire l'importanza che rivest\u00ec l'espressione bruckneriana nella formazione del giovane Rott, che peraltro, come si \u00e8 detto, frequent\u00f2 presso il Conservatorio di Vienna il corso da organista di Bruckner. Il tipo di legame che lo strinse a Bruckner, tuttavia, non si limit\u00f2 a quello che generalmente pu\u00f2 contraddistinguere una normale relazione allievo-maestro: in primis, Bruckner svolse un ruolo molto simile a quello di un \u201cprotettore\u201d \u2013 o di un \u201cpadre spirituale\u201d, se si preferisce \u2013 che cercava di porre rimedio alle diverse difficolt\u00e0 che il suo \u201callievo favorito\u201d andava incontrando, in ambito sia quotidiano che musicale vero e proprio. Certamente, ad esempio, Bruckner tent\u00f2 d'intercedere per il giovane allievo quando questi attravers\u00f2 una fase di ristrettezze economiche, fornendogli molteplici \u201craccomandazioni\u201d per diversi posti da organista (Klosterneuburg, S. Florian, Chiesa di S. Michele, Chiesa Votiva di Vienna). Una di queste \u2013 facente parte della documentazione giunta sino a noi \u2013 \u00e8 opportuno citarla per comprendere meglio la cura e la considerazione di cui godeva Rott presso Bruckner: \u201cIl firmatario di questa lettera considera un grande piacere poter affermare di aver conosciuto il Signor Hans Rott come allievo durante i suoi studi presso il Conservatorio, e che quest'ultimo, grazie al suo eccezionale talento, alla sua diligenza, al carattere moralmente puro e infine, nondimeno, alle sue esecuzioni musicali, in particolar modo all'organo, ha generato le pi\u00f9 grandi speranze\u201d.\nLimitandosi, invece, alla ricerca di relazioni puramente musicali tra i due compositori, non possono essere sottaciuti i numerosi passaggi contrappuntistici \u2013 in cui Bruckner era maestro - contenuti nei quattro movimenti della Sinfonia in Mi minore, oltre al massiccio uso degli ottoni, caratteristica identificativa del sinfonismo bruckneriano.\nRott e Brahms.\nLe difficolt\u00e0 che Rott visse con Brahms \u2013 reali e, potremmo dire, \u201cpsichiche\u201d \u2013 hanno probabilmente una duplice origine: in primo luogo, il grande compositore amburghese non poteva rimanere insensibile all'evidente affiliazione da parte di Rott alla corrente bruckneriana viennese; secondariamente, l'ostilit\u00e0 di Brahms manifestata, secondo certa musicologia, nei confronti del giovane musicista, troverebbe spiegazione nel tentativo di Rott di approdare ad una \u201cmusica universale\u201d, che potesse conciliare l'inconciliabile, vale a dire il wagnerismo di Bruckner con l'antiwagnerismo di Brahms, il quale non poteva non interpretare tale aspirazione velleitaria come una prova di \u201cmania di grandezza\u201d. Non sorprende quindi che l'ascolto del Finale della sinfonia di Rott trasmetta oggi l'impressione di una temeraria sintesi tra quello della prima di Brahms e quello della quinta di Bruckner (non ancora eseguita n\u00e9 pubblicata all'epoca), con il sigillo conclusivo di una chiusa in pianissimo dal sapore wagneriano.\nLa prima traccia rilevante di questo problematico rapporto fra Brahms e Rott \u00e8 offerta proprio dal gi\u00e0 citato episodio del 1880, quando Brahms, in qualit\u00e0 di membro della commissione esaminatrice per la concessione di una borsa di studio statale, rigett\u00f2 la sinfonia composta dal giovane collega. Parte degli studiosi - Eckhardt van den Hoogen su tutti - attribuisce a tale circostanza un peso determinante nello sviluppo delle successive patologie psichiche del giovane musicista, azzardando un parallelismo tra Rott, Schumann e Wolf, le cui vite si incrociarono in vario modo con quella di Brahms ma si conclusero tutte, in seguito, in preda a disturbi mentali pi\u00f9 o meno gravi. Una coincidenza invero molto difficile da sostenere, al limite dell'assurdo, tanto pi\u00f9 che, in particolare, Schumann e Wolf furono affetti da psicosi diverse che si erano instaurate e poi evolute, nell'uno e nell'altro, indipendentemente da qualsiasi incontro con il musicista amburghese. Da questa prospettiva, tuttavia, l'accusa rivolta da Bruckner al \u201cgiudice\u201d Brahms, di aver compiuto \u201cuna vera ingiustizia artistica\u201d nell'episodio del 1880, pu\u00f2 chiaramente assumere contorni diversi, sebbene lo stesso Friedrich Loehr \u2013 amico di Rott\u00a0\u2013 si affretti a precisare che \u201cdiversi fattori psichici ed emozionali\u201d avevano reso ineluttabile il destino del giovane musicista.\nAl di l\u00e0 di queste ipotesi, quel che \u00e8 certo \u00e8 che l'esordiente Rott, all'interno del campo minato della Vienna musicale della seconda met\u00e0 del XIX secolo, si mosse con un misto di ingenuit\u00e0, ardore e imprudenza che dovette costargli senza dubbio molto caro. La sinfonia che present\u00f2 a Brahms e agli altri membri della commissione, all'interno del suo ambizioso progetto di pervenire a una sorta di \u201cmusica universale\u201d nell'ambito di una stessa composizione, non pot\u00e9 non suonare come una provocazione vera e propria. Le gi\u00e0 citate reminiscenze wagneriane contenute nella Sinfonia in Mi maggiore dovettero assumere per Brahms\u00a0\u2013 il quale, pur non amando mai sbandierare in campo aperto bellicosi pamphlet, era comunque considerato il capofila degli anti-wagneriani - le sembianze di un affronto vero e proprio. Il secondo movimento poi, anzich\u00e9 alleggerire la posizione dell'esaminando, acu\u00ec probabilmente l'irritazione di Brahms, con la comparsa di un motivo schumanniano, evidentissimo e ricorrente, legato a \u201cClara\u201d, che Rott ripet\u00e9 in modo tale che potesse intenderlo \u201cqualsiasi imbecille\u201d. Il quarto movimento, infine\u00a0\u2013 con l'introduzione di una melodia assai simile al tema del Finale della prima sinfonia di Brahms\u00a0\u2013 diede probabilmente a quest'ultimo l'impressione di una smaccata adulazione, mentre invece si trattava forse di un \u201comaggio\u201d finalizzato ad una \"captatio benevolentiae.\"\nRott e Mahler.\n\u00abQuello che la musica ha perduto con lui \u00e8 incommensurabile: il suo genio s'invola talmente alto gi\u00e0 nella sua prima sinfonia, che ha scritto quand'era un giovane di vent'anni, che fa di lui \u2013 la parola non \u00e8 affatto forte \u2013 il fondatore della nuova sinfonia\u00bb (Gustav Mahler, nelle Memorie di Nathalie Bauer-Lechner).\nI rapporti di stima reciproca che legavano Mahler e Rott sono stati ampiamente provati. Lo stesso Rott, all'epoca del suo ricovero presso l'asilo psichiatrico, a chi gli domandava se ricordasse ancora chi fosse Mahler, rispondeva: \u201cCertamente, certamente, Mahler \u00e8 un genio!\u201d. N\u00e9 tali rapporti di vicendevole considerazione poterono essere offuscati da futili\u00a0\u2013 o goliardiche, si potrebbe dire\u00a0\u2013 discussioni, ad esempio sull'opportunit\u00e0 per un compositore di accontentarsi di mangiare \"Quargeln\" (un modesto formaggio di cui si nutrivano in special modo le classi pi\u00f9 popolari) o \"roast beef\".\nAl momento della riscoperta della partitura della Sinfonia in Mi maggiore, parte della musicologia intese ricercare nell'opera di Mahler eventuali debiti nei confronti del suo vecchio compagno di studi, operazione che senza dubbio avrebbe potuto condurre ad una riscrittura della storia della sinfonia nella seconda met\u00e0 dell'Ottocento. La prima tendenza fu allora quella di elevare Rott al ruolo di \u201cpadre della nuova sinfonia\u201d \u2013 come affermato peraltro dallo stesso Mahler - per esibire quest'ultimo come uno sciacallo che si era servito delle sconosciute composizioni del suo amico per affermarsi (la sua promessa di far conoscere al pubblico, come direttore d'orchestra, la sinfonia dello sventurato amico non venne in effetti mai mantenuta).\nIn realt\u00e0, un'analisi pi\u00f9 attenta delle opere di entrambi i compositori induce a ritenere che, cos\u00ec come la stima e l'amicizia, anche le influenze musicali furono reciproche. In occasione della prima esecuzione moderna viennese, ad esempio, non poterono passare inosservate le \u201creminiscenze\u201d mahleriane, le cui sinfonie, per\u00f2, sarebbero state scritte soltanto diversi anni dopo la composizione della prima sinfonia di Rott: in effetti Mahler si sarebbe svincolato completamente dagli spunti tematici, da certe innovative atmosfere orchestrali e dalle ardite mescolanze stilistiche di Rott solo a partire dalla sua sesta sinfonia (il che spinse Wolfgang Fuhrmann ad affermare: \u00abLa sinfonia numero Zero di Mahler o la Prima di Rott?\u00bb e ad aggiungere: \u00abInevitabilmente [\u2026] Rott e Mahler devono aver intrattenuto un intimo scambio di idee musicali\u00bb). La sinfonia in Mi raggiunge il suo vertice nello Scherzo, proprio laddove elude gli influssi bruckneriani, wagneriani e brahmsiani per proporsi nella sua genuina originalit\u00e0 che, per\u00f2, per uno scherzo del destino, le orecchie degli ascoltatori di 120 anni dopo riconoscono invece come assolutamente \"mahleriana\".\nOpere.\nA dispetto della brevit\u00e0 della sua vita e del fatto che molte composizioni furono bruciate dallo stesso Rott, molte delle sue opere sono giunte sino a noi, conservate nella Biblioteca Nazionale di Vienna."}
{"id": "1518874", "revid": "1013865", "url": "https://it.wikipedia.org/wiki?curid=1518874", "title": "Provincia del Nord (Sierra Leone)", "text": "La provincia del Nord \u00e8 una delle tre province della Sierra Leone. Copre un'area di 35,936 km\u00b2 ed ha una popolazione di 2.502.865 (secondo il censimento del 2015). Il suo centro amministrativo \u00e8 Makeni.\nDistretti.\nLa provincia \u00e8 divisa in cinque distretti:"}
{"id": "1518876", "revid": "767487", "url": "https://it.wikipedia.org/wiki?curid=1518876", "title": "Ferruccio di Magonza", "text": "Agiografia.\nNon si hanno su di lui notizie biografiche certe, ma la tradizione cristiana ritiene che sia stato un soldato dell'esercito romano di stanza in Germania intorno al IV secolo.\nNei pressi dell'attuale citt\u00e0 di Magonza l'esercito del quale faceva parte sarebbe stato sconfitto e Ferruccio avrebbe deciso di lasciare la carriera militare e di convertirsi al Cristianesimo. Per questa sua scelta sarebbe stato arrestato e torturato fino alla morte.\nCulto.\nInserito nel martirologio romano, le sue spoglie vennero trasferite a Bleidenstadt nel 778 e l\u00ec rimasero fino al 1632, quando le poche reliquie sopravvissute alle distruzioni della guerra dei trent'anni furono consegnate ai gesuiti di Magonza, ma anch'esse andarono perdute nel Assedio di Magonza (1793), durante un incendio appiccato dai soldati Prussiani e Austriaci."}
{"id": "1518878", "revid": "110157", "url": "https://it.wikipedia.org/wiki?curid=1518878", "title": "Bol'\u0161oj Pit", "text": "Il Bol'\u0161oj Pit (anche traslitterato come \"Bol\u0161oj Pit\", \"Bol'shoj Pit\" o \"Bolshoy Pit\") \u00e8 un fiume della Russia siberiana nordoccidentale (Kraj di Krasnojarsk), affluente di destra dello Enisej.\nNasce dalle estreme propaggini sudoccidentali dell'Altopiano della Siberia Centrale e scorre in direzione dapprima sudoccidentale, poi occidentale, tagliando trasversalmente le Alture dello Enisej; sfocia nello Enisej presso il centro abitato di Ust'-Pit.\nIl fiume \u00e8 navigabile a monte della foce fino a Brjanka; va comunque soggetto a lunghi periodi di congelamento superficiale delle acque (met\u00e0 novembre - met\u00e0 maggio)."}
{"id": "1518880", "revid": "125864834", "url": "https://it.wikipedia.org/wiki?curid=1518880", "title": "Joy Division", "text": "I Joy Division (IPA: ) sono stati un gruppo musicale post-punk britannico formatosi nel 1977 a Salford, nella contea della Grande Manchester. La band era costituita da Ian Curtis (voce), Bernard Sumner (chitarra e tastiere), Peter Hook (basso) e Stephen Morris (batteria e percussioni).\nIl gruppo si sciolse dopo l'uscita dell'album di debutto (intitolato \"Unknown Pleasures\") nonostante il crescente successo commerciale e di critica. Il motivo principale dello scioglimento fu il suicidio del frontman Ian Curtis, nel maggio del 1980, alla vigilia del primo tour americano. Dopo la pubblicazione postuma del secondo album \"Closer\", i restanti componenti decisero di continuare l'attivit\u00e0 musicale dando vita a un nuovo gruppo, i New Order.\nStoria.\nGli esordi.\nLa storia della band inizia a cavallo dell'esplosione del punk inglese. Nati come trio, dall'incontro di tre compagni di scuola conosciutisi sui banchi della Salford Grammar School, la prima formazione della band vede Bernard Sumner alla chitarra, Peter Hook al basso e Terry Mason alla batteria. La molla che spinse i tre studenti mancuniani a formare un gruppo fu un concerto dei Sex Pistols che, assieme alla band di casa Buzzcocks, si esibirono alla Lesser Free Trade Hall di Manchester il 20 luglio del 1976.\nL'esordio dal vivo, con il nome di Stiff Kittens, avvenne solo pochi mesi dopo, il 9 dicembre del 1976 all'Electric Circus di Manchester. Nei primi mesi del 1977 i tre furono contattati da Ian Curtis, provetto cantante e poeta che gi\u00e0 da tempo cercava di mettere su una band d'ispirazione punk e che di l\u00ec a poco venne reclutato nel gruppo.\nL'ingresso di Curtis determin\u00f2 un primo cambio di nome in Warsaw, in omaggio al brano \"Warszawa\", pezzo strumentale di David Bowie contenuto nell'album \"Low\". Con Curtis alla voce, ma senza pi\u00f9 Mason alla batteria (che da quel momento divenne il manager del gruppo), sostituito con Tony Tabac, il 27 maggio del 1977 la band si esib\u00ec nuovamente in citt\u00e0, come spalla ai pi\u00f9 noti Buzzcocks e sempre all'Electric Circus. Quel concerto fu l'occasione per i quattro di conoscere Martin Hannett, uno dei principali animatori della scena musicale mancuniana di quegli anni.\nNel luglio del 1977, rimpiazzato Tabac con il nuovo batterista Steve Brotherdale (gi\u00e0 attivo nella band punk locale denominata Panik), i Warsaw entrarono per la prima volta in sala di registrazione per realizzare un primo demo tape con brani come \"The Drawback\", \"Warsaw\" e \"Leaders of Men\", materiale che per\u00f2 non venne mai pubblicato e che rimase per molto tempo inedito. Ultimate queste session, Brotherdale lasci\u00f2 il gruppo per dedicarsi unicamente al progetto Panik e fu sostituito alla batteria da Stephen Morris, studente originario di Macclesfield.\nQuella che diventer\u00e0 la formazione definitiva dei futuri Joy Division, entr\u00f2 nuovamente in studio per incidere un brano, \"At a Later Date\", pubblicato poi nell'ottobre del 1977, su una compilation in omaggio allo storico locale Electric Circus, prossimo alla chiusura.\n\"An Ideal for Living\".\nNel dicembre dello stesso anno, dopo una nuova session di registrazione, i Warsaw fecero il loro debutto discografico con l'EP \"An Ideal for Living\", contenente quattro dei loro pezzi pi\u00f9 rappresentativi: \"Warsaw\", \"No Love Lost\", \"Leaders Of Men\" e \"Failures\".\nRaggiunta una certa popolarit\u00e0 nell'underground inglese, per evitare confusione con un gruppo londinese chiamato Warsaw Pakt, la band decise, nel gennaio del 1978, di cambiare definitivamente nome in Joy Division. Scelto dallo stesso Curtis ispirandosi al romanzo del 1955 \"La casa delle bambole\" di Ka-Tzetnik 135633, il nome designava, nei lager nazisti, le donne prigioniere destinate all'intrattenimento sessuale di soldati tedeschi e prigionieri collaborazionisti.\nNel mese di maggio del 1978, attraverso la casa discografica RCA, al gruppo venne offerta la possibilit\u00e0 di incidere nuovo materiale in uno studio di registrazione professionale di Manchester (l'Arrow Studios), avvalendosi del produttore John Anderson. La band complet\u00f2 le session registrando brani del repertorio \"Warsaw\", assieme a nuove canzoni. L'insoddisfazione per i risultati ottenuti, unita al timore di non essere stati supportati adeguatamente, spinse per\u00f2 il gruppo stesso ad abbandonare definitivamente il progetto prima dell'ultimazione del disco. I brani di quella session furono pubblicati postumi nel 1994.\nIl 14 aprile del 1978, durante un'esibizione al Rafters Club di Manchester, il gruppo fu notato dall'allora conduttore televisivo Tony Wilson che, nel settembre di quello stesso anno, decise di ospitarli per un'esibizione dal vivo nel suo show, \"Granada Reports\". Wilson, che aveva da poco fondato la sua etichetta discografica indipendente, la Factory Records, coinvolse poi i Joy Division a partecipare alla compilation promozionale \"A Factory Sample\", prodotta per il lancio della label, con due loro brani: \"Digital\" e \"Glass\".\nI due brani segnano anche l'inizio della collaborazione della band con il produttore Martin Hannett. Questi elabor\u00f2 per il gruppo un particolare sound, che univa l'incedere punk tipico delle origini dei mancuniani con la sempre pi\u00f9 spiccata propensione dei Joy Division verso atmosfere dark e che, di l\u00ec a breve, diventer\u00e0 un vero e proprio marchio di fabbrica della band, oltre che seminale prototipo musicale per tanti gruppi a venire. Un suono preciso e geometrico, scandito dall'incedere pulsante e tribale della sezione ritmica di Hook e Morris e dalle gelide stilettate della chitarra di Sumner, che far\u00e0 poi scuola in tutto il successivo movimento new wave di met\u00e0 anni ottanta. Hannett produsse entrambi gli album in studio dei Joy Division (\"Unknown Pleasures\" e \"Closer\").\nUn mosaico che si compone e prende forma con la voce di Curtis, dai toni quasi baritonali e melodrammatici. Se astratta e gelida \u00e8 la loro musica, ancor pi\u00f9 gelida \u00e8 infatti la sua voce, che mette a nudo i suoi pensieri e tutti i fantasmi che imprigionavano la sua mente. Testi lugubri e introspettivi, che esprimono la pi\u00f9 totale solitudine e sfiducia verso il mondo circostante, ma di una forza intrinseca devastante e che ben si lega sia con l'energia punk degli inizi, che con le atmosfere pi\u00f9 rarefatte degli ultimi lavori. Un immaginario lirico dalle tinte fortemente oscure, intrise della disperazione personale di Curtis e che, in pi\u00f9 passaggi, nascondono presagi di morte che preannunciano i propositi suicidi dell'autore e nelle quali non si rinviene mai un'apertura rispetto a tale clima ossessivo.\nIl 27 dicembre del 1978, dopo uno show all'\"Hope and Anchor Pub\" di Londra, Curtis fu colpito da una crisi epilettica, la prima da quando era entrato a far parte della band. Una malattia che lo accompagn\u00f2 fino alla sua morte e che lui stesso aveva ribattezzato come \"il grande male\", nelle pagine dei suoi diari adolescenziali. Attacchi accompagnati da tremende convulsioni, che Curtis cerca di esorcizzare con movenze frenetiche che accompagnano le sue performance sul palco.\nNonostante il malessere del frontman, la carriera dei Joy Division continu\u00f2 a progredire e il 13 gennaio 1979 il settimanale NME dedic\u00f2 la sua copertina proprio a Ian Curtis. Quello stesso mese, la band entr\u00f2 di nuovo in sala per registrare la prima session radiofonica per John Peel, alla BBC Radio 1; da questa session venne tratto il singolo \"She's Lost Control\".\nIl 4 marzo 1979 al Marquee Club, storico locale londinese, i Joy Division si esibirono insieme ai Cure, evento che li rese ancor pi\u00f9 popolari nell'ambito underground.\n\"Unknown Pleasures\".\nNel mese di aprile del 1979, la band inizi\u00f2 le registrazioni del loro album di debutto presso gli Strawberry Studios di Stockpor. \"Unknown Pleasures\", questo il titolo del disco, usc\u00ec nel giugno del 1979, prodotto da Martin Hannett e con la copertina progettata da Peter Saville, che in seguito divenne una delle pi\u00f9 famose cover della storia del rock.\nIl disco venne accolto molto bene, sia come critica che dal lato vendite, soprattutto considerando le limitate possibilit\u00e0 di distribuzione e di promozione della Factory, la label che produsse il disco. Per promuovere ulteriormente l'album, nell'ottobre del 1979, il gruppo si imbarc\u00f2 in un tour di supporto ai Buzzcocks che, in 24 date, tocc\u00f2 i vari angoli del Regno Unito e che prosegu\u00ec con 10 date (in undici giorni) nel nord Europa, tra Belgio, Germania e Olanda. Una delle date di quel tour, nel gennaio del 1980, al Paradise di Amsterdam, venne registrata e pubblicata in un album live postumo.\nIn molte classifiche di fine anno, redatte dalle varie riviste specialistiche, \"Unknown Pleasures\" figur\u00f2 spesso nelle primissime posizioni mentre, per Sounds, i Joy Division saranno addirittura la \"miglior band del 1980\". All'album seguirono le pubblicazioni dei nuovi singoli: \"Transmission\" e \"Atmosphere\".\n\"Closer\".\nParallelamente al successo e all'intensa attivit\u00e0 live aumentarono i problemi di salute di Curtis a cui si aggiunse anche la crisi del rapporto con la moglie Deborah Woodruffe, sposata nel 1975 ancora adolescente. Un rapporto che si deterior\u00f2 giorno dopo giorno, su cui il cantante rivers\u00f2 la sua frustrazione e che, dal punto di vista artistico, ispir\u00f2 uno dei brani pi\u00f9 noti della band, \"Love Will Tear Us Apart\", pubblicato postumo come singolo. Altro fattore che contribu\u00ec alla crisi con la moglie fu la sua relazione con una giovane ragazza belga, Annik Honor\u00e9, conosciuta durante il tour europeo.\nUltimato il tour, la band fece ritorno in patria per mettere a punto nuovi brani come \"Incubation\", \"And Then Again\" e \"Komakino\". Il giorno stesso Curtis si chiuse nella sua camera, si ubriac\u00f2 con una bottiglia di Pernod e collass\u00f2 a terra vomitando con accanto a s\u00e9 una copia della Bibbia e un coltello col quale aveva scalfito le pagine del capitolo dell'Apocalisse di San Giovanni. Il 7 aprile Curtis assunse una grande quantit\u00e0 di Fenobarbital e collass\u00f2 nuovamente, dopo aver scritto un biglietto che sapeva di addio. Anche in questo caso la moglie riusc\u00ec a salvarlo portandolo in ospedale per una lavanda gastrica. Fu il primo tentativo di suicidio di Ian Curtis.\nNel frattempo, nel marzo di quell'anno, il gruppo registr\u00f2, nei Britannia Raw Studios di Londra (sempre insieme al produttore Martin Hannett) i nuovi brani per il secondo album, \"Closer\". Per la copertina del disco venne nuovamente scelto il grafico Peter Saville che utilizz\u00f2 una foto scattata da Bernard Pierre Wolff raffigurante una statua del cimitero monumentale di Staglieno, a Genova in Liguria (tomba della famiglia Appiani).\nMartin Hannett decise di cambiare radicalmente il suo approccio alla produzione per la realizzazione di \"Closer\", tramite registrazioni con massiccio utilizzo di eco breve per le tracce di batteria e chitarre. L'album venne registrato in fretta, quasi senza il tempo materiale per elaborare quello che finiva sul nastro perch\u00e9, di l\u00ec a un mese, i Joy Division avrebbero dovuto iniziare il loro primo (e tanto atteso) tour americano, nel maggio 1980, che aveva gi\u00e0 fatto registrare uno straordinario successo in prevendita.\nIl suicidio di Ian Curtis.\nLa salute di Curtis, per\u00f2, peggior\u00f2 sensibilmente in quei mesi. Il frontman fu soggetto ad alcuni attacchi epilettici in concomitanza di un paio di concerti del gruppo che, quindi, dovette interrompere l'attivit\u00e0 promozionale del disco in uscita.\nLa sera prima della partenza per il tour americano, Curtis, che nel frattempo aveva deciso di trasferirsi per qualche settimana prima a casa di Bernard Sumner e poi dai genitori, non reggendo pi\u00f9 la tensione con Deborah, che nel frattempo aveva avviato le pratiche per il divorzio, fece ritorno nella sua casa di Macclesfield, per parlare con la moglie. Curtis le chiese di ritirare la causa per la separazione e, in seguito, rimase da solo in casa.\nLa mattina del 18 maggio del 1980, Curtis si suicid\u00f2 impiccandosi alla rastrelliera della cucina dell'abitazione di sua moglie Deborah che, facendo ritorno a casa intorno a mezzogiorno, rinvenne il corpo senza vita del cantante. Aveva poco pi\u00f9 di ventitr\u00e9 anni. Con lui fin\u00ec tragicamente l'avventura dei Joy Division. Tony Wilson dichiar\u00f2 nel 2005: \"Penso che ognuno di noi abbia fatto l'errore di non pensare che il suo suicidio stesse per accadere. Abbiamo tutti completamente sottovalutato il pericolo. Non lo abbiamo preso sul serio. Siamo stati degli stupidi.\"\nNel giugno del 1980, venne pubblicato il singolo postumo \"Love Will Tear Us Apart\" che si piazz\u00f2 al numero tredici della Official Singles Chart. Nel luglio di quello stesso anno anche il secondo album \"Closer\" vide la luce, piazzandosi al numero sei della classifica inglese degli album.\nDopo la morte di Ian Curtis, gli altri tre membri del gruppo continuarono l'attivit\u00e0 dando vita a una nuova band, i New Order. L'accordo preso tra di loro quando Curtis era in vita limitava l'uso del nome Joy Division all'unico caso in cui la band fosse stata al completo.\nNell'ottobre 1981 usc\u00ec il loro ultimo lavoro postumo \"Still\", contenente 9 tracce gi\u00e0 registrate insieme a Ian. Altri brani che avrebbero dovuto far parte del terzo album furono invece completati e incisi nel primo album dei New Order, \"Movement\".\nInfluenze.\nI Joy Division hanno avuto come riferimento diverse formazioni rock tedesche, tra le quali Kraftwerk, Can e Neu!. Ian Curtis e la sua band avevano l'abitudine di intrattenere il loro pubblico prima di ogni concerto con l'intero album \"Trans-Europe Express\" dei Kraftwerk. Stephen Morris disse, al proposito: \"Il matrimonio uomo-macchina quando avviene [come nei Kraftwerk] \u00e8 qualcosa di fantastico\". Anche il periodo berlinese di David Bowie ha avuto un impatto sul gruppo, insieme al dark rock americano della fine degli anni '60, con i Velvet Underground e The Doors. La voce baritonale di Curtis \u00e8 stata spesso paragonata al timbro di Jim Morrison. Peter Hook ha ammesso che Siouxsie and the Banshees erano anche \"uno dei nostri pi\u00f9 grandi riferimenti [...] per il modo insolito di suonare la chitarra e la batteria\". Stephen Morris li ha anche citati per \"il ritmo dei bassi, il modo in cui il primo batterista Kenny Morris ha suonato per lo pi\u00f9 tom. [...] I banshees avevano quel suono [...] presuntuoso, abbozzando il futuro dal buio del passato [...] ascoltando le sessioni che avevano fatto nello show di John Peel e leggendo i racconti dei concerti \", li ha ispirati.\nEredit\u00e0 musicale e culturale.\nI Joy Division restano oggi tra le pi\u00f9 famose e influenti band della storia della musica rock e in particolare della darkwave. La disperata malinconia dei testi e le musiche spesso veloci e cadenzate che li sottolineavano, per quanto abbiano costituito la cifra stilistica inimitabile dei Joy Division, hanno rappresentato il modello con il quale hanno dovuto fare i conti tutti i gruppi inglesi pop-rock degli anni successivi. Come i Sex Pistols, e il punk in generale, avevano insegnato che si poteva suonare anche senza essere dei virtuosi, cos\u00ec i Joy Division, dettarono la linea a una generazione che non aveva alcuna voglia di sorridere, mostrandole che non si era costretti a farlo neppure su un palco.\nLe vicende dei Joy Division, della Factory Records e del movimento musicale di Manchester a cavallo tra gli anni settanta e ottanta sono descritte nei film \"24 Hour Party People\" (2002) e \"Control\" (2007).\nLa band italiana di rock psichedelico/progressivo Twenty Four Hours, oltre ad aver preso spunto per il proprio nome dal famoso brano dei Joy Division, ha dedicato un brano al cantante Ian Curtis.\nNel maggio del 2020 Peter Hook ha dichiarato: \"Penso che la malattia fosse diventata parte di Ian. Per\u00f2, lo voglio dire: mi oppongo con forza contro chi sostiene che l\u2019epilessia fosse la caratteristica distintiva di Ian. Per molti aspetti \u00e8 per questo che sono tornato a dedicarmi alla musica dei Joy Division, perch\u00e9 volevo che si sapesse che erano le canzoni a definire Ian, non la sua malattia.\""}
{"id": "1518881", "revid": "1013865", "url": "https://it.wikipedia.org/wiki?curid=1518881", "title": "Provincia del Sud (Sierra Leone)", "text": "La provincia del Sud \u00e8 una delle tre provincie della Sierra Leone. Copre un'area di 19.694 km\u00b2 ed ha una popolazione di 1.438.572 abitanti (secondo il censimento del 2015). Il suo centro amministrativo \u00e8 Bo.\nDistretti.\nLa provincia \u00e8 divisa in quattro distretti:"}
{"id": "1518882", "revid": "729019", "url": "https://it.wikipedia.org/wiki?curid=1518882", "title": "Felix Vicious", "text": "La Vicious si \u00e8 trasferita in California quando ha compiuto 18 anni; venne notata da Bisexual Britni e Shay Sweet che stavano firmando autografi in un negozio, e la invitarono a provare a recitare nel settore per adulti. Poco dopo ha interpretato il suo primo film pornografico, \"More Dirty Debutantes 225\" con Ed Powers.\nHa scelto il nome Felix dal Gatto Felix e Vicious dal bassista dei Sex Pistols Sid Vicious..\nIl 31 luglio 2006, la Vicious ha annunciato di volersi ritirare dalla pornografia, per seguire meglio la sua carriera di disc jockey e gli studi universitari. Secondo il suo sito Internet, si \u00e8 ritirata ufficialmente il 9 agosto 2006."}
{"id": "1518887", "revid": "1566286", "url": "https://it.wikipedia.org/wiki?curid=1518887", "title": "Anna Maestri", "text": "Biografia.\nStudi\u00f2 all'Accademia nazionale d'arte drammatica di Roma diretta da Silvio D'Amico fino al 1941, quando si trasfer\u00ec a Trento con il padre Antonio (anch'egli attore) e i fratelli Cesare e Giancarlo.\nEsord\u00ec sul palcoscenico nel 1945, alla fine della Seconda guerra mondiale, con \"Sogno di una notte di mezza estate\" di William Shakespeare e \"Spirito allegro\" di No\u00ebl Coward al fianco di Rina Morelli e Paolo Stoppa.\nMolto attiva anche al cinema, interpret\u00f2 numerosi film di genere brillante, soprattutto al fianco di Tot\u00f2, Gino Cervi e Valentina Cortese.La sua partecipazione pi\u00f9 significativa \u00e8 stata nel film \"Riso amaro\" del 1949. Nel 1963 le venne conferito il premio San Genesio come migliore interpretazione femminile in \"Otto donne\" di Robert Thomas.\nDa ricordare, infine, le sue apparizioni in trasmissioni televisive RAI, fra cui quelle nello spettacolo musicale \"Biblioteca di Studio Uno\" diretto da Antonello Falqui (1964), nello sceneggiato \"Buio nella valle\" di Giuseppe Fina (1984) e nella famosa miniserie televisiva \"Che fare?\" di Gianni Serra (1977). Aveva fatto parte anche del secondo sceneggiato trasmesso dalla televisione italiana nel 1955, \"Piccole donne\", con la regia di Anton Giulio Majano.\nFrequenti, a partire dal dopoguerra, furono anche le sue partecipazioni a programmi radiofonici RAI sia nel variet\u00e0 che nelle commedie e radiodrammi.\nMor\u00ec a 64 anni causa insufficienza renale, dopo un lungo ricovero all'ospedale di Trento.\nProsa televisiva Rai.\nInoltre Anna Maestri ha partecipato, insieme a Enzo Rinaldi e Silvio Spaccesi a una serie di \"sketch\" della rubrica pubblicitaria televisiva \"Carosello\" pubblicizzando i filetti di sogliola Findus della Sages."}
{"id": "1518889", "revid": "118834", "url": "https://it.wikipedia.org/wiki?curid=1518889", "title": "Roccu U Stortu (album)", "text": ""}
{"id": "1518890", "revid": "1573940", "url": "https://it.wikipedia.org/wiki?curid=1518890", "title": "Hypognatha", "text": "Hypognatha \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco ', \"yp\u00f2\", cio\u00e8 \"sotto, di sotto, inferiore\", e ', \"gn\u00e0thos\", cio\u00e8 \"mascella\", perch\u00e9 ha i cheliceri posti inferiormente.\nDistribuzione.\nLe 38 specie oggi note di questo genere sono state rinvenute in America meridionale e centrale. Fra gli endemismi il Brasile ne conta il maggior numero, ben 16, seguito dal Per\u00f9 che ne ha otto.\nTassonomia.\nFondamentale nello sviluppo di questo genere \u00e8 stato il cospicuo lavoro dell'aracnologo Levi (1996b), che ha descritto oltre 30 specie nuove.\nDal 2002 non sono stati esaminati esemplari di questo genere.\nA dicembre 2013, si compone di 38 specie:"}
{"id": "1518891", "revid": "1013865", "url": "https://it.wikipedia.org/wiki?curid=1518891", "title": "Area Occidentale", "text": "L'Area Occidentale \u00e8 una delle quattro divisioni amministrative della Sierra Leone. Essa comprende la capitale della nazione Freetown ed il suo circondario. Copre un'area di 557 km\u00b2 ed ha una popolazione di \n1.493.252 (secondo il censimento del 2015).\nDistretti.\nL'Area Occidentale \u00e8 divisa in due distretti:"}
{"id": "1518897", "revid": "120662860", "url": "https://it.wikipedia.org/wiki?curid=1518897", "title": "Topolino e Bip Bip alle sorgenti mongole", "text": "Topolino e Bip Bip alle sorgenti mongole \u00e8 una storia realizzata nel 1959 dal grande autore veneziano Romano Scarpa e pubblicata in due puntate su Topolino libretto 222 e 223 del 10 e 25 novembre dello stesso anno.\nLa storia si basa sulla teoria secondo la quale i nativi americani sarebbero giunti in quel continente dall'Asia, attraversando lo Stretto di Bering che d'inverno \u00e8 attraversato da una striscia di ghiaccio che unisce i due continenti.\nTrama.\nTopolino, con l'aiuto di Orazio Cavezza decide di sradicare un vecchio tronco d'albero presente nel suo giardino. Tra le sue radici viene ritrovata una strana fiaschetta contenente undici semi di sambuco; Atomino Bip Bip, giunto in visita dal suo amico, data il manufatto a pi\u00f9 di 8000 anni prima, cos\u00ec Topolino decide di rivolgersi a un antiquario per valutarla. Nel frattempo compare dal nulla uno strano personaggio vestito in foggia preistorica.\nTopolino e Bip Bip presentano la fiaschetta a Nataniele Ragnatele, un antiquario un po' cialtrone ma in realt\u00e0 molto esperto, che spiega loro la realt\u00e0: i semi di sambuco sarebbero la chiave d'accesso alle Sorgenti Mongole, un mitico luogo in cui gli Asiatici, giunti in America attraverso lo Stretto di Bering, avrebbero nascosto un tesoro antico e preziosissimo.\nI tre analizzano la mappa sulla fiaschetta e scoprono che le Sorgenti si trovano in Alaska, ma la fiaschetta viene rubata dal misterioso personaggio preistorico.\nIl trio si lancia quindi in una rocambolesca traversata su un aereo dei Fratelli Wright, ma esso precipita, cos\u00ec essi vengono salvati dalla nave del capitano Mac Hab, all'inseguimento della sardina bianca Boby Dick. A bordo si innesca una serie di gag, fino a che il capitano non insegue la sua preda in un fiume sotterraneo, lasciando Topolino e gli altri a riva.\nGiunti finalmente in Alaska, i tre scoprono casualmente l'identit\u00e0 del ladro della fiasca: si tratta di Hon-ki-ton, mitico custode del tesoro delle Sorgenti.\nI tre arrivano alla caverna del tesoro, ma non riescono a far funzionare il meccanismo che credono serva ad aprirla, poich\u00e9 utilizzano i semi di sambuco asciutti; in quella arriva Hon-ki-ton che aziona il meccanismo usando semi bagnati. Mentre i nostri amici comprendono che mancava loro l'informazione secondo cui i semi dovevano essere bagnati, la caverna inizia a franare e solo allora capiscono che il meccanismo non serviva ad aprire ma a chiudere per sempre l'antro, consentendo a Hon-ki-ton di portare a termine la sua missione. Fanno appena in tempo a vedere i tesori celati nella caverna delle Sorgenti Mongole perch\u00e9 tutto crolla e loro vengono salvati nuovamente da Mac Hab, che si \u00e8 spinto fino a l\u00ec per catturare Boby Dick. Hon-ki-ton scompare definitivamente, lasciando a Topolino e Bip Bip la fiaschetta in ricordo dell'avventura, e a Ragnatele un preziosissimo... stuzzicadenti facente parte del tesoro.\nEdizioni.\nTra il 1959 e il 2011, la storia ha avuto 22 edizioni in 6 Paesi. Le edizioni successive alla prima hanno visto sparire una tavola, quella iniziale della seconda puntata, contenente alcune vignette di raccordo e una tavoletta riassuntiva. L'unica edizione che vede la storia al completo \u00e8 quella della pubblicazione \"Top 1959\" (uscita nel 2000), che in realt\u00e0 presenta un'edizione anastatica dei due albetti di Topolino su cui \u00e8 comparsa la storia."}
{"id": "1518898", "revid": "309289", "url": "https://it.wikipedia.org/wiki?curid=1518898", "title": "Chem\u010dik", "text": "Il Chem\u010dik (in russo e tuvano \u0425\u0435\u043c\u0447\u0438\u043a) \u00e8 un fiume della Russia siberiana sudoccidentale (Repubblica Autonoma di Tuva), affluente di sinistra dello Enisej.\nIl suo nome deriva dalla parola tuvana \u00ab\u043a\u0435\u043c\u00bb (fiume).\nGeografia.\nIl fiume ha origine a 3122 m di altitudine dalla dorsale \u0160ap\u0161alskij (\u0428\u0430\u043f\u0441\u0430\u043b\u044c\u0441\u043a\u0438\u0439 \u0445\u0440\u0435\u0431\u0442), che confina con l'estremit\u00e0 sud-occidentale dei monti Saiani Occidentali; scorre con direzione est-nord-est per 320\u00a0km drenando una valle compresa tra i suddetti Saiani Occidentali a nord e i monti Tannu-Ola a sud. Appartiene al bacino idrico Sajano-\u0160u\u0161enskoe (\u0421\u0430\u044f\u043d\u043e-\u0428\u0443\u0448\u0435\u043d\u0441\u043a\u043e\u0435 \u0432\u043e\u0434\u043e\u0445\u0440\u0430\u043d\u0438\u043b\u0438\u0449\u0435).\nI suoi principali affluenti sono: Malyj Chem\u010dik (\u041c\u0430\u043b\u044b\u0439 \u0425\u0435\u043c\u0447\u0438\u043a) e Barlyk (\u0411\u0430\u0440\u043b\u044b\u043a), di destra; Ala\u0161 (\u0410\u043b\u0430\u0448), di sinistra.\nIl fiume gela nel periodo compreso fra novembre e fine aprile.\nNella parte alta il fiume ha un carattere montuoso: la valle \u00e8 stretta, con sponde ripide e ci sono molte rapide e cascate che attraggono gli amanti del \"rafting\" sportivo. Le risorse idriche del fiume vengono utilizzate prevalentemente per l'irrigazione nel bacino di Chem\u010dik. La citt\u00e0 pi\u00f9 importante lungo il suo corso \u00e8 Ak-Dovurak, seguono vari villaggi, tra cui Baj-Tal (\u0411\u0430\u0439-\u0422\u0430\u043b) e Sug-Aksy (\u0421\u0443\u0433-\u0410\u043a\u0441\u044b)."}
{"id": "1518899", "revid": "287204", "url": "https://it.wikipedia.org/wiki?curid=1518899", "title": "Chemcik", "text": ""}
{"id": "1518900", "revid": "80339", "url": "https://it.wikipedia.org/wiki?curid=1518900", "title": "Khemchik", "text": ""}
{"id": "1518901", "revid": "80339", "url": "https://it.wikipedia.org/wiki?curid=1518901", "title": "Khem\u010dik", "text": ""}
{"id": "1518902", "revid": "80339", "url": "https://it.wikipedia.org/wiki?curid=1518902", "title": "Hem\u010dik", "text": ""}
{"id": "1518908", "revid": "1994485", "url": "https://it.wikipedia.org/wiki?curid=1518908", "title": "Trenitalia", "text": "Trenitalia S.p.A. \u00e8 un'azienda partecipata al 100% da Ferrovie dello Stato Italiane, ed \u00e8 la principale societ\u00e0 italiana per la gestione del trasporto ferroviario passeggeri. L'azienda pubblica Trenitalia, al pari delle altre societ\u00e0 operative della holding Ferrovie dello Stato Italiane, \u00e8 qualificabile quale organismo di diritto pubblico.\nStoria.\nNata come Italiana Trasporti Ferroviari S.p.A., facente parte del Gruppo Ferrovie dello Stato S.p.A., diventa Trenitalia S.p.A. a maggio 2000, per scorporo di Divisione Passeggeri, Divisione Trasporto Regionale, Divisione Cargo e Unit\u00e0 Tecnologia e Materiale Rotabile dalla vecchia FS S.p.A. in seguito alla direttiva europea n. 440/91 che prevedeva la separazione contabile fra soggetti che operano come vettori e gestori delle infrastrutture (in Italia RFI S.p.A.) in modo da aprire il mercato alla libera concorrenza tra le aziende che si occupano del traffico.\nA loro volta le quattro Divisioni erano sorte nel 1999, come evoluzione delle ex aree strategiche d'affari \"Passeggeri\", \"Trasporto Metropolitano e Regionale\", \"Logistica Integrata\" e \"Materiale Rotabile e Trazione\".\nTrasporto passeggeri.\nPer il trasporto Passeggeri Trenitalia \u00e8 organizzata in due aree di affari e in direzioni centrali:\nDivisione Passeggeri Long Haul (DPLH) e Divisione Passeggeri Regionale (DPR). \nIl servizio a media e lunga percorrenza (della DPLH) include sia i treni a mercato, ossia i convogli potenzialmente profittevoli (per i quali i ricavi da biglietti venduti possono pareggiare o superare i costi di realizzazione del servizio), sia i treni del \"Servizio universale\", quelli per i quali i ricavi non possono coprire i costi del servizio e la loro effettuazione avviene quindi grazie a un contributo pubblico. Per tali treni viene sottoscritto un \"Contratto di servizio\" con lo Stato, che determina numero e caratteristiche di tali convogli e le risorse finanziarie che ne garantiscono la circolazione.\nLa DPLH effettua il trasporto passeggeri sia nazionale che internazionale, compresa l'Alta Velocit\u00e0, e realizza un'offerta di circa 80 milioni di treni-km/anno. Ogni giorno, circa 400 treni collegano oltre 250 citt\u00e0, le pi\u00f9 importanti aree metropolitane, i maggiori capoluoghi, le aree di interesse turistico e industriale, trasportando circa 180.000 persone, per un totale di 60 milioni di viaggiatori l'anno.\nRicadono nell'ambito dei servizi a mercato 87 treni Frecciarossa, 58 Frecciargento, 86 Frecciabianca; nell'ambito del servizio Universale previsto dal Contratto di Servizio con lo Stato 96 Intercity, 24 Intercity Notte e 6 Bus.\nTrenitalia collabora con altre imprese ferroviarie per i collegamenti internazionali diretti con l'Austria, la Francia, la Germania e la Svizzera.\nLa DPLH presidia inoltre i canali di vendita diretti (biglietterie), indiretti (agenzie di viaggio, anche all'estero), in rete, tramite app, i servizi di assistenza a terra e tutte le attivit\u00e0 commerciali.\nTrasporto regionale.\nLa Divisione Passeggeri Regionale (DPR) di Trenitalia fornisce il servizio di trasporto pubblico locale ferroviario, secondo quanto previsto dal Decreto Legislativo 422/97 (Liberalizzazione ferroviaria), attraverso contratti di servizio stipulati con 15 regioni e con le province autonome di Trento e Bolzano. Per la Valle d'Aosta, Sicilia e Sardegna nonch\u00e9 per alcuni servizi interregionali indivisi il servizio \u00e8 regolato attraverso un contratto con il Ministero delle infrastrutture e dei trasporti. I servizi per la Lombardia sono, invece, definiti da un contratto tra la Regione e Trenord, joint-venture tra Trenitalia ed il Gruppo FNM.\nI contratti stipulati dalle Regioni con Trenitalia sono pluriennali, la maggior parte di essi scade nel 2021. La regione Emilia Romagna (dove Trenitalia opera in Consorzio con TPER ovvero Trasporto Passeggeri Emilia-Romagna) ha prorogato il Contratto di Servizio fino al 30 giugno 2015 e, nel contempo, ha avviato la procedura di gara di assegnazione dei servizi ferroviari prevedendo una copertura di circa 22 anni. A dicembre 2013 il Veneto, l'Abruzzo e la Toscana hanno comunicato che procederanno ad avviare le procedure di gara per l'assegnazione dei servizi ferroviari, mentre, nel corso del 2014 \u00e8 prevista la pubblicazione del bando di gara per il Friuli Venezia Giulia.\nCon i Contratti di Servizio il committente, la Regione, stabilisce nel dettaglio la quantit\u00e0 del servizio, parametri di qualit\u00e0, puntualit\u00e0 e regolarit\u00e0 (tali parametri devono essere garantiti per non incorrere in sanzioni), le tariffe (prezzo dei biglietti e degli abbonamenti), gli orari, la frequenza, i tipi di treni, il numero di carrozze, le stazioni servite, il numero di fermate, le biglietterie ecc. Trenitalia, come fornitore, riceve in cambio un corrispettivo.\nLe Regioni possono contribuire, con risorse proprie, al rinnovo del parco ().\nIl Contratto di Servizio definisce anche la Carta dei Servizi, un documento attraverso il quale i clienti possono conoscere gli impegni programmatici che Trenitalia ha preso con la Regione, nello svolgimento della propria attivit\u00e0, i servizi offerti e gli obiettivi che si \u00e8 prefissata.\nIl Decreto Legislativo 422/97 stabilisce che il costo del servizio (al netto dei costi dell'infrastruttura) siano coperti dai ricavi per almeno il 30% circa; spetta poi alle Regioni impegnare ulteriori risorse finanziarie per garantire la completa sostenibilit\u00e0 economica del trasporto regionale.\nDa un confronto internazionale per Trenitalia i ricavi unitari complessivi (corrispettivi regionali + ricavi da biglietti e abbonamenti espressi in euro a passeggero-km), sono inferiori a quelli percepiti dalle maggiori imprese ferroviarie europee (in Germania e Francia).\nSul sito Trenitalia esiste una sezione dedicata per i treni Regionali dalla quale \u00e8 possibile individuare le informazioni e i servizi per ciascuna regione di interesse.\nNel 2013 una delle novit\u00e0 \u00e8 stata l'introduzione del biglietto elettronico: proprio come per i treni AV dopo l'acquisto telematico \u00e8 possibile mostrare al personale di bordo il biglietto ricevuto sui propri dispositivi elettronici.\nAltri punti vendita, oltre alle classiche biglietterie in stazione e alle fai-da-te, sono le LIS PAGA di Lottomatica e i Punti SisalPay.\nIn Piemonte nel 2014 \u00e8 stata introdotta la prima \"Smart card\", una tessera elettronica dove poter caricare elettronicamente gli Abbonamenti (compresi gli annuali Studenti), acquistati sul sito o presso le fai-da-te.\nIn seguito anche in Veneto, Emilia Romagna e Toscana sono state introdotte tessere denominate \"Unica\" che permettono di caricare abbonamenti in collaborazione con aziende di trasporto pubblico locale (Dolomiti Bus in Veneto, TPer in Emilia Romagna e Ataf in Toscana). \nIl 15 maggio 2014 le due societ\u00e0 Trenitalia e Tper sottoscrissero un accordo, impegnandosi a costituire un raggruppamento temporaneo di imprese per presentare un'offerta congiunta e, in caso di aggiudicazione della gara, a costituire una societ\u00e0 di capitali per erogare il servizio al bando di gara per la concessione del servizio di trasporto pubblico regionale su ferrovia della regione Emilia Romagna. Concluse le procedure di affidamento del servizio nacque la societ\u00e0 Trenitalia Tper con il conferimento dei rami d'azienda di Trenitalia e Tper appartenenti al trasporto ferroviario regionale in Emilia-Romagna fu formalizzata il 5 dicembre 2019, con efficacia dal 1\u00ba gennaio 2020, data di inizio della piena operativit\u00e0 della nuova societ\u00e0.\nServizi di informazione.\nI clienti possono avere informazioni in modalit\u00e0 multicanale sull'orario, tariffe, disponibilit\u00e0 di posti, situazione del traffico ferroviario, rimborsi in casi di ritardi, inoltrare reclami, prenotare e acquistare biglietti. Servizi di questo tipo sono accessibili dai centralini, dal sito Trenitalia, dall'App per cellulari e in parte dalle biglietterie automatiche.\nL'ICT di Trenitalia \u00e8 appaltato all'esterno, gestito da diversi anni da AlmavivA S.p.A. - Divisione Transportation (ex Tele Sistemi Ferroviari S.p.A.).\nIl servizio ViaggiaTreno permette di vedere in tempo reale dove si trova un convoglio, l'eventuale ritardo, se il treno \u00e8 garantito o soppresso, o se \u00e8 stato limitato a una certa stazione. Anche la App Trenitalia, con cui per altro \u00e8 possibile acquistare biglietti anche in mobilit\u00e0, consente di inserire il numero del treno e conoscerne lo stato nonch\u00e9 selezionare una stazione e visualizzare il tabellone arrivi e partenze.\nPer Viaggiatreno \u00e8 disponibile, anche, una versione ottimizzata per i dispositivi mobili che non richiede l'installazione di alcuna app.\nTrasporto merci.\nMercitalia Rail, nata nel 2017 dalla ex divisione Cargo di Trenitalia, trasporta circa 40 milioni di tonnellate e dispone di circa 25.000 carri ferroviari, un parco locomotive composto da 448 a trazione elettrica e 70 diesel ed effettua, in media, circa 450 treni al giorno. Adotta un modello organizzativo per filiere merceologiche in grado di assicurare il massimo livello di specializzazione. Per le filiere di prodotto, l'offerta commerciale \u00e8 basata soprattutto sulla formula del \u201ctreno completo\u201d.\nMercitalia Rail opera in collaborazione con le altre societ\u00e0 del Gruppo FS impegnate nel settore: \nDati sul parco.\nNel 2004.\nNel 2004 il parco operativo si attestava a meno di 63\u00a0000 unit\u00e0.\nAl 31 dicembre 2008.\nPer un totale (con carri, veicoli auto e altro) di 54.592 mezzi complessivi.\nLa societ\u00e0.\nPrincipali partecipazioni.\nTrenitalia detiene le partecipazioni delle seguenti societ\u00e0:\nDati economici, patrimoniali e commerciali.\nQuella che segue \u00e8 la tabella di comparazione dei dati finanziari della societ\u00e0 Trenitalia s.p.a.\nOrganizzazione.\nTrenitalia S.p.A. si suddivide in:\nDa notare che il personale che lavora a bordo treno (capitreno, macchinisti) \u00e8 dipendente di Trenitalia S.p.A., cos\u00ec come quello in servizio nelle biglietterie ma il personale che gestisce il traffico (capistazione, deviatori) \u00e8 dipendente di Rete Ferroviaria Italiana - RFI S.p.A., perch\u00e9 proprietaria dell'infrastruttura.\nTrenitalia monitora la circolazione finanziaria dei propri treni attraverso 16 Sale Operative Regionali, 3 Sale di Prodotto (Frecciarossa, Frecciargento, Frecciabianca), 5 Sale per i Servizi di Base 5 Sale Direttrice per i Servizi di Base (Direttrice Trasversale, Direttrice Tirrenica Nord, Direttrice Adriatica, Direttrice Dorsale, Direttrice Tirrenica Sud) e 9 Sale Operative Territoriali per i servizi merci.\nIl tutto \u00e8 supervisionato dalla Sala Operativa Trenitalia dipendente da Direzione Pianificazione Industriale, che si attiva in caso di eventi che coinvolgono pi\u00f9 divisioni sebbene venga comunque costantemente informata dai presidi territoriali di cui sopra della situazione in tempo reale, occupandosi anche della gestione e dell'aggiornamento del sito Viaggiatreno.it.\nLe Sale Operative oltre a monitorare la circolazione ferroviaria nel territorio di competenza, pianificano autobus sostitutivi in caso di criticit\u00e0 nella circolazione ferroviaria e diffondono gli annunci sonori a bordo treno tramite connessione GPRS (annunci di servizio, prossima fermata, ritardi)."}
{"id": "1518913", "revid": "298055", "url": "https://it.wikipedia.org/wiki?curid=1518913", "title": "Mac Taylor", "text": ""}
{"id": "1518914", "revid": "64860", "url": "https://it.wikipedia.org/wiki?curid=1518914", "title": "Deathgrind", "text": ""}
{"id": "1518915", "revid": "125355333", "url": "https://it.wikipedia.org/wiki?curid=1518915", "title": "Enrico Gabrielli (giurista)", "text": "Biografia.\nAllievo di Riccardo Orestano e di Antonino Cataudella, si \u00e8 laureato in Diritto privato nell'Universit\u00e0 di Roma \"La Sapienza\", ove ha anche conseguito il dottorato di ricerca in Diritto civile.\nHa vinto il concorso per professore ordinario nel settore concorsuale di Diritto privato bandito nel 1992 e prima ha vinto quello per professore associato bandito nel 1990. \nDopo aver insegnato nelle Universit\u00e0 di Ancona (come professore associato di Istituzioni di diritto privato) e di Urbino (come professore ordinario di Diritto civile) nella quale Universit\u00e0\u2019 ha anche diretto l'Istituto di diritto privato, attualmente \u00e8 Professore Ordinario di Diritto civile della Facolt\u00e0 di Giurisprudenza dell'Universit\u00e0 degli Studi di Roma Tor Vergata, dove \u00e8 stato chiamato nel 1999, e dove \u00e8 Direttore della Scuola di Specializzazione per le Professioni Legali.\nMembro (e Consigliere direttivo) dell'Accademia dei Giusprivatisti Europei di Pavia. Ha studiato e condotto ricerche in Inghilterra presso l'Universit\u00e0 di Oxford e presso il Center for Commercial Law Studies dell'Universit\u00e0 di Londra.\n\u00c8 Professore \"ad honorem \" della Facolt\u00e0 di Giurisprudenza dell'Universit\u00e0 Cattolica dell'Uruguay, che nel 2013 gli ha anche conferito la \"Medaglia Accademica\" per il contributo apportato alla Maestria in diritto civile, che ha diretto dalla sua fondazione (2008) al 2019.\nE' Professore \"ad honorem\" della Facolt\u00e0 di Giurisprudenza dell'Universit\u00e0 CLAEH (Uruguay).\n\u00c8 stato pi\u00f9\u2019 volte invitato come visiting professor (Universit\u00e0 Complutense di Madrid, Universit\u00e0 Cattolica dell'Uruguay, Universit\u00e0 di Montevideo).\n\u00c8 stato tra i fondatori della Societ\u00e0 Italiana degli Studiosi di Diritto Civile (S.I.S.DI.C.), della quale, dopo essere stato Componente del Consiglio Direttivo dalla fondazione al 2010, \u00e8 Consigliere Onorario.\nLa sua attivit\u00e0 scientifica verte soprattutto nella materia del diritto civile. Particolare attenzione \u00e8 dedicata, nei suoi studi, alle problematiche del contratto e alle teorie delle garanzie patrimoniali e del pegno in particolare, nel cui ambito ha elaborato la teoria del pegno rotativo, fattispecie che ha trovato riconoscimento sia nella giurisprudenza della Corte di Cassazione (per la prima volta nella sentenza del 28 maggio 1998, n. 5264), sia ad opera del legislatore interno e comunitario in numerose leggi, fra le quali si segnala la Direttiva sui contratti di garanzia finanziaria. I suoi studi hanno fornito contributi originali di particolare rilievo in materia di garanzie reali e di disciplina dei contratti, influenzando fortemente l'evoluzione della giurisprudenza, le ricerche successive su queste tematiche e la legislazione in materia come risulta in materia di garanzie reali dal d. lgs. n. 59 del 2016 che ha codificato il \u201cpegno non possessorio\u201d. Tra le sue opere e scritti, in materia di garanzie del credito, figurano infatti le monografie \"Il pegno anomalo\" 1990, \"Sulle garanzie rotative\" 1998, \"Il pegno\" 2005; \"Studi sulle garanzie reali\", Torino, 2015.\nLa sua teor\u00eda del \u201ccontratto come operazione economica\u201d, inoltre, \u00e8 stata fatta propria, oltre che dalla giurisprudenza della Corre di cassazione italiana, anche da quella di alcune Corti Supreme sudamericane ed in particolare dalla Corte Suprema dell\u2019Uruguay (cfr. le Sentenze della Suprema Corte de Justicia, n. 1241 de 12 de agosto de 2019; SEF 3 -7-2015; SEF 9-123-2014; SEF 2-310-2011; SEF 1- 123- 2012; SEF 1- 21-2011; SEF 2 - 9198 - 2011).\nVa inoltre ricordata la sua attivit\u00e0, pratica e scientifica, in materia di diritto fallimentare.\nDirige il Commentario del codice civile edito in 51 volumi dalla UTET.\nDirige \"con il prof. Pietro Rescigno\" \"il Trattato di diritto civile e commerciale italiano\", tradotto e pubblicato in Cina, Pechino.\nDirige la collana di manuali Scuola di giurisprudenza pubblicata da Giappichelli Editore.\nHa diretto con il prof. Pietro Rescigno il \"Trattato dei contratti\" ; con il prof. Eugenio Picozza il \"Trattato di diritto dell'economia\" ; con i proff. Francesco Vassalli e Francesco Paolo Luiso il \"Trattato di diritto fallimentare e delle procedure concorsuali\"; con il prof. Francesco Gazzoni il \"Trattato della trascrizione\".\nCondirettore della Giurisprudenza Italiana. Fa parte della Direzione della Rivista di diritto commerciale, della Rivista di diritto privato, della Rivista di diritto fallimentare e di Giustizia civile.\nOpere curate.\nHa curato i seguenti volumi: "}
{"id": "1518918", "revid": "709565", "url": "https://it.wikipedia.org/wiki?curid=1518918", "title": "Amber Lynn", "text": "Biografia.\nFiglia pi\u00f9 giovane di un ex ufficiale dell'Air Force, la sua famiglia ha origini native americane e lituane. Ha quattro fratelli e una sorella maggiore (morta all'et\u00e0 di soli due anni a causa di un difetto cardiaco). Quando aveva tre anni, i suoi genitori divorziarono dopo che si scopr\u00ec che il padre aveva una seconda famiglia con un'altra donna. A causa di questa scoperta, sua madre ebbe un esaurimento nervoso e lei fu affidata agli assistenti sociali, dove venne molestata sessualmente. All'et\u00e0 di sette anni fu riaffidata a sua madre. Qualche mese pi\u00f9 tardi furono entrambe coinvolte in un incidente automobilistico su una strada interstatale; Lynn \u00e8 stata scaraventata fuori dalla vettura attraverso il finestrino a causa dell'impatto frontale con un'altra macchina e riportando diverse fratture mentre sua madre, che \u00e8 stata quasi decapitata, \u00e8 morta sul colpo.\nLynn e i suoi fratelli andarono ad abitare con il padre e la sua nuova famiglia; in totale c'erano otto ragazzi pi\u00f9 Lynn in casa. All'et\u00e0 di undici anni suo padre, divenuto ormai un alcolizzato cronico, mor\u00ec di cirrosi epatica. Dopo aver terminato il Liceo ed essersi diplomata con ottimi voti, si guadagn\u00f2 da vivere facendo la modella in vari concorsi e facendo l'indossatrice di bikini. Trasferitasi ad Hollywood, cominci\u00f2 a fare la spogliarellista in diversi club nel famoso quartiere del Sunset Strip.\nInizi della carriera.\nLynn era l'interprete femminile pi\u00f9 pagata nel circuito degli strip club, arrivando a guadagnare anche fino a 32.000 dollari a settimana.\nFrequentando le discoteche di Los Angeles, incontr\u00f2 Althea Flynt, moglie dell'editore di \"Hustler\" Larry Flynt. Dopo un po', inizi\u00f2 a posare per \"Hustler\" come per altre riviste per soli uomini, come \"Penthouse\". Inizi\u00f2 a lavorare nel cinema pornografico nel 1983, dopo che la sua amica Ginger Lynn Allen (nota come Ginger Lynn) aveva fatto lo stesso. Le due amiche, assieme a Porsche Lynn, divennero note come le \"three Lynns\" e furono tra le pornostar pi\u00f9 quotate degli anni ottanta. Il primo film in cui recit\u00f2 fu Personal Touch, del regista Bobby Hollander.\nLe sue scene includevano soprattutto rapporti vaginali e sesso orale, come anche atti con altre ragazze. Anche se fece qualche occasionale scena di doppia penetrazione vaginale, all'inizio della carriera non faceva sesso anale sul set. Introdusse il fratello pi\u00f9 anziano nel cinema porno, Charles Allen, che si scelse il nome di Buck Adams. I due nascosero di essere fratelli, fino a quando non dovettero confessarlo, per evitare di dover fare una scena insieme. Buck Adams \u00e8 deceduto prematuramente il 28 ottobre del 2008 a causa di un arresto cardiaco.\nVolontariato.\nPer il suo 28\u00ba compleanno nel 1992, organizz\u00f2 una festa presso il Bel Age Hotel a Beverly Hills. Si trattava di un evento di beneficenza in onore della Fondazione di Los Angeles per i giovani malati di AIDS, un'organizzazione che fornisce alloggio e assistenza medica per aiutare gli adolescenti affetti da HIV. Nell'agosto del 1992, un articolo del Los Angeles Times riport\u00f2 la notizia. Amber Lynn si dedica ancora oggi nel tempo libero ad aiutare altri enti di beneficenza come le ricerche sul cancro infantile.\nRitiro.\nAnche se non fu direttamente toccata dallo scandalo di Traci Lords nel 1986, l'episodio scosse la sua fiducia nel settore. Era stata inoltre scossa dal suicidio, avvenuto nel 1984 della sua amica Shauna Grant. Abbandon\u00f2 cos\u00ec il cinema per adulti.\nInizi\u00f2 una nuova carriera come ballerina e spogliarellista. Fece spettacoli in Canada assieme all'attrice pornografica Tracey Adams, con cui ebbe una breve relazione sentimentale.\nDopo pochi anni per\u00f2, il numero di pornodive che si dedicavano agli spettacoli dal vivo crebbe notevolmente, riducendo il guadagno che si poteva pretendere ad ogni esibizione. Torn\u00f2 a Los Angeles e ricominci\u00f2 a posare per le riviste.\nRitorno al cinema pornografico.\nA met\u00e0 degli anni novanta riprese a recitare in film pornografici, ma non raggiunse pi\u00f9 il successo del decennio precedente. Gran parte delle sue scene erano con altre donne, oppure non la vedevano impegnata direttamente in rapporti sessuali. Dal 1999, l'abuso di droga e alcolici ha severamente compromesso la sua vita, sia dal punto di vista personale che lavorativo. Dopo aver interrotto la relazione con Tracy Adams, decise di abbandonare nuovamente il cinema per curarsi.\nPoco dopo, avendo necessit\u00e0 di denaro per pagarsi gli studi, riprese a fare film porno. Questa volta, ha recitato in ruoli pi\u00f9 \"estremi\" e \"spinti\" rispetto alla sua precedente carriera, comprese le scene di sesso anale, sesso orale con ingoio, a doppia penetrazione ed interrazziale che in precedenza aveva rifiutato, e di sadomasochismo con altre donne. Spesso gira scene di sesso con attori pi\u00f9 giovani di lei. Appare ancora in qualche film, ma di solito, il suo impegno si limita ad una sola scena.\nHa lavorato per Naughty America in film come \"My Friend's Hot Mom\" e \"My First Sex Teacher\", come in altri titoli del genere MILF.\nVita privata.\nOltre alla relazione lesbica con Tracey Adams, ha avuto una lunga relazione sentimentale con l'attore pornografico Jamie Gillis. Dopo essersi disintossicata definitivamente dalla droga, ha ripreso gli studi iscrivendosi all'Universit\u00e0 ed \u00e8 riuscita a laurearsi nel 2011 in economia e commercio. Quando non lavora sul set, ricopre il ruolo di agente immobiliare specializzata nella vendita di case di lusso.. Nel 2012 ha partecipato al documentario \"After Porn Ends\", del regista Bryce Wagoner."}
{"id": "1518920", "revid": "110157", "url": "https://it.wikipedia.org/wiki?curid=1518920", "title": "Sym (fiume)", "text": "Il Sym \u00e8 un fiume della Russia siberiana nordoccidentale (Kraj di Krasnojarsk), affluente di sinistra dello Enisej.\nNasce da una zona paludosa nella parte orientale del Bassopiano della Siberia Occidentale, scorrendo con direzione mediamente sudorientale in un territorio prevalentemente piatto; sfocia nello Enisej a Jarcevo.\nIl Sym \u00e8 navigabile a monte della foce per 265 km; va comunque soggetto a lunghi periodi di congelamento superficiale delle acque (inizio novembre - maggio). A causa del clima piuttosto rigido e alla topografia assolutamente piatta che crea enormi ristagni di acqua nella stagione calda, l'intero bacino del fiume \u00e8 pochissimo popolato."}
{"id": "1518928", "revid": "287204", "url": "https://it.wikipedia.org/wiki?curid=1518928", "title": "Ala a geometria variabile", "text": "Unala a geometria variabile \u00e8 un tipo di ala che pu\u00f2 variare l'angolo di freccia durante il volo.\nDi solito, l'ala ritratta \u00e8 maggiormente adatta per volare ad alte velocit\u00e0, mentre quella estesa \u00e8 migliore per le velocit\u00e0 pi\u00f9 basse, permettendo all'aeroplano anche di portare pi\u00f9 carburante e carico. L'ala a geometria variabile d\u00e0 quindi al velivolo la possibilit\u00e0 di avere le migliori prestazioni a qualunque velocit\u00e0 ed \u00e8 dunque pi\u00f9 utile per quegli aerei che devono operare sia ad alte che a basse velocit\u00e0: per questo \u00e8 stata utilizzata soprattutto per gli aerei militari.\nStoria.\nI primi aeroplani sperimentali a geometria variabile delle ali dovevano solo studiare gli effetti dell'ala ritratta durante il volo. Il primo di questi fu il Messerschmitt P.1101, il cui angolo di freccia poteva essere cambiato a terra. La seconda guerra mondiale, per\u00f2, fin\u00ec prima che il P.1101 fosse completato.\nPoco dopo, il P.1101 fu portato negli Stati Uniti dove fu studiato dalla Bell Aircraft, ma, mancando le documentazioni ed essendo presenti danni strutturali, la Bell rinunci\u00f2 a completarlo. Al suo posto si costru\u00ec un aereo che poteva cambiare la geometria alare in volo. Un problema scoperto durante i test del Bell X-5 fu che mentre le ali si muovevano all'indietro, anche la forza di portanza faceva la stessa cosa, e l'aereo si ritrovava con il muso puntato verso il basso. Un sistema che compensasse questo effetto dovette essere aggiunto.\nSubito dopo la guerra Barnes Wallis aveva cominciato a lavorare sull'ala a geometria variabile per massimizzare le prestazioni dei voli supersonici. I primi lavori furono sul progetto militare \"Wild Goose\", poi si trasferirono nel Vickers Swallow, che avrebbe dovuto eseguire un volo dall'Europa all'Australia in 10 ore. Esso aveva una forma a fusoliera integrata e non aveva coda. Negli anni 1950 Wallis esegu\u00ec dei voli a Mach 2 con un modello in scala lungo sei piedi, ma i finanziamenti governativi furono ritirati. Wallis e la sua squadra presentarono il loro lavoro agli USA trovando modo di continuare il loro lavoro, ma non si arriv\u00f2 a nulla. Nel 1949, L. E. Baynes, un ingegnere aeronautico e progettista della Baynes Bat, produsse un progetto di caccia supersonico a geometria alare variabile, che non fu per\u00f2 mai costruito.\nUn'ala a geometria variabile fu provata sul Grumman F10F Jaguar nel 1952. L'XF10F non entr\u00f2 mai in servizio, poich\u00e9 aveva caratteristiche di volo insoddisfacenti. L'idea ritorn\u00f2 all'inizio degli anni 1960 come modo per conciliare un grande carico alare con buone prestazioni di decollo ed atterraggio. Gli Stati Uniti adottarono questa configurazione per il programma TFX (\"Tactical Fighter Experimental\" - caccia tattico sperimentale) che sfoci\u00f2 nel General Dynamics F-111, il primo aereo a geometria alare variabile entrato in servizio.\nRichieste simili erano quelle avanzate dall'ufficio sovietico per l'aerodinamica, lo TsAGI, ad esplorare le possibilit\u00e0 della geometria variabile. Lo TsAGI cre\u00f2 due tipi di superfici alari che differivano soprattutto nella distanza espressa in percentuale dell'apertura alare totale tra i perni delle ali. Uno spazio pi\u00f9 largo non solo riduceva gli effetti aerodinamici negativi del cambiamento dell'apertura alare, ma prevedeva anche una sezione dell'ala pi\u00f9 grande che poteva essere utilizzata per i carrelli d'atterraggio e i piloni. Questo tipo di ala fu quello utilizzato sui Sukhoi Su-17 e sui Tupolev Tu-22M. La distanza pi\u00f9 larga aveva per\u00f2 un difetto: riduceva i benefici dell'ala a geometria variabile. Per i nuovi progetti, lo TsAGI svilupp\u00f2 una superficie alare con minore distanza tra i perni, simile a quella dell'F-111. Questo tipo d'ala fu utilizzata per il caccia MiG-23 e per l'interditore Sukhoi Su-24, il cui prototipo cominci\u00f2 a volare alla fine degli anni 1960, entrando in servizio all'inizio degli anni 1970.\nDopo la cancellazione del progetto BAC TSR-2, il Regno Unito inizi\u00f2 un programma con la Francia per la creazione dell'AFVG (\"Anglo-French Variable Geometry aircraft\" - aereo a geometria variabile anglo-francese). Ridotto il finanziamento francese, il Regno Unito cerc\u00f2 un partner di secondo livello all'interno del consorzio europeo per l'F-104. Tutto ci\u00f2 port\u00f2 il consorzio europeo ad adottare la geometria variabile delle ali sul progetto MRCA (\"Multi-Role Combat Aircraft\" - aeroplano da combattimento multiruolo) che divenne infine il Panavia Tornado, aereo da interdizione e intercettazione simile come funzioni all'F-111, seppur pi\u00f9 piccolo. \nNel frattempo, la U.S. Navy fece entrare in servizio il caccia imbarcato Grumman F-14 Tomcat, pi\u00f9 agile dell'F-4 Phantom dopo la cancellazione della versione imbarcata dell'F-111 (l'F-111B) giudicata troppo pesante per poter operare su portaerei. A differenza dell'F-111, le ali modificavano la loro geometria automaticamente, dipendentemente dalla velocit\u00e0. Durante il combattimento, le ali potevano essere ritratte per effettuare particolari manovre."}
{"id": "1518934", "revid": "1363832", "url": "https://it.wikipedia.org/wiki?curid=1518934", "title": "Giuseppe Pera", "text": "Viene ritenuto uno dei padri fondatori del diritto del lavoro dell'epoca repubblicana, assieme a Gino Giugni. Nel corso della sua lunga vita professionale \u00e8 stato anche magistrato, avvocato, direttore di riviste giuslavoristiche e uomo politico.\nEra padre della scrittrice Pia Pera.\nBiografia.\nNasce a Lucca il 9 dicembre 1928, trasferendosi sin da piccolo a San Cassiano di Controne, nei pressi di Bagni di Lucca, dove aiuta i genitori agricoltori nel lavoro dei campi.\nFrequenta il ginnasio presso il Liceo Classico di Livorno, e consegue nel 1947 la maturit\u00e0 presso il Liceo Classico \"Niccol\u00f2 Machiavelli\" di Lucca.\nSi laurea in Giurisprudenza nel 1952 all'Universit\u00e0 di Pisa con la professoressa Luisa Riva Sanseverino, discutendo una tesi comparativa sulla situazione sindacale di diversi Paesi, e la relativa evoluzione.\nDiventa \"assistente straordinario\" in diritto del lavoro per due anni presso la medesima cattedra; tra i suoi maestri anche Virgilio Andrioli.\nAttivit\u00e0 politica e giornalistica.\nNel 1945 alla fine della guerra frequenta il Partito d'Azione, collaborando con il locale Comitato di Liberazione Nazionale, salvo poi avvicinarsi al Partito socialista italiano durante le elezioni del 1948, dal quale verr\u00e0 poi espulso nel 1952 a causa delle sue posizioni antistaliniste.\nDurante lo stesso periodo collabora, dietro lo pseudonimo di \"Arturo Andrei\", con le riviste \u00ab\"Critica Sociale\"\u00bb, \u00ab\"Risorgimento Socialista\"\u00bb, \u00ab\"Il Ponte\"\u00bb ed \u00ab\"Il Mulino\"\u00bb.\nNel 1953 \u00e8 tra i fondatori dell'Unione Socialista Indipendente (detta anche magnacucchi dal cognome dei due deputati transfughi dal Partito comunista che ne gettarono le basi).\nMagistrato.\nNel 1955 vince il concorso in magistratura, e prende servizio per il periodo di tirocinio presso il tribunale di Firenze (dove tra l'altro partecip\u00f2 al processo Moranino), per poi prendere servizio sino al 1962 presso la Pretura di San Miniato e in ultimo presso il tribunale di Lucca.\nAttivit\u00e0 accademica.\nNel 1964 lascia la toga per tornare all'Universit\u00e0 con la Prof.ssa Riva Sanseverino, in veste di assistente ordinario, per diventare poi nel 1966 professore ordinario presso la stessa cattedra di diritto del lavoro di cui rester\u00e0 titolare sino al 2001, quando abbandoner\u00e0 l'attivit\u00e0 accademica per motivi di salute.\nDal 1966 al 1975, e poi dal 1979 al 1988 \u00e8 membro del Direttivo e Segretario dell\"Associazione italiana di diritto del lavoro e della sicurezza sociale\" (AIDLASS).\nDal 1985 \u00e8 direttore della \"Rivista italiana di diritto del lavoro\" (RIDL).\nAttivit\u00e0 forense.\nNel corso degli anni settanta intraprende la carriera forense: nel 1979 accetta la difesa della Fiat nel giudizio conseguente al licenziamento di 61 lavoratori accusati di contiguit\u00e0 con il terrorismo. In relazione al pericolo corso (quindici giorni prima del licenziamento i terroristi di Prima Linea avevano ucciso l'ingegner Carlo Ghiglieno, e gambizzato il dirigente Cesare Varetto, entrambi dipendenti Fiat), il professore liquid\u00f2 la questione dicendo \u00ab\"Se proprio mi devono colpire, mi sparino stecchito\"\u00bb.\nAltri incarichi.\nDal 1983 entra nel consiglio di amministrazione della Cassa di risparmio di Lucca, carica che deterr\u00e0 sino al 2002.\nRuolo nella storia delle relazioni sindacali in Italia.\nIl lavoro, la contrattualistica, e le relazioni industriali rappresentano l'oggetto principale della sua attivit\u00e0 scientifica. In particolare si distinse nell'opera di rinnovamento dottrinale della materia, favorendo l'eliminazione delle \"incrostazioni\" proprie del periodo corporativo che residuarono nell'ordinamento giuslavoristico sino agli anni sessanta.\nA met\u00e0 degli anni '70 partecipa alla stesura del contratto collettivo di categoria dei metalmeccanici.\nCoerente con la sua opposizione agli estremismi, invit\u00f2 nel 1982 Luciano Lama (segretario della Cgil che nel 1977 fu cacciato dagli autonomi dall'Universit\u00e0 \"La Sapienza\" di Roma), in qualit\u00e0 di professore a contratto presso la sua cattedra a Pisa, a tenere un corso di storia sindacale.\nTra i suoi allievi: Oronzo Mazzotta, Riccardo Del Punta, Michele Mariani, Riccardo Diamanti e Vincenzo Antonio Poso; ed anche Ilaria Milianti, Michele Palla, Andrea Pardini, Paola Ghinoy, Rita Mancuso, Luigi Nannipieri e Giulia Conte. Allievo \"ideale\" \u00e8 anche Pietro Ichino, che \u00e8 stato uno degli ultimi allievi della Prof.ssa Luisa Riva Sanseverino, Maestra di Giuseppe Pera."}
{"id": "1518936", "revid": "123672790", "url": "https://it.wikipedia.org/wiki?curid=1518936", "title": "HM CRE 50", "text": "Il HM CRE 50 \u00e8 un ciclomotore da enduro e fuoristrada, nasce nel 1994 costruito dalla societ\u00e0 HM Moto Spa.\nLa sigla della casa costruttrice sta per Honda-Montesa e contraddistingue la produzione di motociclette da fuoristrada della casa motociclistica giapponese con motori italiani (Minarelli) distribuite sul territorio italiano attraverso canali separati da quelli delle moto stradali.\nVersioni.\nAttualmente il CRE si divide in: \nSIX.\nLa prima serie riprendeva il \"look\" delle sorelle giapponesi di cilindrata maggiore (HM CRE) con cui condivideva tutte le sovrastrutture come plastiche, sella e serbatoio che venivano costruiti in Italia dalla Acerbis per ridurre i costi.\nVeniva prodotta con pezzi molto pregiati come la forcella Kayaba da 43\u00a0mm, il forcellone in alluminio, mozzi Rimoldi e cerchi Akront (in seguito Sanremo) e altri pezzi acquistati dalla Gilera come lo stesso telaio, derivato infatti da quello del RC 50 rally o del Sioux, dopo la chiusura dello stabilimento di Arcore nel 1993.\nIl primo modello era caratterizzato soprattutto dalla forcella da 43\u00a0mm, dal telaio monotrave in acciaio al cromo-molibdeno sdoppiato, con telaietto posteriore smontabile, e dallo scarico realizzato con silenziatore in alluminio dalla Jolly moto e dal manubrio MT.\nIl motore era un Minarelli AM5 con cilindro Gilardoni in alluminio a 7 travasi, evoluzione del propulsore tipo AM3, riprogettato una volta che nel 1994 cadde il limite al numero di marce massime disponibile per i ciclomotori, il carburatore era un Dell'Orto Sha 14/12.\nNel 1995 si ebbero delle modifiche, la pi\u00f9 importante nella motorizzazione con la nascita del Minarelli AM6 (la moto viene rinominata \"CRE SIX\") e il carburatore venne sostituito con un pi\u00f9 moderno PHBN regolabile da 12\u00a0mm.\nIl motore e le pedane vennero arretrate rispettivamente di 8 e 10\u00a0mm, il forcellone venne accorciato, la forcella aveva le molle pi\u00f9 lunghe, venne installato un diverso tachimetro e scarico/silenziatore ora avevano una curva a 90\u00b0 e nuove lamelle.\nNel 1996/97 cambiarono il codino posteriore e il portatarga mentre la forcella divenne una Paioli da 41\u00a0mm.\nNel 1998 venne usata una pinza posteriore di derivazione stradale e la mascherina divenne meno squadrata.\nNel 1999 si ebbero il Monoammortizzatore Paioli regolabile sul ritorno al posto del Sachs, un nuovo ancoraggio della stampella, la nuova protezione della pompa posteriore, la piastra paramotore e un cambio di grafiche.\nNel 2000 cambiarono solo le grafiche mentre l'anno successivo (2001) si ebbero molti cambiamenti:\nNel 2002 venne modificato lo scarico e sostituita la valvola lamellare, mentre nel 2003 il CRE 50 venne totalmente riprogettato con un nuovo telaio perimetrale (per imitare le sorelle maggiori) ma in acciaio anzich\u00e9 in alluminio, le plastiche come quelle delle CR a 2T, la forcella Paioli USD da 38\u00a0mm, il monoammortizzatore divenne a gas (con bomboletta separata) e il cilindro rimase marchiato sempre Gilardoni ma per un breve periodo di tempo, presumibilmente per un errore di consegna, vennero installati dei pistoni monofascia al posto dei classici bifascia, venne montato il carburatore dell'Orto PHBG 19 di serie e lo scarico invece divenne catalitico per rispettare le norme antinquinamento. Il catalizzatore venne per\u00f2 reso facilmente asportabile per l'eventuale uso nelle competizioni.\nFino al 2006 cambiarono solamente grafiche e portafaro, fino a quando non venne presentata la 3\u00aa serie caratterizzata dal nuovo telaio in alluminio Verlicchi, dal forcellone di diversa forma, dalla strumentazione con avviso di chiamata per telefonino, dallo scarico cromato con sistema di ricircolo dei fumi e dalla forcella Marzocchi USD da 40\u00a0mm.\nIl modello del 2006 monta un monoammortizzatore Paioli, le forcelle non sono pi\u00f9 Paioli ma sono Marzocchi a steli rovesciati, la slitta paramotore \u00e8 totalmente in ferro (a differenza del modello \"Baja\", che ne monta una di plastica con anima in ferro), i rapporti corona-pignone, sono 14-62 (maggiormente adatti ad un utilizzo prettamente enduristico), la dimensione del cerchio posteriore \u00e8 di 18', mentre quella dell'anteriore \u00e8 di 21', entrambe le pinze dei freni sono AJP (quella anteriore ha due pistoncini, mentre quella posteriore solamente uno), i dischi dei freni, della Galfer, hanno la forma \"a margerita\", tipica delle moto da enduro di maggiore cilindrata.\nIl motore \u00e8 sempre un Minarelli AM6, come la maggior parte delle moto 50\u00a0cm\u00b3 in commercio, con il cilindro in alluminio (quello della versione \"Baja\" \u00e8 in ghisa) e il carburatore resta un Dell'Orto PHBG 19.\nLo scarico, vicino alla testa, presenta un sistema di ricircolo dei fumi: da esso parte un tubo che porta l'aria in una scatola contenente due valvole (fissata ad una staffa la quale, a sua volta, \u00e8 fissata al carburatore), da essa parte un altro tubo che termina nell'airbox. Le due valvole fanno s\u00ec che l'aria calda si sposti dallo scarico all'airbox e non viceversa. Con questo sistema, una parte dei fumi di scarico viene nuovamente messa in circolo invece di essere dispersa nell'ambiente.\nBaja &amp; Baja RR.\nDalla fine degli anni novanta il CRE \u00e8 stato affiancato da una versione meno specialistica chiamata \"Baja\" caratterizzata dalla chiave di contatto, dalla presenza del miscelatore, dal gruppo termico in ghisa a cinque travasi prodotto dalla Minarelli, al posto del Gilardoni dei \"Six\", dalla forcella Paioli tradizionale da 36\u00a0mm e di un solo radiatore in luogo dei due del Six. Nonostante ci\u00f2 resta molto valida nell'enduro.\nNel 2006 sulle versioni Baja vennero installate delle forcelle sempre Paioli, ma questa volta USD da 37\u00a0mm di diametro e dal 2007 si \u00e8 aggiunta anche la versione \"Baja RR\". che sta a met\u00e0 tra le due moto, in quanto \u00e8 dotato di forcelle, cerchi e impianto frenanate della versione \"Baja\", cos\u00ec come il motore che ha il normale gruppo termico in ghisa \"Minarelli\", il carburatore Dell'Orto da 16\u00a0mm dotato di attacco per il miscelatore, ma telaio in alluminio della versione \"Six\". Si propone quindi come ottima via di mezzo per chi vuole un mezzo qualitativamente migliore del \"Baja\", ma non vuole puntare a fare una scelta specialistica con la versione \"Six\" (che cos\u00ec come esce prodotta di fabbrica, \u00e8 pronta per partecipare al Campionato Enduro Cadetti).\nBasic.\nSuccessivamente venne introdotta la Basic, versione base della gamma CRE.\nIl Modello Basic dispone di blocco di accensione, bloccasterzo e miscelatore.\nRispetto alle Baja ha forcelle pi\u00f9 piccole e non rovesciate, freno anteriore a disco a pinza flottante con solo un pistoncino a differenza dei freni a margherita del Baja.\nDerapage.\nNel 2000 nacque la versione da supermotard Derapage (CRM dal 2007) nata inizialmente sulla base della Baja ma che ora \u00e8 anche allestita sulla base della \"Six Competition\" e della \"Baja RR\".\nNel 2009 il Derapage si divide in:"}
{"id": "1518947", "revid": "45927", "url": "https://it.wikipedia.org/wiki?curid=1518947", "title": "Repeated unit", "text": ""}
{"id": "1518950", "revid": "1305772", "url": "https://it.wikipedia.org/wiki?curid=1518950", "title": "Sd.Kfz. 231", "text": "L'autoblindo tedesca Sd.Kfz. 231 fu prodotta in due versioni diverse, una con sistema di trazione 6\u00d74 e l'altra 8 \u00d7 8."}
{"id": "1518954", "revid": "106356", "url": "https://it.wikipedia.org/wiki?curid=1518954", "title": "Jennifer Mccann", "text": ""}
{"id": "1518955", "revid": "15756", "url": "https://it.wikipedia.org/wiki?curid=1518955", "title": "Teatro dei Varii", "text": "Il Teatro dei Varii si trova a Colle Val d'Elsa.\nStoria.\nPosto quasi di fronte al Palazzo del Comune o dei Priori, ha secondo la tradizione, origini antichissime: prima ospizio e poi rifugio dei Santi Faustino e Giovita, perseguitati nel II secolo d.C.\nNel corso del tempo sarebbe poi diventato ospedale lungo la Via Francigena e, successivamente, ritrovo di intrattenimenti musicali e teatrali e letterari dell'Accademia dei Varii, che acquis\u00ec i locali verso la met\u00e0 del 1700.\nFu quindi deciso di riadattarlo come teatro, di cui la nobilt\u00e0 e la classe benestante colligiana (che prosperava come l'economia colligiana in quel periodo grazie soprattutto alle numerose cartiere) avvertivano la necessit\u00e0.\nLa costruzione.\nAl colligiano Ferdinando Morozzi, che diverr\u00e0 famoso come cartografo ed ingegnere idraulico granducale, fu affidato inizialmente l'incarico di redigere il progetto del teatro. Successivamente fu deciso di affidare l'incarico ad un esperto nel settore, Antonio Luigi Galli Bibiena che gi\u00e0 si trovava a Siena per il rifacimento del Teatro degli Intronati, che era stato distrutto da un incendio.\nIl progetto prevedeva tre ordini di palchi per consentire a tutte le famiglie nobili colligiane di avere a disposizione il proprio palchetto.\nDopo alcune traversie per il reperimento dei fondi necessari, il teatro fu inaugurato ufficialmente in occasione del carnevale del 1762, con le rappresentazioni della \"Merope\" di Voltaire e della \"Vedova scaltra\" di Carlo Goldoni.\nL'attivit\u00e0.\nNumerose le opere musicali e teatrali che vi sono state rappresentate.\nNel 1826 Il Teatro sub\u00ec un restauro generale che venne affidato alla direzione dell'ingegnere Rodolfo Castinelli di Pisa, progettista dei lavori, cui si affiancarono, per gli scenari, lo scenografo del Teatro della Pergola di Firenze Luigi Facchinelli e, per le decorazioni, Antonio Marini.\nLe rappresentazioni teatrali che seguono hanno tutte una connotazione liberale: vi sono infatti rappresentate, tra le altre, opere di Vittorio Alfieri e di Silvio Pellico.\nL'attivit\u00e0 teatrale, comunque, non \u00e8 continuativa (il teatro rester\u00e0 aperto solo per determinati periodi dell'anno) e, soprattutto, non avr\u00e0 quella vivacit\u00e0 da pi\u00f9 parti sperata.\nCon la costruzione del nuovo e pi\u00f9 grande Teatro del Popolo, che sar\u00e0 inaugurato nel 1921 per poi diventare Teatro del Littorio, il Teatro dei Varii viene relegato in posizione marginale, ospitando saltuariamente veglioni, conferenze e concerti. Durante la seconda guerra mondiale fu adibito a sede del Comando militare inglese.\nNel periodo post bellico il teatro fu adibito a cinematografo fino alla sua chiusura nel 1971.\nIl restauro.\nNel 1982 l'ente morale Accademia dei Varii ha donato il teatro all'Amministrazione Comunale di Colle Val d'Elsa perch\u00e9 provvedesse alle improcrastinabili opere di restauro e conservazione, che sono iniziate nel 1985 e concluse nel 1991, facendo diventare il teatro un vero gioiellino.\nL'intervento di restauro \u00e8 stato complesso soprattutto per la necessit\u00e0 di adattare la struttura alle nuove norme sulla sicurezza: sono stati ristrutturati tutti i locali annessi, come quelli destinati alla Scuola di Musica; spazi preesistenti sono stati riutilizzati per ricavare il ridotto, capace di ospitare circa 100 persone, un foyer, un bar ed un guaradaroba; sono stati mantenuti i tre ordini di palchi. Il teatro ha una capienza di circa 200 posti (78 in platea e 122 nei palchi).\nAttualmente il teatro \u00e8 utilizzato per rappresentazioni teatrali sperimentali e di avanguardia, per i concerti della stagione musicale e per mostre d'arte."}
{"id": "1518956", "revid": "30610", "url": "https://it.wikipedia.org/wiki?curid=1518956", "title": "Il giardino segreto (Burnett)", "text": "Il giardino segreto (\"The Secret Garden\") \u00e8 un romanzo per ragazzi scritto nel 1910 dalla scrittrice anglo-americana Frances Hodgson Burnett, autrice anche de \"Il piccolo Lord\" e \"La piccola principessa\". Il romanzo narra il processo di maturazione di due fanciulli, Mary e Colin, grazie alle cure da essi fornite a un giardino segreto, un giardino circondato da mura che anni prima era stato teatro di un grave incidente, a seguito del quale l'accesso al giardino era stato reso impossibile.\nLe Edizioni Integrali Penguin in lingua originale inglese sottolineano nell'introduzione che l'autrice coltivava interessi per lo spiritualismo, il simbolismo sacro, la teosofia e il Cristianesimo scientista.\nTrama.\nMary Lennox \u00e8 una bambina di 10 anni nata in India da genitori inglesi, che non si sono mai presi cura di lei e non le hanno mai mostrato neanche un po' di amore. Di conseguenza la bambina cresce viziata ed egoista. Dopo la perdita di entrambi i genitori, Mary viene affidata alle cure di un ricco zio vedovo, il signor Archibald Craven, che vive in Inghilterra.\nLa bambina viene accolta con freddezza dalla signora Medlock, la governante di casa Craven che informa Mary che lo zio non si trova quasi mai nell'abitazione e che Mary dovr\u00e0 rimanere sempre nelle sue due stanze e l\u00ec divertirsi da sola. Diverso nei confronti della bambina \u00e8 l'atteggiamento di Martha, una giovane cameriera di origini contadine, appartenente a una famiglia povera e numerosa, la quale tratta Mary con bont\u00e0 e gentilezza, la spinge a diventare autonoma e le fa scoprire i lati positivi del nuovo ambiente. Dapprima Mary prende in antipatia la vasta residenza, le persone che vi abitano e la brughiera circostante, che le sembra desolata e cupa in inverno, ma Martha le assicura che in primavera, quando i fiori saranno sbocciati, tutto sembrer\u00e0 pi\u00f9 allegro.\nUna tragica vicenda riguardante la defunta signora Craven colpisce molto Mary: la signora amava coltivare rose in un meraviglioso giardino segreto. Nel giardino c'era anche un alto albero, sul quale vi era un enorme ramo dove si sedeva sempre, dal quale era caduta ed era morta. Allora il signor Craven, disperato, chiuse la porta di accesso del giardino e seppell\u00ec la chiave, in modo da non aver pi\u00f9 a che fare con quel luogo. Mary cerca di scoprire dove sia il giardino segreto, e anche di individuare l'origine di un pianto misterioso che qualche volta ha sentito nella casa e che il personale di servizio ignora o nega. Mary comincia a trascorrere sempre pi\u00f9 tempo nel parco e nella brughiera, inizialmente da sola, poi in compagnia di Ben Weatherstaff, un giardiniere anziano e un po' burbero ma di animo buono e di un amichevole pettirosso. La vita all'aria aperta fa aumentare l'appetito di Mary; la bambina si sente sempre pi\u00f9 forte e ancor di pi\u00f9 lo diventa dopo che inizia a esercitarsi al salto alla corda che le ha regalato la madre di Martha.\nDurante una delle sue esplorazioni nel parco, Mary trova in una buca la chiave del giardino e pi\u00f9 tardi ne scopre la porta di ingresso, nascosta dall'edera. Il giardino, invaso dalle erbacce negli anni, ha bisogno di cure, e Mary, che non ha n\u00e9 la competenza n\u00e9 le attrezzature per intervenire, chiede aiuto a Dickon, fratello dodicenne di Martha. Dickon \u00e8 un ragazzino gentile, profondamente affezionato alla natura e in grado di capire il linguaggio degli animali, che promette a Mary di non confidare a nessuno la scoperta riguardante il giardino.\nUna notte Mary sente di nuovo il pianto misterioso. Seguendolo per cercare di capire da dove venga, con sua grande sorpresa Mary scopre in una stanza un bambino della sua et\u00e0. I due scoprono di essere cugini: il bambino, di nome Colin Craven, \u00e8 figlio dello zio Archibald, orfano di madre e costretto a letto perch\u00e9 ritenuto sofferente di un problema non specificato alla colonna vertebrale. Colin \u00e8 un bambino viziato, prepotente, ipocondriaco, fermamente convinto di finire col diventare gobbo come suo padre e di morire nel giro di poco tempo; per\u00f2 prende in simpatia Mary, la quale lo va a trovare tutti i giorni della settimana e lo distrae raccontandogli storie che parlano dell'India, di Dickon, dei suoi animali e del giardino segreto. Mary, convinta che il cugino non sia ammalato ma abbia solo bisogno di aria fresca e di esercizio fisico, tenta di promuoverne la guarigione facendo nascere in Colin il desiderio di uscire dalla sua stanza e confidandogli di avere accesso al misterioso giardino segreto. Un giorno, per\u00f2, la signora Medlock scopre Mary in camera con Colin, il quale per\u00f2 le dice che, se scaccer\u00e0 Mary, lui, avendone il diritto, la licenzierebbe subito.\nColin ottiene quindi il permesso di uscire per la prima volta dalla sua stanza e di essere portato fuori all'aria aperta nel parco, su una sedia a rotelle condotta da Mary e Dickon. I tre bambini entrano di nascosto nel giardino segreto, dove vengono per\u00f2 sorpresi da Ben Weatherstaff. Irritato per questo fatto, che ritiene un insulto alla memoria della sua amata padrona, il vecchio giardiniere redarguisce i tre fanciulli e, nella foga d\u00e0 a Colin dello \"storpio\". Furioso, Colin si alza dalla sedia a rotelle e per la prima volta si regge sulle sue gambe, che poi denuda per dimostrare a Ben l'assenza di deformit\u00e0. Divenuto consapevole di essere sano e di poter contribuire anch'egli, come Mary e Dickon, alla cura del giardino segreto, anche Colin inizia a recarsi ogni giorno nel giardino, diventando sempre pi\u00f9 forte e fiducioso in s\u00e9. I tre bambini si accordano per mantenere il segreto sulla buona salute di Colin, in modo da fare una bella sorpresa a suo padre quando torner\u00e0 a casa.\nAll'estero il signor Craven, che ha fatto un sogno in cui la defunta moglie lo invitava a entrare nel giardino segreto, riceve una lettera da Susan Sowerby, la madre di Martha e Dickon (amica molto fidata anche della signora Medlock), che lo invita a tornare a casa per il bene dei ragazzi. Archibald ritorna e, appena arrivato, si dirige verso il giardino, dove sente delle voci infantili al di l\u00e0 dei muri esterni, va a vedere e resta stupefatto nel vedere non solo il giardino segreto in piena fioritura, ma anche suo figlio in perfetta salute e in attivit\u00e0. Il personale di servizio della tenuta resta sorpreso nel vedere il ritorno festoso del signor Craven con accanto Colin e gli altri due bambini.\nGenesi e ricezione dell'opera.\n\"The Secret Garden\" \u00e8 apparso dapprima a puntate, a partire dall'autunno 1910, in The American Magazine, un periodico americano che si rivolgeva a lettori adulti. Nell'estate del 1911 apparvero in volume due edizioni integrali, edite a New York da Frederick A. Stokes e a Londra da Heinemann. Poich\u00e9 l'autrice \u00e8 morta nel 1924, il copyright \u00e8 scaduto negli Stati Uniti nel 1987, e nella maggior parte degli altri paesi nel 1995. L'entrata del testo originale nel pubblico dominio ha favorito, nei paesi di lingua inglese, l'apparizione di diverse edizioni in forma abbreviata o integrale, negli ultimi anni del XX secolo.\nDurante la composizione del romanzo, l'autrice Frances Hodgson Burnett gli aveva dato il titolo provvisorio di \"Mistress Mary\", con un evidente riferimento a una popolare filastrocca in lingua inglese intitolata \"Mary, Mary, Quite Contrary\". La Burnett era appassionata di giardinaggio e considerava questa attivit\u00e0 altamente pedagogica e addirittura terapeutica sia dal punto di vista fisico che da quello mentale. La Burnett aveva praticato questa sua passione negli Stati Uniti (nel giardino della sua abitazione privata a Manhasset, nello stato di New York) e in Inghilterra (a Maytham Hall, nel Kent, dove la Burnett abit\u00f2 dal 1890 al 1907).\nDopo l'apparizione in volume, il romanzo conobbe un immediato successo presso i ragazzi di lingua inglese. Il romanzo ebbe un rinnovato successo durante la prima guerra mondiale, fra i giovanissimi soldati alleati di lingua inglese, molti dei quali erano adolescenti; tuttavia non era considerato uno dei pi\u00f9 importanti lavori della Burnett quando la scrittrice era ancora in vita, tanto \u00e8 vero che gli autori del necrologio della Burnett, in occasione della morte della scrittrice nel 1924, non ricordarono o non diedero molto rilievo al \"Giardino segreto\" ritenuto inferiore al \"Piccolo Lord\" o alla \"Piccola principessa\". Il romanzo \u00e8 stato rivalutato soprattutto negli anni settanta del XX secolo e oggi \u00e8 il romanzo pi\u00f9 popolare della Burnett.\nNuovi approcci educativi contenuti nel romanzo.\nI bambini e i ragazzi possono educarsi da soli, l'amicizia tra loro pu\u00f2 aiutarli a migliorarsi, il lavoro e la vita all'aperto garantiscono fin dalla giovane et\u00e0 un corpo sano e favoriscono un buon equilibrio psicologico: queste sono quindi le tesi educative del romanzo, in netto contrasto con le convinzioni pedagogiche dell'epoca, secondo le quali solo la guida, l'insegnamento e la vigilanza costante degli adulti potevano garantire l'educazione di bambini e adolescenti, l'amicizia tra ragazzi poteva essere pericolosa e andava sempre vigilata dagli adulti e l'amicizia tra giovani di sesso opposto era molto pericolosa e andava controllata e limitata dagli adulti. Quando si trovavano all'aperto e vivevano con gli animali, i ragazzi - anche peraltro per la diffusione e la scarsa curabilit\u00e0 di gravi patologie - dovevano rispettare rigide norme igieniche per evitare pericolose malattie. Queste erano le convinzioni educative pi\u00f9 diffuse a inizio secolo sia in Europa che negli Stati Uniti. Essendo in contrasto con queste idee, un libro per ragazzi apparentemente semplice come \"Il giardino segreto\" finiva per rivelarsi quasi rivoluzionario."}
{"id": "1518957", "revid": "148107", "url": "https://it.wikipedia.org/wiki?curid=1518957", "title": "Ossido di sodio", "text": "Lossido di sodio \u00e8 un composto chimico che ha formula Na2O, in condizioni normali si presenta come un solido cristallino di colore bianco.\nReagisce violentemente con acqua, producendo idrossido di sodio. La sostanza si decompone per forte riscaldamento (&gt;400\u00a0\u00b0C), producendo perossido di sodio e sodio. In presenza di acqua attacca molti metalli.\nLa sostanza \u00e8 tossica e fortemente corrosiva per occhi, pelle e vie respiratorie.\nSintesi del composto.\nNa2O si forma quando il sodio \u00e8 fatto reagire con ossigeno.\nBruciando sodio in aria si ottiene Na2O e circa il 20% di perossido di sodio Na2O2. \nPuro Na2O pu\u00f2 essere preparato facendo reagire sodio liquido con NaNO3.\nReattivit\u00e0.\nL'ossido di sodio reagisce violentemente con acqua, producendo idrossido di sodio\nImpieghi del composto.\nProduzione del vetro.\nL'ossido di sodio ha un ruolo importante nel processo di fabbricazione del vetro in cui viene impiegato per abbassarne la temperatura di fusione. Infatti la materia prima utilizzata per la produzione del vetro, cio\u00e8 la sabbia, \u00e8 composta di silice, che ha una temperatura di fusione molto elevata (1723\u00a0\u00b0C). Questa d\u00e0 luogo, una volta raffreddata rapidamente ad un solido amorfo detto \"vetro silice\". Per poter lavorare il vetro \u00e8 necessario \"rammollire\" il vetro silice portandolo a temperature molto elevate e dando luogo ad un liquido molto viscoso. La viscosit\u00e0 dipende dal fatto che la struttura molecolare della silice \u00e8 molto compatta e le molecole, anche ad elevata temperatura scorrono con difficolt\u00e0. \u00c8 necessario pertanto, per una pi\u00f9 agevole lavorazione, rendere il reticolo atomico meno compatto. Ci\u00f2 si ottiene mediante degli elementi, come il sodio, che interagiscono con il silicio modificandone il reticolo cristallino.\nPer produrre il vetro si parte da una miscela composta di sabbia (silice), soda (carbonato di sodio) e marmo (carbonato di calcio) nelle proporzioni rispettive di circa 70-74% (silice), 12-20% (carbonato di sodio), 12-13% (carbonato di calcio).\nLa miscela viene riscaldata dando luogo ad una serie di trasformazioni:\nIl liquido cos\u00ec ottenuto \u00e8 vetro fuso che viene poi raffreddato per le successive lavorazioni."}
{"id": "1518961", "revid": "767487", "url": "https://it.wikipedia.org/wiki?curid=1518961", "title": "Mike DiMeo", "text": "Biografia.\nGiovinezza e prime esperienze musicali.\nSe ad inizio anni '90 il nome di Mike DiMeo era noto soprattutto nella scena dei club metal di New York dove suonava nella band Josie Sang assieme al chitarrista John Melendez (conosciuto in seguito per i programmi The Howard Stern Show, The Tonight Show), fu nel 1992, quando Ritchie Blackmore gli chiese di unirsi ai Deep Purple, che il suo nome cominci\u00f2 ad avere maggior risonanza internazionale. In questo periodo Mike DiMeo registr\u00f2 alcuni provini con Roger Glover per quello che poi diventer\u00e0 \"The Battle Rages On...\". Fu la decisione di Ian Gillan di tornare con la band a decretare l'esclusione di DiMeo e la nuova registrazione dell'album.\n1993-2006: Mike DiMeo ed i Riot.\nIn seguito all'esperienza con i Deep Purple DiMeo si unisce ai Riot, dando cos\u00ec la spinta per un decisivo cambio di sonorit\u00e0 dal classico speed metal degli album precedenti alle sonorit\u00e0 pi\u00f9 rockeggianti che troveranno concretezza nell'album \"Nightbreaker\" (1994, Sony Records). In questo disco DiMeo suonava come voce e chitarra divenendo in seguito il cantante pi\u00f9 duraturo dei Riot.\nCon i Riot, DiMeo riusc\u00ec a mettere alla prova la sua apprezzata tecnica vocale in album come \"The Brethren of the Long House \" (1995, Rising Sun Productions), \"Inishmore\" (1997, Metal Blade Records), \"Sons of Society\" (1999, Metal Blade Records), \"Through the Storm\" (2002, Metal Blade Records). Molti furono poi i tour di questo periodo che li videro suonare anche in Europa e Giappone, con partecipazioni anche ad importanti festival come al Wacken Open Air in Germania nel 1998. L'ultimo album dei Riot che vedeva DiMeo alla voce fu \"Army of One\" (2006, Metal Heaven).\nIntanto, gi\u00e0 nel 2004, DiMeo si era unito ai The Lizards registrando voce e tastiere per il loro quarto album intitolato \"Cold Blooded Kings\" (Hyperspace Records). Fu invece dell'anno seguente \"Against All Odds\" (Hyperspace Records) sempre con The Lizards in seguito al quale DiMeo e la band parteciparono allo Sweden Rock Festival nel 2005.\n2006-2009: Tra Masterplan ed Ilium.\nNel 2006 Mike DiMeo entr\u00f2 nei Masterplan, gruppo power metal tedesco che dopo l'abbandono di alcuni membri della band era in cerca di un nuovo cantante. E fu di li a breve che DiMeo, vista l'impossibilit\u00e0 di portare avanti entrambi i progetti decise di abbandonare i Riot in pieno tour europeo per concentrarsi esclusivamente sui Masterplan. Con i Masterplan incise cos\u00ec il terzo album della band intitolato \"MK II\" (2007, AFM Records), un disco che si muoveva tra toni power metal ed hard rock, fortemente caratterizzato dalla nuova voce di DiMeo, che interpretava cos\u00ec un genere pi\u00f9 melodico e tipicamente europeo in modo del tutto personale. Purtroppo, se \u00e8 vero che l'album non ottenne le vendite sperate, fu anche a causa di \"una nostalgia per il passato alla quale neppure un grande frontman come Mike DiMeo seppe sopperire\" oltrech\u00e9 a membri poco affiatati tra loro, che ben presto la band vide il ritorno del vecchio cantante J\u00f8rn Lande nel tentativo di tornare alle vecchie sonorit\u00e0.\nNel 2008 Mike DiMeo riprende cos\u00ec in mano il progetto The Lizards, con cui pubblic\u00f2 l'album \"Ar-che-ol-o-gy\" (Hyperspace Records), per poi entrare nella band australiana Ilium ed incidere \"Ageless Decay\" (Escape Music) nel 2009.\n2010-in poi: Tra Creation's End, Johnny Winter e the Lizards.\nIl nuovo decennio si apre con una serie di nuove partecipazioni e pubblicazioni: tour europeo col chitarrista Vinnie Moore, entrato nel team di supporto come tastierista e cantante, partecipa all'album \"Blind Faith\" (2010, Escape Music) della band AOR Phenomena e fonda i Creation's End con cui pubblica l'album \"A New Beginning\" (2010, Sensory). Sempre nello stesso anno viene chiamato dal chitarrista blues Johnny Winter a suonare l'organo nell'album \"Roots\" (2011, Megaforce Records) instaurando cos\u00ec una collaborazione tra registrazione e concerti che andr\u00e0 avanti fino alla morte del chitarrista.\nNegli anni successivi pubblic\u00f2 cos\u00ec diversi album con progetti vecchi e nuovi: Con gli Ilium \"Genetic Memory\" (2011, Escape Music), con i Phenomena \"Awakening\" (2012, Escape Music), con i Dreamscape \"Everlight\" (2012, Silverwolf Productions), con i Creation's End \"Metaphysical\" (2014, Pure Prog Records), con Johnny Winter \"Step Back\" (2014, Megaforce Records) e con The Lizards \"Reptilicus Maximus\" (2015, Hyperspace Records)."}
{"id": "1518962", "revid": "1310927", "url": "https://it.wikipedia.org/wiki?curid=1518962", "title": "Dami\u00e1n Escudero", "text": "Carriera.\nClub.\nCresciuto nelle giovanili del V\u00e9lez, \"il Pichi\" (soprannome ereditato dal padre) esordisce in prima squadra il 4 marzo 2006 in trasferta contro il Newell's Old Boys, match vinto dai padroni di casa per 1-0.\nAlla fine del 2006 si trova al centro di una controversia allorch\u00e9 il suo club non gli permette di partecipare al Campionato sudamericano di calcio Under-20 2007. Stessa decisione viene presa per Mauro Z\u00e1rate. Le sue prestazioni nella Coppa Libertadores 2007 danno ragione al V\u00e9lez, nel quale il \"pichi\" porta grande dinamismo nella zona sinistra del campo e si impone come uno degli elementi chiave della squadra. Alla fine della competizione ha messo a segno 4 reti.\nIl rendimento nella stagione 2007-2008, nella quale il V\u00e9lez fallisce l'ingresso nella Coppa Sudamericana, \u00e8 piuttosto altalenante. Segna 3 gol nel torneo di Clausura tra cui uno di notevole fattura contro il Boca Juniors.\nIl 3 luglio 2008 viene acquistato a titolo definitivo dal Villarreal per una cifra approssimativa di oltre 6 milioni di euro, ma viene mandato in prestito annuale al Real Valladolid. Colleziona 15 presenze in campionato, per poi rientrare al \"sottomarino giallo\".\nIl 25 giugno 2010 viene acquistato il 50% del cartellino dell'attaccante dal Boca Juniors.\nIl 10 febbraio 2011 il Gremio lo preleva in prestito per un anno dal Boca Juniors con diritto di riscatto fissato a 6 milioni di dollari.\nNazionale.\nOltre a tre presenze nella Under-20, ha all'attivo una presenza con la maglia della selezione olimpica, ottenuta nell'amichevole contro il Guatemala."}
{"id": "1518964", "revid": "38120", "url": "https://it.wikipedia.org/wiki?curid=1518964", "title": "Stand by me - Ricordo di un'estate", "text": ""}
{"id": "1518965", "revid": "45927", "url": "https://it.wikipedia.org/wiki?curid=1518965", "title": "Sistema posizionale", "text": ""}
{"id": "1518967", "revid": "13179810", "url": "https://it.wikipedia.org/wiki?curid=1518967", "title": "Alfonso I il Cattolico", "text": ""}
{"id": "1518968", "revid": "125660142", "url": "https://it.wikipedia.org/wiki?curid=1518968", "title": "Moleskine", "text": "Moleskine \u00e8 una marca di taccuini, agende, guide da viaggio, quaderni, borse, valigie ed album prodotti da Moleskine Spa, una societ\u00e0 italiana con sede a Milano. \nLa societ\u00e0 \u00e8 stata quotata presso la Borsa valori di Milano nell'indice FTSE Italia STAR dal 2013 fino al 2017, quando \u00e8 stata revocata in seguito al successo dell'OPA promossa da DM Invest, societ\u00e0 del gruppo belga D'Ieteren.\nStoria.\nNel 1997 la Modo &amp; Modo Spa, una piccola societ\u00e0 con sede a Milano e produttrice di magliette, comincia a produrre taccuini grazie ad un'idea di Maria Sebregondi, che registra il marchio Moleskine e manda in produzione 5.000 pezzi. Nel 1999 Modo &amp; Modo Spa inizia a distribuire anche in Europa, negli Stati Uniti e in Giappone. Fin dall'inizio il principale canale di distribuzione sono le librerie e i design store. Nel 2006, a fronte di una forte crescita della domanda cui la Modo &amp; Modo Spa non riesce a fare fronte, . Il nome della societ\u00e0 si trasforma in \"Moleskine Srl\" e successivamente in Moleskine SPA. Il socio di riferimento \u00e8 il fondo di private equity Syntegra Capital (67,7%) seguito da Index Ventures (15,2%), dal fondatore originario Francesco Franceschi (10,6%) e dal management (6,5%). Nell'aprile 2013 il titolo ha quotato alla Borsa di Milano il 50,17% del capitale.\nNel settembre 2016 il gruppo belga D'Ieteren, controllato dall'omonima famiglia e specializzato nella distribuzione delle auto e nella riparazione dei cristalli (con i marchi Carglass, Autoglass, Safelife), acquisisce, attraverso la controllata DM Invest, una partecipazione del 41% in Moleskine. Dopo aver lanciato un'offerta pubblica di acquisto sulle restanti azioni della societ\u00e0, D'Ieteren supera la soglia del 95%, avviando una procedura di delisting al fine di ottenere il pieno controllo di Moleskine. Nel 2017 il titolo Moleskine \u00e8 rimosso dalla Borsa di Milano. Nel settembre 2017 Lorenzo Viglione, dal 2014 direttore generale della societ\u00e0, viene nominato amministratore delegato sostituendo Arrigo Berni che diventa presidente. Nel dicembre 2019 Viglione lascia l'incarico."}
{"id": "1518972", "revid": "13179858", "url": "https://it.wikipedia.org/wiki?curid=1518972", "title": "Tarthessos", "text": ""}
{"id": "1518976", "revid": "1305772", "url": "https://it.wikipedia.org/wiki?curid=1518976", "title": "Accelerate (R.E.M.)", "text": "Accelerate \u00e8 il quattordicesimo album in studio del gruppo musicale statunitense R.E.M., pubblicato il 28 marzo 2008 in Italia e 1\u00ba aprile successivo negli USA.\nDescrizione.\nL'album \u00e8 prodotto da Jacknife Lee gi\u00e0 vincitore di vari Grammy Awards noto per aver collaborato con gli U2, per l'album \"How to Dismantle an Atomic Bomb\", e con altri gruppi come gli Snow Patrol, i Bloc Party ed i Kasabian.\nIl disco, che esce a quattro anni dall'ultimo album in studio \"Around the Sun\" (2004), \u00e8 stato registrato durante il 2007 tra Vancouver, Dublino e Athens.\nI R.E.M. hanno organizzato un conto alla rovescia in attesa della pubblicazione dell'album. Sul sito ninetynights.com , lanciato il 1\u00ba gennaio 2008, ogni giorno per tutti i novanta giorni antecedenti l'uscita viene inserito un breve filmato che riguarda le fasi di registrazione dell'album. I video-clip sono girati dal regista francese Vincent Moon.\nIl primo singolo estratto dall'album, \"Supernatural Superserious\", \u00e8 uscito a met\u00e0 febbraio. L'album conterr\u00e0 \"I'm Gonna DJ\" gi\u00e0 inclusa nell'album del vivo \"R.E.M. Live\" e \"Until the Day Is Done\", brano gi\u00e0 utilizzato per il documentario della CNN \"Planet in Peril\" andato in onda nell'ottobre 2007.\nIn Italia l'album \u00e8 stato presentato il 18 marzo in un concerto al Rolling Stone di Milano per Mtv Italia.\nL'album ha ottenuto il miglior esordio dai tempi di \"New Adventures in Hi-Fi\" raggiungendo nella prima settimana il primo posto nelle classifiche di vendita in Regno Unito, Canada, Irlanda, Danimarca, Norvegia, Repubblica Ceca e Svizzera e il secondo in USA, Austria, Paesi Bassi, Germania, Israele e Italia."}
{"id": "1518977", "revid": "1272592", "url": "https://it.wikipedia.org/wiki?curid=1518977", "title": "Palazzo Pretorio (Colle di Val d'Elsa)", "text": "Il Palazzo Pretorio di Colle Val d'Elsa, detto anche Palazzo del Podest\u00e0, la cui costruzione risale al XIV secolo, ha una facciata grezza con numerosi stemmi (in ceramica e pietra) dei signori (Podest\u00e0 e Commissari) che si sono succeduti nel tempo.\nStoria e descrizione.\nNel corso dei secoli il Palazzo \u00e8 stato adibito a vari usi: da sede di uffici amministrativi, a Pretura, con annesso carcere, ad abitazioni. Le carceri, attive fino agli anni '20 del XX secolo, sono situate al piano terra e presentano ancora lo scarso arredo originario.\nIl Palazzo \u00e8 stato oggetto di un attento restauro nel 1990 che ha riportato alla luce affreschi di origine rinascimentale di un certo pregio, con decorazioni e stemmi. Particolare attenzione merita un'\"Annunciazione\" di scuola fiorentina. \u00c8 dotato di un cortile esterno, posto sul retro dell'edificio, dotato di un alto muro, che veniva usato per l'ora d'aria dei detenuti. Sia la facciata sia la parte posteriore evidenziano le diverse ristrutturazioni subite nel corso del tempo. \nAttualmente il palazzo ospita il Museo Archeologico e l'Antiquarium Etrusco \"Ranuccio Bianchi Bandinelli\", e la sede del Gruppo Archeologico Colligiano.\nDi particolare interesse, oltre ai vasi ed oggetti etruschi conservati e provenienti da alcune tombe rinvenute sul territorio, la Dama con l'orecchino o Ragazza delle Porciglia (dalla localit\u00e0 dove venne ritrovata). Durante scavi abbastanza recenti risalenti al 1996, sono stati infatti rinvenuti dal Gruppo Archeologico Colligiano, i resti di una giovane donna che portava ancora attaccato un orecchino d'oro, di splendida fattura. \nVi \u00e8 poi la ricostruzione di una tomba eneolitica a grotticella scoperta nel 1988 sulla Strada delle Lellere, poco fuori dell'abitato cittadino. La tomba, risalente al IV millennio a.C., conteneva diversi inumati e di questi solo uno in connessione i cui resti, con i pochi oggetti di corredo ritrovati, sono esposti nel museo."}
{"id": "1518978", "revid": "1272592", "url": "https://it.wikipedia.org/wiki?curid=1518978", "title": "Palazzo Campana (Colle di Val d'Elsa)", "text": "Palazzo Campana \u00e8 un edificio storico considerato uno degli angoli pi\u00f9 suggestivi di Colle Val d'Elsa.\nStoria e descrizione.\nAffacciato sull'omonimo ponte (quello attuale ha sostituito il vecchio ponte levatoio crollato nei primi anni del XVI secolo) \u00e8 un bell'esempio di architettura manierista del Cinquecento toscano. Fu costruito su progetto di Giuliano di Baccio d\u2019Agnolo, come riferisce il Vasari, nel 1536 ed \u00e8 parzialmente incompiuto.\nLa facciata \u00e8 a due piani, con un grandioso arco rinascimentale affiancato da quattro finestroni. La facciata \u00e8 parte in arenaria e parte in intonaco, che risaltano con i colori del tramonto. La base del palazzo \u00e8 costituita da una scarpata ed un bastione che danno risalto al palazzo stesso.\nL'arco di Palazzo Campana immette in Via del Castello, la strada principale del centro storico di Colle Val d'Elsa, fiancheggiata da numerosi edifici patrizi che rappresentavano il potere civile colligiano: il Palazzo del Capitano del XVI secolo (poi Palazzo Luci), il Palazzo Buonaccorsi (XV secolo), il Palazzo Giusti (XV-XVI secolo), e la casa-torre dove \u00e8 nato il celebre architetto colligiano Arnolfo di Cambio (XIII secolo)."}
{"id": "1518979", "revid": "1573940", "url": "https://it.wikipedia.org/wiki?curid=1518979", "title": "Palazzo del Comune (Colle di Val d'Elsa)", "text": "Il palazzo del Comune, o dei Priori, di Colle Val d'Elsa ha una struttura risalente al XIII, XIV secolo e una facciata con elementi decorativi affrescati.\nDescrizione.\nDopo vari interventi di restauro il palazzo ospita il Museo civico e d'arte sacra, a cui si accede da una scala laterale.\nIl Museo ospita opere di Simone Ferri, Rutilio Manetti, Girolamo Genga, Pier Francesco Fiorentino, Antonio Tempesti e altri che vanno dal XIII secolo fino al secolo scorso. Di particolare interesse il busto marmoreo di Lorenzo Usimbardi, opera di Felice Palma (XVII secolo).\nIl Museo conserva poi numerosi oggetti di arte sacra fra cui il calice di S. Alberto del XIV secolo e opere di artisti colligiani come Antonio Salvetti."}
{"id": "1518980", "revid": "709565", "url": "https://it.wikipedia.org/wiki?curid=1518980", "title": "Maxi Mounds", "text": "Mounds \u00e8 conosciuta per il seno artificiale di dimensioni notevoli. Le protesi di Mounds sono in polipropilene, che irritano il tessuto del seno, causando cos\u00ec la continua crescita a causa della tendenza a riempirsi di fluido. I suoi seni pesano circa . Mounds \u00e8 considerata alta per una artista pornografica, essendo alta .\nMounds \u00e8 apparsa in molti video softcore e hardcore, e in un set fotografico pornografico con Kayla Kleevage.\nMounds ottenne nel 2005 il Guinness World Record per l'\"Aumento di seno pi\u00f9 grande\". Cos\u00ec recita la certificazione da lei presentata: \"Mounds (USA) \u00e8 stata misurata a Sarasota, Florida, il 4 febbraio del 2005 e si \u00e8 trovato che ha una circonferenza del torace che misura e una circonferenza del seno di ."}
{"id": "1518981", "revid": "162049", "url": "https://it.wikipedia.org/wiki?curid=1518981", "title": "Evangelion 2.0", "text": ""}
{"id": "1518983", "revid": "287204", "url": "https://it.wikipedia.org/wiki?curid=1518983", "title": "Thomas Hassler", "text": ""}
{"id": "1518984", "revid": "1825453", "url": "https://it.wikipedia.org/wiki?curid=1518984", "title": "Promozione 1921-1922", "text": "La Promozione 1921-1922 fu uno dei due campionati cadetti di calcio disputato in Italia. La manifestazione fu organizzata su base locale dai comitati regionali della FIGC, mentre un altro campionato disputato in quella stagione fu quello organizzato dalla concorrente Federazione, la C.C.I. tramite le sue Direzioni Regionali.\nOrganizzazione.\nIl campionato era organizzato su base regionale in gironi di andata/ritorno gestiti dai Comitati Regionali e fu il secondo livello regionale della F.I.G.C., il pi\u00f9 alto a non prevedere una seconda fase finale a livello nazionale.\nNon erano previste retrocessioni in Terza Categoria perch\u00e9 quest'ultima divent\u00f2 la categoria in cui erano relegate le societ\u00e0 di nuova affiliazione che non potevano permettersi di allestire un campo di gioco avente dimensioni superiori al minimo richiesto dalla F.I.G.C. (90x45) ma soprattutto mancanti della palizzata in legno che avrebbe loro permesso di far pagare il biglietto d'ingresso.\n\u00c8 per questo motivo che a lungo andare giocare con \"squadre di Terza Categoria\" assunse il significato di confrontarsi con squadre in infimo livello.\nLo scisma del calcio italiano.\nLa continua e smisurata crescita del numero delle societ\u00e0 partecipanti al campionato italiano, aveva generato una gravissima crisi nel movimento. Il 24 luglio 1921 infatti, in un'infuocata assemblea tenutasi a Torino, un progetto di riforma preparato da Vittorio Pozzo su spinta dei grandi \"club\" era stato respinto da una Federazione sempre pi\u00f9 dominata dalle piccole formazioni amatoriali. La risposta delle grandi societ\u00e0 non si fece attendere, e nel giro di poche settimane le 24 migliori squadre abbandonarono il campionato ufficiale per crearsene uno privato tutto per loro, sotto l'egida della neo costituita Confederazione Calcistica Italiana, con sede a Milano. Per di pi\u00f9, il ben maggiore livello sportivo e la pi\u00f9 consistente disponibilit\u00e0 economica delle contestatrici attir\u00f2 nel nuovo progetto l'intero girone centro-meridionale, oltre a numerose formazioni minori che furono inquadrate in una Seconda Divisione.\nFu cos\u00ec che la Federazione fu costretta ad organizzare un campionato di Promozione dal bassissimo tasso tecnico con le molte societ\u00e0 rimaste, tutte del Nord pi\u00f9 la Toscana che, grazie ai continui scambi con sportivi uomini d'affari inglesi attraverso il porto di Livorno, aveva fortemente aumentato la sua qualit\u00e0 di gioco negli ultimi anni. Oltretutto, poche erano le vere societ\u00e0 calcistiche, mentre abbondavano quelle di ginnastica e i circoli sportivi. L'organizzazione fu pervicacemente la stessa che aveva portato allo scisma, cio\u00e8 una serie di campionati locali gestiti dai Comitati Regionali, i cui campioni regionali sarebbero state promosse in Prima Categoria.\nSi segnala, in questa stagione, la disputa della prima edizione della Coppa Italia, a cui parteciparono squadre di Prima Categoria e Promozione. Il torneo venne vinto a sorpresa dai liguri del Vado. L'idea non ebbe tuttavia grande successo, e ci vorranno anni perch\u00e9 si disputasse una seconda edizione di questa manifestazione.\nSi segnala inoltre che nel regolamento dei campionati 1921-1922 non fosse esclusa la partecipazione ai campionati di Prima Categoria e Promozione delle compagini del Centro-Sud (forse, al momento della sua compilazione, la Lega Sud non aveva ancora aderito alla CCI). Il regolamento prevedeva che il campionato, riservato esclusivamente alle societ\u00e0 non iscritte alla Prima Categoria, si sarebbe disputato a livello prettamente regionale, con il sistema del girone doppio (partite di andata e ritorno), e che il campione regionale sarebbe stato promosso direttamente in Prima Categoria, a parte i campioni veneto e giuliano, nonch\u00e9 campano e pugliese, che avrebbero dovuto spareggiare tra loro in partita e contropartita nei gironi di qualificazione veneto-giuliano e campano-pugliese per conquistare il posto in massima serie (di fatto, per\u00f2, di questi quattro campionati si disput\u00f2 solo quello veneto, il cui campione fu promosso direttamente). Inoltre la Federazione aveva la facolt\u00e0 di indire facoltativamente un girone finale nazionale tra i campioni regionali, sebbene questo nei fatti non si sia mai disputato. Era vietata la partecipazione al campionato di Promozione a quelle squadre che non avessero concorso l'anno precedente almeno al campionato di Terza Categoria.\nFormula.\nCampionati regionali, suddivisi fra ciascuno dei sei Comitati Regionali. Si disput\u00f2 solo nell'Alta Italia e vi parteciparono complessivamente 104 societ\u00e0, da un massimo di 28 per la Lombardia a un minimo di 12 per il Piemonte e la Toscana. Inizialmente i campioni regionali avrebbero dovuto essere promossi in Prima Categoria 1922-23 ma, in seguito alla riunificazione tra FIGC e CCI, la Prima Categoria fu suddivisa in due divisioni (Prima e Seconda Divisione) e le neopromosse dalla Promozione furono inserite nel campionato interregionale di Seconda Divisione (il nuovo campionato cadetto divenuto interregionale) insieme ai campioni regionali della Seconda Divisione della CCI (a parte il Derthona promosso in Prima Divisione). In seguito alla rinuncia di dieci squadre aventi diritto, furono ripescate nella Seconda Divisione 1922-1923 i vicecampioni regionali di Promozione FIGC e Seconda Divisione CCI. Il campionato di Promozione, a partire dalla stagione successiva, cambi\u00f2 denominazione in Terza Divisione.\nPiemonte.\nFormula\nGirone B.\nClassifica finale.\nLegenda:\nNote:\nGirone finale.\nLegenda:\nNote:\nLiguria.\nGirone A.\nIl \"Sottocomitato Spezzino\" gest\u00ec, su delega F.I.G.C., il girone A del campionato di Promozione Ligure e la Terza Categoria comprendenti le squadre pi\u00f9 lontane dal capoluogo genovese e tutte le squadre spezzine iscritte a questo campionato (La Spezia era all'epoca ancora Provincia di Genova) in un'epoca in cui ancora non esistevano i Comitati Provinciali (nati in seguito nel 1947).\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone C.\nClassifica finale.\nLegenda:\nNote:\nGirone D.\nClassifica finale.\nLegenda:\nNote:\nGirone E.\nClassifica finale.\nLegenda:\nNote:\nGirone F.\nClassifica finale.\nLegenda:\nNote:\nGirone G.\nClassifica finale.\nLegenda:\nNote:\nSemifinale A.\nClassifica finale.\nLegenda:\nNote:\nSemifinale B.\nClassifica finale.\nLegenda:\nNote:\nSemifinale C.\nClassifica finale.\nLegenda:\nNote:\nGirone finale.\nClassifica finale.\nLegenda:\nNote:\nRisultati.\nCalendario.\nTutte le gare furono giocate in campo neutro.\nI risultati sono stati tratti dalla Gazzetta dello Sport (Biblioteca Nazionale Braidense di Milano), che ha pubblicato anche alcuni stralci dei comunicati ufficiali del Comitato Regione Ligure, e dal libro di Nanni De Marco \"Storia del Vado F.B.C. 1913\", Savona 1996.\nI comunicati ufficiali del Comitato Regionale Ligure, con tutti i risultati, sono stati pubblicati dal bisettimanale sportivo torinese \"Il Paese Sportivo\" (Biblioteca Nazionale Centrale di Firenze) e da alcuni giornali del capoluogo genovese (Biblioteca Universitaria di Genova).\nLombardia.\nIl Comitato Regionale Lombardo ripropose quest\u2019anno una prima fase pi\u00f9 corposa, disegnando quattro gironi da sette squadre, mentre il girone finale fu di contro limitato a quattro club. \nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nSpareggio per l'ammissione alle finali.\nLo spareggio per il primo posto fu disputato in campo neutro.\nCalendario.\nNote\nGirone C.\nClassifica finale.\nLegenda:\nNote:\nGirone D.\nClassifica finale.\nLegenda:\nNote:\nGirone finale.\nClassifica finale.\nLegenda:\nNote:\nVeneto.\nFormula\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone finale.\nClassifica finale.\nLegenda:\nNote:\nEmilia.\nFormula\nGirone A.\nClassifica.\nLegenda:\nNote:\nGirone B.\nClassifica finale.\nLegenda:\nNote:\nGirone finale.\nLegenda:\nNote:\nToscana.\nFormula:\nGirone C.\nLegenda:\nNote:\nGirone finale.\nLegenda:\nNote:\nLa riunificazione della Federazione.\nCi si rese subito conto che la situazione era insostenibile, e pi\u00f9 di tutti se ne accorsero i dirigenti della C.C.I. che, avendo a dicembre terminato il girone di andata, presero atto che le squadre F.I.G.C. erano ancora impegnate nel primo turno delle eliminatorie regionali.\nA cercare di riappacificare gli animi ci pens\u00f2 il direttore della Gazzetta dello Sport Emilio Colombo il quale, il 7 dicembre 1921 presso la villa di Enrico Olivetti, convoc\u00f2 i delegati di entrambe le federazioni a Brusnengo dove il presidente della F.I.G.C., l'avvocato Luigi Bozino, propose al presidente confederale avvocato Giovanni Lombardi di ridurre le squadre partecipanti al successivo campionato di Prima Divisione a 50 squadre.\nIn questa sede si tenne conto anche delle squadre di Promozione aggiungendo al lotto delle squadre ammesse alla Seconda Divisione ben 13 squadre sebbene il progetto di ammissione non fu regolamentato dai delegati.\nLe squadre liguri e piemontesi, riunitesi a Milano per ascoltare la relazione della propria commissione, nell'approvare l'opera dei propri commissari chiesero un ulteriore taglio delle squadre per arrivare almeno alle 32-36 unit\u00e0 chiedendo un ulteriore incontro con i delegati F.I.G.C.\nRiunitesi pochi giorni dopo a Modena, le squadre confederali respinsero il patto di Brusnengo con 54 no contro 25 s\u00ec e 4 astenuti mettendo in crisi la presidenza che fu affidata al vecchio Edoardo Pasteur.\nLe Federate, per contro, riunitesi a Novi Ligure, si ritennero soddisfatte di quanto deciso a Brusnengo e si riunirono in assemblea il 19 febbraio per la definitiva ratifica, approvando il patto a pieni voti.\nA questo punto la nuova presidenza CCI invi\u00f2 la triade Pasteur-Nizza-Albertini il primo di aprile per riprendere le trattative con la FIGC. Sedici giorni dopo le due parti nominarono due \"Commissioni Paritetiche\" (tre componenti pi\u00f9 tre consulenti tecnici) con ampia facolt\u00e0 di nominare una persona super partes che potesse portare a termine un arbitrato.\nQuale arbitro fu nominato Emilio Colombo il quale addiven\u00ec ad un compromesso che in seguito prese il suo nome. Le societ\u00e0 di entrambe le federazioni, attraverso un referendum, approvarono il compromesso con 246 voti favorevoli e 18 contrari. La ratifica del patto di riconciliazione fu celebrata con la nomina della Commissione Tecnica che avrebbe dovuto formare la squadra Nazionale per il prossimo incontro ufficiale con il Belgio.\nIl 26 giugno si arriv\u00f2 alla pace vera e propria nel corso di un convegno in cui fu nominata la commissione che avrebbe stilato l'elenco delle aspiranti alla nuova Prima Divisione stabilendo le squadre ammesse di diritto e quelle che il posto nella massima serie se lo sarebbero contese sul campo in una serie di spareggi. In questa occasione la F.I.G.C. accett\u00f2 la nuova struttura federale proposta dalla C.C.I. che prevedeva un Consiglio e relativa Presidenza pi\u00f9 le due Leghe Nord e Sud aventi a loro volta un Consiglio e una Presidenza. Le due parti sottoscrissero la seconda delle soluzioni prospettate dall'arbitrato, ovvero 3 gironi di 12 squadre di cui 13 federali e 23 confederali per la sola Italia settentrionale pi\u00f9 le 8 semifinaliste del vecchio Centro-Sud."}
{"id": "1518988", "revid": "1924342", "url": "https://it.wikipedia.org/wiki?curid=1518988", "title": "Birdy Nam Nam", "text": "I Birdy Nam Nam sono un gruppo musicale formato da dj francesi.\nStoria.\nCostituitisi nel 2002, i Birdy Nam Nam sono un collettivo di dj francesi, specializzati nel turntablism, l'arte di creare nuova musica partendo da due giradischi e suonandoli come un vero e proprio strumento musicale. Il nome della formazione deriva da una scena del film con Peter Sellers \"Hollywood Party\" (\"The Party\") del 1968, diretto da Blake Edwards. Il loro valore come dj's \u00e8 stato pi\u00f9 volte riconosciuto, durante la loro carriera artistica, anche in sedi ufficiali come il DMC Technics 2002 World TEAM Championships, che hanno vinto nel 2002. Nel 2006 \u00e8 uscito il loro omonimo album di debutto, \"Birdy Nam Nam\" per l'etichetta Uncivilized World Records. L'anno successivo i Birdy Nam Nam hanno pubblicato un album dal vivo e nel 2008 un nuovo progetto, dal titolo \"XLR8R\" (acc\u00e9l\u00e9rateur).\nDiscografia.\nSingoli.\nda Birdy Nam Nam (2006)"}
{"id": "1518990", "revid": "13180091", "url": "https://it.wikipedia.org/wiki?curid=1518990", "title": "Fiordi", "text": ""}
{"id": "1518991", "revid": "23", "url": "https://it.wikipedia.org/wiki?curid=1518991", "title": "Poggio terza armata", "text": ""}
{"id": "1518992", "revid": "13180128", "url": "https://it.wikipedia.org/wiki?curid=1518992", "title": "Neolitici", "text": ""}
{"id": "1518993", "revid": "13180134", "url": "https://it.wikipedia.org/wiki?curid=1518993", "title": "Neolitica", "text": ""}
{"id": "1518995", "revid": "78273", "url": "https://it.wikipedia.org/wiki?curid=1518995", "title": "Garc\u00eda S\u00e1nchez III", "text": ""}
{"id": "1518999", "revid": "339392", "url": "https://it.wikipedia.org/wiki?curid=1518999", "title": "Garcia II Sanchez", "text": ""}
{"id": "1519001", "revid": "230523", "url": "https://it.wikipedia.org/wiki?curid=1519001", "title": "Evangelion 1.0 You Are (Not) Alone", "text": ""}
{"id": "1519002", "revid": "230523", "url": "https://it.wikipedia.org/wiki?curid=1519002", "title": "Evangelion 1.0", "text": ""}
{"id": "1519007", "revid": "287204", "url": "https://it.wikipedia.org/wiki?curid=1519007", "title": "Marit Bjorgen", "text": ""}
{"id": "1519008", "revid": "729019", "url": "https://it.wikipedia.org/wiki?curid=1519008", "title": "Porta Nova (Colle di Val d'Elsa)", "text": "La porta Nova, o porta Salis o Solis o, ancora, Volterrana, \u00e8 una delle porte che consentivano l'accesso al borgo medievale di Colle di Val d'Elsa.\nFu costruita in pietra e cotto in sostituzione della porta Selva, distrutta durante l'assedio alla citt\u00e0 del 1479.\nAffiancata da due potenti bastioni e dotata di un fossato nella parte anteriore (solo recentemente riportato alla luce) rappresenta un superbo esempio di architettura militare rinascimentale.\nIl progetto originario viene attribuito a Giuliano da Sangallo."}
{"id": "1519009", "revid": "1601148", "url": "https://it.wikipedia.org/wiki?curid=1519009", "title": "Ted Tetzlaff", "text": "Biografia.\nInizi\u00f2 la sua attivit\u00e0 nell'industria cinematografica come responsabile della stampa delle pellicole. Alla fine degli anni venti era gi\u00e0 direttore della fotografia. In questa veste collabor\u00f2 con alcuni tra i pi\u00f9 famosi registi: Frank Capra in \"La nuova generazione\" e \"L'affare Donovan\", entrambi del 1929, Howard Hawks in \"Codice penale\" (1931), e ancora Ren\u00e9 Clair, Mitchell Leisen e Alfred Hitchcock (\"Notorious - L'amante perduta\", girato nel 1946).\nEsord\u00ec nella regia nel 1941 con la commedia \"World Premiere\". Nel corso della sua quasi ventennale carriera di regista, affront\u00f2 diversi generi, dal western all'avventura, al fantastico, dando per\u00f2 probabilmente il meglio di s\u00e9 nel thriller con \"I morti non parlano\" (1949), ma soprattutto con \"La finestra socchiusa\" (1949), che gli valse un riconoscimento al Festival del cinema di avanguardia che si teneva in Belgio a Knokke-le Zoute - oltre ad un Oscar speciale per il giovane protagonista Bobby Driscoll."}
{"id": "1519010", "revid": "287204", "url": "https://it.wikipedia.org/wiki?curid=1519010", "title": "La strage dimenticata", "text": "La strage dimenticata \u00e8 un romanzo storico scritto da Andrea Camilleri e pubblicato nel 1984 dall'editore Sellerio nella collana \"Quaderni della Biblioteca siciliana di storia e letteratura\".\nQuadro storico.\nIl 1848 fu l\"'anno dei portenti\", l'anno della \"primavera dei popoli\" e della rivoluzione europea che mise fine, secondo alcune tesi storiografiche, alla grande Rivoluzione occidentale atlantica, costituita da una serie di rivoluzioni l'ultima delle quali, secondo gli storici, inizi\u00f2 nel febbraio del '48 in Francia, anche se in realt\u00e0 il primo episodio insurrezionale si era manifestato il 12 gennaio dello stesso anno con la rivolta di Palermo.\nGli storici riferendosi agli avvenimenti siciliani di quell'anno per\u00f2 ritengono che le cause e le caratteristiche di quella rivoluzione, uno di quei moti separatisti tipici della storia siciliana che trovavano largo consenso tra plebei, notabili e nobili, fanno s\u00ec che debba escludersi quella palermitana da quelle che caratterizzarono la grande rivoluzione europea. La rivolta in effetti fu di ampie proporzioni e giunse fino a Napoli tanto che il re Ferdinando II, lui il pi\u00f9 reazionario dei principi italiani, per non perdere il suo regno giunse per primo, tra gli stati italiani, a concedere la Costituzione.\nTrama.\nQuesti gli avvenimenti di cui conserva memoria la grande storia che dimentica del tutto quello che nello stesso periodo accadeva in luoghi periferici della Sicilia e che Camilleri s'incarica di far conoscere, pur nella loro singolarit\u00e0. \nUna doppia strage: di 114 uomini a Porto Empedocle e di 15 a Pantelleria. Una delle tanti stragi dimenticate dalla storia che \u00e8 scritta dai vincitori che hanno il potere e che fanno in modo, talora riuscendoci, che si perda il ricordo dei vinti.\nNon una colpa precisa ma semplicemente il timore che i detenuti nella Torre penitenziaria alla periferia di Girgenti potessero sollevarsi e unirsi agli insorti spinse il maggiore Sarzana a rinchiudere i \"servi di pena\" in una cella dove fece in modo che vi morissero soffocati e bruciati vivi.\nLatifondisti agrari e i loro servi mafiosi spinti dallo stesso terrore di perdere le loro propriet\u00e0 e privilegi imbastirono delle assurde accuse nei confronti di 15 contadini di Pantelleria riuscendo a farli giustiziare innocenti.\nAncora una volta Camilleri attinge per i fatti narrati ai suoi ricordi di \"picciriddro\", ai racconti della nonna paterna Carolina e ai documenti della grande storia e crea una piccola opera (sono appena 68 le pagine del libro) ma un grande affresco storico dove la tragedia si mescola ad un grottesco umorismo che mai abbandona lo scrittore siciliano, amaramente convinto com'\u00e8 dell'insensatezza della vita dell'uomo."}
{"id": "1519017", "revid": "767487", "url": "https://it.wikipedia.org/wiki?curid=1519017", "title": "Arrabbiati", "text": "Gli Arrabbiati erano una fazione avversa ai Medici, seguace di Roma e Ludovico il Moro, durante la Repubblica fiorentina di Girolamo Savonarola."}
{"id": "1519021", "revid": "2206120", "url": "https://it.wikipedia.org/wiki?curid=1519021", "title": "Alessandro Malaspina", "text": "Biografia.\nGli anni formativi in Italia.\nAlessandro era il terzo figlio maschio di Carlo Morello Malaspina e di Caterina Meli Lupi di Soragna; il padre era marchese di Mulazzo e di alcuni paesi del circondario mentre la madre, di origine parmigiana, era una nipote del vicer\u00e9 di Sicilia Giovanni Fogliani d'Aragona. Forse insoddisfatta dalle modeste condizioni di vita offerte dal piccolo feudo in Lunigiana, tra il 1762 e il 1765 la famiglia si trasfer\u00ec a Palermo, ponendosi sotto la protezione dello zio materno. Degli anni palermitani restano poche notizie, ma risulta che nel 1765 Alessandro venne affidato da Fogliani al proprio teologo di corte, padre Antonio Maria De Lugo; il giovane lo segu\u00ec a Roma, dove il prelato era chiamato a dirigere il Pontificio Collegio Pio Clementino.\nAl termine dei suoi studi al Collegio, nel 1773, Alessandro si era dimostrato gi\u00e0 da alcuni anni insofferente alla vita religiosa cui lo avrebbe destinato, secondo la tradizione di famiglia, la sua condizione di terzogenito. Era invece crescente il fascino che su di lui esercitava la navigazione, tanto che il padre acconsent\u00ec a modificare i suoi progetti e ad assecondare questa inclinazione.\nDopo una breve esperienza presso l'Ordine Militare di San Giovanni di Gerusalemme, durante la quale comp\u00ec alcuni mesi di navigazione nel Mediterraneo occidentale in cerca di pirati, poco dopo la morte del padre Malaspina lasci\u00f2 Malta per seguire lo zio in Spagna. Nell'estate del 1774 il Fogliani era impegnato nel tentativo di essere reintegrato nella carica di vicer\u00e9, dalla quale aveva dovuto dimettersi a causa di una rivolta popolare che pochi mesi prima lo aveva costretto alla fuga da Palermo.\nLa carriera nella marina spagnola.\nLa precedente esperienza e la parentela con l'ex vicer\u00e9, seppure in disgrazia, consentirono a Malaspina di essere ammesso direttamente con il grado di guardiamarina all'Accademia della Real Marina di Spagna a Cadice (18 novembre 1774) e di ottenervi un rapido avanzamento di carriera.\nImbarcato dal 13 gennaio 1775 sulla fregata \"Santa Teresa\", Malaspina ebbe il battesimo del fuoco al largo di Melilla, assediata dal sultano del Marocco, e l'immediata promozione ad \"alf\u00e9rez de fragata\" conseguente al buon esito della missione e al coraggio dimostrato. Successivamente, partecip\u00f2 anche all'attacco con il quale il primo ministro spagnolo Squillace intendeva punire colui che riteneva l'ispiratore dell'assedio di Melilla, il bey di Algeri; l'azione vide impegnate 400 navi nella rada della citt\u00e0, ma fu un colossale fallimento.\nDopo la promozione ad \"alf\u00e9rez de nav\u00edo\", Malaspina intraprese il suo primo viaggio oceanico. La missione, che si spinse fino al possedimento spagnolo di Manila e ritorn\u00f2 seguendo in entrambi i casi la rotta del Capo di Buona Speranza, venne effettuata dalla fregata \"Astrea\" comandata dal capitano Antonio Mes\u00eda. Il viaggio dur\u00f2 quasi due anni, dal dicembre 1777 al settembre 1779. Al ritorno Malaspina trov\u00f2 ad attenderlo la promozione a \"teniente de fragata\" e l'assegnazione al vascello \"San Juli\u00e1n\", destinato a incrociare al largo di Gibilterra. Il compito della squadra navale, comandata da Juan de L\u00e1ngara y Huarte, consisteva nell'impedire i rifornimenti alla roccaforte nell'ambito della guerra contro l'Inghilterra scatenata dalla Guerra d'indipendenza americana, nella quale il sovrano Carlo III si era schierato con le colonie insorte.\nMalaspina ebbe un ruolo importante nella battaglia tenuta il 16 gennaio 1780 al largo del capo di Santa Mar\u00eda (o capo di San Vicente), chiamata dagli inglesi \"Moonlight Battle\". Dopo la cattura da parte della squadra comandata dall'ammiraglio George Rodney, solo gli ufficiali superiori vennero infatti trasferiti su una nave nemica; a Malaspina venne consentito di rimanere sulla \"San Juli\u00e1n\" presidiata da un ridotto numero di inglesi. Con lo scatenarsi di una forte tempesta durante la notte, diverse navi minacciarono di schiantarsi sugli scogli a causa della scarsa conoscenza dei luoghi da parte degli inglesi. Per salvare la \"San Juli\u00e1n\" e l'equipaggio, Malaspina pretese di riprendere il comando e, una volta riconquistata la nave, rientr\u00f2 a Cadice sotto la bandiera spagnola. Poco dopo venne promosso a \"teniente de nav\u00edo\".\nDopo aver partecipato ad altre azioni nel corso della stessa campagna, tra cui l'attacco a Gibilterra con 16 batterie corazzate galleggianti del 16 settembre 1782 e la battaglia di capo Spartel (20 ottobre), Malaspina era ormai \"capit\u00e1n de fragata\" quando venne firmata la pace con l'Inghilterra. Venne quindi destinato, con la qualifica di comandante in seconda, alla fregata \"Asunci\u00f3n\", che part\u00ec da Cadice il 14 agosto 1783 per portare la notizia della fine del conflitto alle colonie spagnole nelle Filippine. Anche in questo caso, i sedici mesi di viaggio videro la \"Asunci\u00f3n\" fare rotta per il Capo di Buona Speranza, attendere a Manila la stagione propizia e rientrare per la stessa via.\nLa spedizione dell\"'Astrea\".\nRientrato a Cadice e assegnato alla Compagnia dei Guardiamarina, nel 1785 ottenne di partecipare ad alcune campagne di rilevazioni cartografiche nel Mediterraneo, condotte dall'Osservatorio astronomico della citt\u00e0 sotto la direzione del cartografo, matematico e astronomo Vicente Tofi\u00f1o. Qualche tempo dopo, il ministro della Marina Antonio Vald\u00e9s gli offr\u00ec il comando della fregata \"Astrea\" che la Compagnia delle Filippine intendeva riadattare per un viaggio commerciale. I direttori della Compagnia intendevano sfruttare per il proprio rilancio la possibilit\u00e0 di noleggiare navi dell'Armada, offerta da un recente decreto reale, e suggerirono il nome del giovane capitano che aveva gi\u00e0 viaggiato sulla stessa nave. Dopo alcuni mesi di preparativi, gestiti da Malaspina con puntuale e minuziosissima attenzione, l\"'Astrea\" salp\u00f2 da Cadice il 5 settembre 1786.\nDopo aver sfiorato le coste africane, la fregata si diresse verso il Sud America per doppiare Capo Horn e fare scalo prima a Concepci\u00f3n (Cile) il 18 gennaio 1787 e quindi nella rada del Callao, il porto di Lima, dove rimase durante tutto il mese di febbraio. Per il tragitto verso le Filippine, Malaspina decise di modificare la rotta consueta con l'obiettivo di ridurre i tempi di traversata; si spinse quindi ad ovest per 700 leghe prima di virare a nord-ovest, seguendo tale capo fino al 12\u00ba parallelo nord circa e quindi intercettando di nuovo la tradizionale rotta Acapulco-Manila. Preceduto da una breve sosta a Guam, l'attracco a Cacciavite avvenne il 5 maggio 1787, dopo 75 giorni di traversata; la previsione di Malaspina era tra i 70 e gli 80 giorni. Sbrigati i traffici concordati, il viaggio alla volta dell'Africa riprese il 29 novembre con l'arrivo dei monsoni.\nDurante la seconda parte del viaggio, la navigazione fu meno agevole; inizialmente, le difficolt\u00e0 incontrate nel mar Cinese Meridionale spinsero Malaspina a un breve scalo a Giacarta intorno al Natale 1787 e lo convinsero a evitare la consueta sosta a Table Bay dopo aver doppiato il Capo di Buona Speranza (22 febbraio 1788). Nei mesi successivi le burrasche e le continue variazioni di temperatura incontrate dopo il passaggio dell'Equatore, unite a un inizio di scorbuto, causarono sedici morti tra i membri dell'equipaggio; un numero rilevante anche se non inconsueto per l'epoca. L\"'Astrea\" gett\u00f2 le ancore nel porto di Cadice il 18 maggio 1788, senza presentare avarie n\u00e9 avere incontrato imprevisti. Il comandante si rec\u00f2 personalmente a Madrid per consegnare i resoconti della missione alla Compagnia e al Ministero.\nVerso il giro del mondo.\nNel corso delle precedenti spedizioni e grazie a un attento studio delle imprese degli altri esploratori, in particolare Cook e La P\u00e9rouse, Malaspina aveva maturato l'idea che il tempo delle \"grandi scoperte\" fosse ormai al termine. Ci\u00f2 che restava ancora ampiamente da compiere era invece la \"conoscenza\" delle terre scoperte, non solo in termini geografici ma coinvolgendo specialisti di ciascuna branca del sapere, comprese le scienze umane e sociali. Da una simile analisi complessiva dei luoghi e del loro contesto erano destinati a trarre beneficio non solo la Corona spagnola (che avrebbe mantenuto il privilegio sulle informazioni di valore strategico), ma anche le altre nazioni europee, verso le quali il prestigio della Spagna si sarebbe accresciuto, e persino le stesse popolazioni indigene.\nLa proposta formale venne inviata da Cadice il 10 settembre 1788, firmata dallo stesso Malaspina e da Jos\u00e9 de Bustamante y Guerra, un ufficiale pi\u00f9 giovane ed esperto in costruzioni navali che Malaspina intendeva affiancarsi nella missione. L'idea, che probabilmente era gi\u00e0 stata discussa con Vald\u00e9s nel precedente soggiorno madrileno, venne fortemente caldeggiata dal Ministro della marina al re Carlo III. L'approvazione reale giunse il 14 ottobre dello stesso anno, con l'impegno a dotare la spedizione di tutti i mezzi economici, logistici e diplomatici necessari per trasformarla in una ricognizione generale dei luoghi di interesse per la Spagna.\nIn accordo con l'impostazione di ampio respiro scientifico e politico proposta da Malaspina, in ogni aspetto della missione si ricerc\u00f2 il meglio. Venne ordinata la costruzione \"ex novo\" delle due corvette destinate alla spedizione, e vennero diffusi bandi tra i migliori ufficiali della Real Armada per comporre l'equipaggio. La selezione del supervisore scientifico, dei naturalisti di bordo, del cartografo e dei pittori e disegnatori venne compiuta tra i migliori professionisti disponibili in Spagna e all'estero, superando in molti casi le comprensibili resistenze nazionali. Anche i ruoli \"di servizio\" come chirurghi e cappellani furono riempiti con inconsueta attenzione alla loro efficacia per la spedizione.\nLe corvette gemelle, battezzate \"Descubierta\" e \"Atrevida\" in onore di Cook (\"Discovery\" e \"Resolution\" erano le navi dell'esploratore inglese) furono varate il 12 giugno 1789; la spedizione salp\u00f2 da Cadice il 30 luglio, dopo aver completato l'allestimento e il carico; ancora una volta la missione era stata preceduta da una estenuante e precisa pianificazione, nel corso della quale Malaspina aveva richiesto il parere di numerosissimi esperti. A bordo vennero portati gli strumenti scientifici pi\u00f9 moderni e precisi e costituita una ricca biblioteca e un'ampia raccolta delle carte nautiche sino allora redatte.\nLa spedizione Malaspina.\nDopo aver attraversato l'Atlantico in soli 52 giorni, le corvette si trovarono in rada a Montevideo il 20 settembre. La consolidata presenza spagnola nell'area consent\u00ec alle varie componenti della spedizione di mettere a punto con serenit\u00e0, sotto la meticolosa guida dell'ormai capitano di vascello Malaspina, i metodi di lavoro che sarebbero stati applicati nei cinque anni successivi. Vennero stabiliti protocolli per i rilievi astronomici, geografici e cartografici, per l'esecuzione delle raccolte naturalistiche e le riparazioni necessarie alle navi e fu rilevato l'estuario del R\u00edo de la Plata prima di iniziare la navigazione verso la Terra del Fuoco.\nIl primo incontro con le popolazioni della Patagonia avvenne il 2 dicembre, a Puerto Deseado (Argentina), per arrivare il 28 dicembre allo Stretto di Magellano. Seguendo la rotta di Cook, le corvette risalirono il Pacifico verso nord toccando l'isola di Chilo\u00e9 e poi Talcahuano, dove le numerose defezioni di marinai e le insalubri condizioni sanitarie indussero a una partenza anticipata. Proseguirono quindi verso le isole Juan Fernandez, Valpara\u00edso (dove raggiunse la spedizione il naturalista Thaddeus Haenke), Coquimbo e Arica, per raggiungere infine il porto di Lima alla fine di maggio 1790. I quattro mesi passati in Per\u00f9 furono la prima sosta importante nel corso della spedizione, dedicata alla manutenzione delle navi e all'organizzazione dei materiali da inviare in Spagna, oltre che al rilievo delle coste e all'esplorazione dell'interno, con spedizioni botaniche e geodetiche. Fu infine l'occasione per avere contezza, grazie alle missive ricevute, delle prime avvisaglie della Rivoluzione francese.\nLa navigazione prosegu\u00ec verso nord nell'autunno, toccando Guayaquil (Ecuador) e quindi il Perico (il porto di Panama), dove fu avviata una missione al di l\u00e0 dell'istmo con l'obiettivo di calcolare il dislivello tra i due mari per studiare l'eventuale realizzazione di un canale. Di qui le navi proseguirono per El Realejo (Nicaragua) e Sonsonate (El Salvador), prima di arrivare ad Acapulco (Messico). Qui la spedizione fu raggiunta da nuovi ordini dalla Spagna, che le imponevano di risalire fino al 60\u00ba parallelo in cerca di un possibile \"passaggio a nord-ovest\", l'esistenza del quale era stata riportata alla ribalta da un controverso resoconto dello spagnolo Lorenzo Ferrer Maldonado, risalente a quasi due secoli prima ma riscoperto in quegli stessi anni grazie anche alle ricerche avviate da Malaspina prima della spedizione. Un gruppo di spagnoli rimase comunque in Messico per accompagnare Antonio Pineda e Louis N\u00e9e nell'analisi naturalistica dell'interno del paese.\nLe corvette salparono da Acapulco il 1\u00ba maggio 1791 e, per quanto la ricerca del mitico passaggio si rivelasse infruttuosa, l'esplorazione (che dur\u00f2 tutta l'estate e si spinse fino al 68\u00ba parallelo, l'ingresso dello Stretto di Prince William risultando impedito dai ghiacci) offr\u00ec lo spunto per una ricca serie di osservazioni geografiche che completarono i recenti rilievi di Cook e La P\u00e9rouse, correggendo non solo i profili costieri ma anche precisando altre osservazioni, ad esempio l'altezza del Monte Sant'Elia, che venne ricalcolata con estrema precisione.\nL'importanza del viaggio alle alte latitudini fu per\u00f2 soprattutto antropologica ed etnografica, in particolare per le informazioni raccolte sulle popolazioni Tlingit della baia di Yakutat (il cui interno venne chiamato Disenchantment Bay, \"Puerto del Desenga\u00f1o\") e sui Nootka di Vancouver Island, sino ad allora sospettati di antropofagia. Con il capo di questi ultimi, Maquinna, venne stabilito anche un trattato di amicizia, allo scopo di consolidare la presenza spagnola nei confronti delle mire russe e britanniche. Sulla via del ritorno verso Acapulco, una parte della spedizione venne destinata a una campagna di rilievo della costa pacifica dell'America settentrionale da svolgersi nel corso dell'anno successivo, al comando degli ufficiali Cayetano Vald\u00e9s y Flores e Dionisio Alcal\u00e1 Galiano.\nSalpate il 20 dicembre 1791 da Acapulco, la \"Descubierta\" e l\"'Atrevida\" si avventurarono nel Pacifico lungo la rotta del 12\u00ba parallelo nord, toccando prima le isole Marianne, sostando nella baia di Umatac a Guam e quindi a Palapa, sull'isola di Samar. Le corvette gettarono le ancore a Cavite, nella baia di Manila, il 26 marzo 1792. Dopo pochi giorni la seconda corvetta prosegu\u00ec alla volta di Macao (Cina) per completare delle osservazioni con il pendolo semplice, mentre la prima si dedic\u00f2 all'esplorazione dell'arcipelago. Durante i rilievi nell'interno dell'isola di Luzon venne per\u00f2 a mancare Pineda, sostituito nel ruolo di capo naturalista della spedizione da Haenke.\nVerso novembre Malaspina ritenne che i tempi fossero maturi per dirigersi verso sud, per quanto non tutti i lavori previsti fossero terminati. Venne quindi lasciato indietro un drappello di uomini con la missione di terminare i rilievi cartografici di quei mari pericolosi, caratterizzati da bassi fondali e dalla presenza dei pirati malesi. Dopo una breve sosta a Zamboanga, la spedizione fece rotta verso Celebes e le Molucche, raggiungendo il Pacifico il 22 dicembre e dirigendosi quindi verso le Nuove Ebridi (Vanuatu) e la Nuova Zelanda. Il 24 febbraio 1793 la spedizione era infatti in vista del Doubtful Sound, dove le carte della regione vennero aggiornate rispetto all'opera di Cook; segu\u00ec quindi una sosta per ristorare gli equipaggi presso l'avamposto inglese di Botany Bay.\nLa navigazione prosegu\u00ec quindi verso l'arcipelago delle Isole degli Amici (Tonga), per il quale era necessario riaffermare la priorit\u00e0 della scoperta spagnola. Il soggiorno presso le Isole degli Amici e le Vava'u si present\u00f2 fruttuoso e amichevole secondo le attese, anche grazie agli incontri con i capi locali Dobou e Vuna, per le consuete osservazioni geografiche, naturalistiche ed etnografiche. Tuttavia, Malaspina fece s\u00ec che rimanesse piuttosto breve (dal 20 maggio al 1\u00ba giugno 1793) perch\u00e9 la grande disponibilit\u00e0 degli indigeni rappresentava anche un ostacolo alla successiva partenza per il Per\u00f9, dove la spedizione giunse il 23 luglio.\nUna volta rimessi in salute gli equipaggi e organizzata una spedizione di terra guidata da Felipe Bauz\u00e1 e Jos\u00e9 Espinosa, le cui condizioni di salute non sembravano propizie alla traversata verso Capo Horn, congedato anche Haenke che intendeva completare le sue ricerche sulla flora boliviana, il 16 ottobre le navi iniziarono il lungo viaggio di ritorno, non senza qualche preoccupazione per le notizie di guerra arrivate dalla Spagna. Una volta doppiato il capo, le corvette si separarono per rilevare le isole Diego Ram\u00edrez e le Falkland oltre alle coste patagoniche, prima di ricongiungersi con la spedizione terrestre a Montevideo nel febbraio del 1794. A causa dello stato di guerra, su richiesta del vicer\u00e9 del R\u00edo de la Plata Malaspina assunse la scorta di un convoglio di bastimenti mercantili destinati a rientrare in Spagna, per quanto le corvette \"Descubierta\" e \"Atrevida\" non costituissero una protezione adeguata. La navigazione fu per\u00f2 tranquilla e il convoglio mercantile, che aveva viaggiato mascherato da squadra navale spagnola, entr\u00f2 nel porto di Cadice il 21 settembre 1794. La \"Gazzetta Universale\" (Firenze) del 16 maggio 1795 cos\u00ec segnal\u00f2 il ritorno della spedizione:\nSpagna. Madrid, 4. Aprile. Le Corvette la \"Scoperta,\" e \"l'Audace,\" e la Goletta la \"Sottile\" partite da Cadice fino del luglio 1789 per riconoscere le Coste dell'America Meridionale, e delle Isole adiacenti dal Capo di Horn fino all'estremit\u00e0 del Nord Ovest dell'America, sono ultimamente ritornate ne' nostri Porti: per le scoperte fatte in quest spedizione si \u00e8 acquistata la certezza, que non esiste alcun passo nel'Oceano Atlantico sulle Coste Nord Ovest dell'America fra i 59. 60. e 61. gradi di latitudine. Le Goletta la Sottile, e la Messicana distaccate al principio del 1792 dagli altri bastimenti, hanno contribuito, di concerto co' Vascelli Inglesi diretti dal Capitano Van-coover, a determinare la posizione dell'Arcipelago immenso, conosciuto sotto il nome dell'Ammiraglia \"Fonte e Gio. de Fucca.\" Le Corvette hanno impegnata la maggior parte dello stesso anno all'esame dell'Isole Mariane, Filippine, e Macao sulle Coste della China: Esse hanno navigato insieme fra l'Isola di Mindanao, e quelle della nuova Guinea, e passando al di l\u00e0 della linea, e tirando verso l'Oriente, hanno percorso su de' mari incogniti uno spazio di 500. leghe; esse hanno traversate le nuove Ebridi, visitata la nuova Zelanda, la nuova Olanda, e l'Arcipelago delle Isole degli Amici, prendendo per quella di Babau, que fino ad ora non era stata riconosciuta da verun navigatore estero. Questo viaggio ha considerabilmente aumentate le nostre cognizioni nella botanica, litologia, e idrografia. Le sperienze fatte sulla gravit\u00e0 de' corpi, ripetute in diverse latitudini ci conduranno a delle importanti scoperte sulle irregolarit\u00e0 della figura della terra; scoperte che serviranno di base a una misura universale, tal quale si vuole stabilire in Europa, facile a verificare, ed altrettanto costante quanto le leggi da cui ella dipende. Studiando l'istoria civile e politica delle Nazioni visitate, si \u00e8 seguito l'uomo da vicino, e si sono riuniti de' monumenti che spargono molto lume sulle diversi emigrazioni di questi popoli, e su' progressi della loro civilizzazione. La Natura ha sparso, nella immensa estensione de' Domini Spagnuoli, delle produzioni, e de' Tesori incogniti fino ad ora, che potranno dar luogo alle nuove speculazioni, capaci di aumentare la forza, el la potenza, di questa Monarchia. Per colmo di felicit\u00e0, veruna di queste scoperte non \u00e8 costata una lacrima al genere umano, loch\u00e8 \u00e8 senza esempio in tutti i viaggi di tale specie, tanto antichi che moderni; tutte le trib\u00f9, e le populazioni, che si son visitate, benediranno la memoria di coloro che, lungi dal far rossegiare di sangue le loro rive, non vi si son portati che per dare a' medesimi delle nuove idee, delli stromenti, e delle utili semente. Finalmente le Corvette non sono state nientemeno felici quanto alla conservazione della salute de' respettivi equipaggi. La loro perdita si riduce a tre o quatro persone per ciascheduna, bench\u00e9 sieno state esposta per lunghissimo tempo agli ardenti calori della zona torrida: la morte di Don Antonio de Pineda \u00e8 il sole infelice avvenimento di questa spedizione. L'Istoria di tal viaggio sar\u00e0 stampat\u00e0, e gi\u00e0 si prepara il prospetto. Ella sar\u00e0 interessante, se si deve giudicare dal merito del Capitano Malaspina.\nIl ritorno a Corte e la caduta.\nLa situazione politica in Europa al rientro della spedizione era profondamente mutata. Nel corso dei cinque anni precedenti il trono spagnolo era passato nelle mani del debole Carlo IV e la politica era affidata al giovane Manuel Godoy, primo ministro ambizioso e spregiudicato, nonch\u00e9 favorito del re e della potente regina Maria Luisa. L'amministrazione dello stato era appesantita da personalismi, corruzione e dalla ripulsa verso qualsiasi genere di riforma, invariabilmente avvertita in chiave antimonarchica. Oltre i Pirenei, infatti, la Rivoluzione francese aveva spazzato via il ramo principale dei Borbone; la Spagna aveva aderito alla Prima coalizione e i due stati erano entrati in guerra nel 1793.\nMalaspina appariva profondamente turbato dalla situazione in cui aveva ritrovato la Spagna e in particolare la corte di Madrid, dove era stato chiamato nel novembre 1794 a presentare i risultati della spedizione e dove aveva cominciato ad affrontare il gravoso compito di riordinare tutti i materiali raccolti per la pubblicazione. Il paese gli appariva in chiaro declino, la sua potenza offuscata da debolezze, intrighi e giochi di potere; la corruzione dei costumi e il disinteresse verso il bene dello Stato e del popolo erano evidenti, il dissesto dell'erario sempre pi\u00f9 profondo; la guerra si prospettava moralmente nefasta e militarmente rischiosa, visto il misero stato delle truppe.\nL'esperienza appena terminata, grazie all'ampia prospettiva che gli aveva fornito sullo stato del mondo oltre che dei possedimenti spagnoli, lo aveva rafforzato nella convinzione che fossero necessarie ampie e coraggiose riforme per evitare la rovina del paese e della monarchia, affrontando problemi quali il decentramento e la lotta alla corruzione nella pubblica amministrazione, la liberalizzazione dei commerci e la tolleranza religiosa. Per quanto venisse accolto con grande considerazione per i suoi meriti scientifici, per\u00f2, gli equilibri di potere presso la Corte non offrivano alcun appiglio alle sue velleit\u00e0 di fornire un contributo in tal senso, e i suoi tentativi di offrire indicazioni al primo ministro sul miglior modo di gestire la guerra con la Francia furono accolti con estrema freddezza.\nN\u00e9 i primi insuccessi n\u00e9 gli inviti alla prudenza degli amici pi\u00f9 avvezzi alle dinamiche della Corte scoraggiarono per\u00f2 Malaspina, che con il passare del tempo individuava sempre pi\u00f9 precisamente in Manuel Godoy il principale ostacolo a un recupero della dignit\u00e0 della monarchia spagnola. Egli si adoper\u00f2 quindi per far pervenire ai sovrani, attraverso degli intermediari, un suo piano di riforma del governo che prevedeva l'allontanamento del primo ministro e la sua sostituzione con il progressista duca d'Alba, affiancato da Vald\u00e9s, dall'ex vicer\u00e9 della Nuova Spagna conte di Revillagigedo e dal giurista Gaspar Melchor de Jovellanos.\nIntercettato da Godoy, il piano venne utilizzato da quest'ultimo per accusare Malaspina di cospirazione, attribuendogli persino velleit\u00e0 anarchiche e l'intenzione di rovesciare la dinastia borbonica a favore di una repubblica giacobina. Ottenuta l'approvazione del re in un primo Consiglio di Stato il 22 novembre 1795, il giorno successivo Godoy fece arrestare Malaspina; con lui vennero denunciati e arrestati una dama di corte, la marchesa di Matallana, responsabile della trasmissione della missiva, e un frate dell'ordine dei Caracciolini, padre Manuel Gil, che collaborava con Malaspina alla stesura dei resoconti della spedizione. Un successivo Consiglio di Stato (27 novembre) conferm\u00f2 l'arresto e ordin\u00f2 di processare gli accusati.\nLa prigionia e l'esilio.\nIn difetto di elementi chiari di colpevolezza e non trovando supporto nemmeno nelle labili accuse di eresia risalenti a molti anni prima e ravvivate per l'occasione, il processo si trascin\u00f2 fino all'anno successivo, quando Godoy ottenne un decreto reale per chiudere la questione a suo favore. Il 20 aprile 1796 Malaspina venne trasferito al castello di San Ant\u00f3n de La Coru\u00f1a, in Galizia, per rimanervi \"dieci anni e un giorno\". La nobildonna venne esiliata in un luogo diverso dalla residenza del marito, mentre il frate venne inviato al carcere dei Toribios a Siviglia.\nNonostante gli fosse stato imposto il divieto di comunicazioni con l'esterno, durante la prigionia Malaspina riusc\u00ec a mantenere i contatti con i parenti rimasti in Italia, in particolare con il fratello Azzo Giacinto, erede del marchesato. Scrisse molto anche ad alcuni amici, come il console Paolo Greppi, che potevano aiutarlo per la sua liberazione, opera per la quale Malaspina continu\u00f2 ad impegnarsi incessantemente, senza mai abbandonare la sua posizione di piena lealt\u00e0 alla Corona spagnola e la convinzione di essere una vittima personale dell'ambizione di Godoy. Nel frattempo si impegn\u00f2 nelle letture di classici e trattatisti moderni e nella stesura di alcune opere di saggistica, nonostante la scarsit\u00e0 di risorse di cui poteva godere nella prigionia.\nPer quanto costanti e dedicati fossero gli sforzi della sua cerchia di amici, per\u00f2, fu solo alla fine del 1802 che l'interessamento di Francesco Gravina, Francesco Melzi d'Eril e altri presso lo stesso Napoleone indussero finalmente la Spagna a commutare la condanna di Malaspina nell'esilio perpetuo. Nel frattempo i punti di riferimento erano cambiati ancora una volta: Azzo Giacinto, dopo aver accolto le truppe napoleoniche con entusiasmo, si era distaccato dalle posizioni pi\u00f9 radicali, ma era stato comunque arrestato dagli Austriaci nel corso della breve restaurazione del 1799, morendo poco dopo durante un tentativo di fuga. Nel 1800 era morto a Parigi l'amico Paolo Greppi e i rapporti con l'altro fratello, Luigi, che era succeduto ad Azzo, non erano tra i migliori.\nArrivato a Genova nel marzo 1803, Malaspina decise di stabilirsi a Pontremoli nell'attesa di risolvere le controversie con il fratello, senza per\u00f2 rinunciare ai contatti con la realt\u00e0 milanese, inserendosi ben presto nel circuito politico oltre che intellettuale. Francesco Melzi d'Eril, ormai vicepresidente della Repubblica Italiana, lo incaric\u00f2 di ispezionare le coste adriatiche per suggerire le pi\u00f9 opportune difese marittime da applicarvi, e qualche tempo dopo gli venne affidato l'incarico di studiare un cordone sanitario per fronteggiare l'epidemia di febbre gialla scoppiata a Livorno. Malaspina trov\u00f2 anche occasione di prospettare delle riforme dei meccanismi di esazione delle tasse, che risultavano particolarmente ingiuste per le popolazioni della Lunigiana.\nCon la trasformazione della Repubblica in Regno d'Italia venne tuttavia a scemare il coinvolgimento politico di Malaspina, che gradualmente spost\u00f2 il suo centro di interesse verso Firenze e Pontremoli, dove mor\u00ec il 9 aprile 1810. La sua morte venne riportata nella \"Gazzetta di Genova\" del 18 aprile 1810:"}
{"id": "1519032", "revid": "228587", "url": "https://it.wikipedia.org/wiki?curid=1519032", "title": "Lista di supercontinenti", "text": ""}
{"id": "1519041", "revid": "179152", "url": "https://it.wikipedia.org/wiki?curid=1519041", "title": "Sam Hill", "text": ""}
{"id": "1519042", "revid": "765341", "url": "https://it.wikipedia.org/wiki?curid=1519042", "title": "Compagnacci", "text": "Giovani scapestrati fiorentini avversi a Savonarola, capitanati da Doffo Spini, \"giovane di perduti costumi ma di grandissimo ardire [...]. Si radunavano la sera in laute cene e fra il brio dei bicchieri meditavano sempre nuove insidie al Savonarola\".\nCome quando, per il 4 maggio del 1497, \"s'erano decisi di dovere quel giorno o uccidere il Savonarola o almeno fargli qualche grave ingiuria. Dieci di essi s' intesero dapprima con un certo Baia, maestro di fuochi lavorati, per far saltare in aria il pergamo nel bel mezzo della predica. Ma poi desistettero da un tale proposito ripensando al danno gravissimo che ne sarebbe venuto a tutta la moltitudine stivata nella chiesa ed all'odio infinito ch' eglino si sarebbero tirato addosso con tali enormezze. Si decisero quindi ad imbrattare il pergamo con mille brutture; vi posero anche la pelle d' un asino e sulla sponda dove il Frate soleva battere il pugno nel predicare inchiodarono delle punte di ferro\".\nLa loro occasione arriv\u00f2 l'8 aprile dell'anno successivo quando \"in sull'ora di vespro, tolta occasione da un tumulto appositamente eccitato nel Duomo, si accinsero a fare le estreme vendette levando a rumore il popolo e armando il partito. Il gonfaloniere mandava in aiuto de congiurati trecento della guardia di Palazzo che, uniti ai Compagnacci, sommavano a 800 uomini. Erano armati di picche, di balestre, di archibugi e tiravano alquanti pezzi di artiglieria. Precedevali la bordaglia del popolo armata di sassi e di mazze, avida di tumulto e di rapina. Al grido \"a San Marco! a San Marco!\" mossero dalla piazza del Duomo serrati in ordine di battaglia ponendo numerose scolte allo sbocco delle strade che mettono al convento perch\u00e9 niuno accorresse in aiuto dei Savonaroliani. Avvenutisi per via de' Pecori e in un popolano dei seguaci del Frate li trucidarono. Giunti poi sulla piazza di San Marco intorniarono il convento e piantarono le artiglierie pi\u00f9 a terrore che a danno.\".\nE dopo un'accesa battaglia, il frate cadde nelle loro mani.\nMa l'aver dato un contributo determinante alla caduta e alla morte di Savonarola non si rivel\u00f2, per loro, un buon affare, vista la brutta fine che fecero tutti: \"alcuni poi impazzarono, alcuni acciecarono e alcuni furono tagliati a pezzi, e altri da crudelissime infermit\u00e0 furono spenti come particolarmente avvenne a Doffo Spini, capitano de' detti Compagnacci\" ."}
{"id": "1519046", "revid": "1305772", "url": "https://it.wikipedia.org/wiki?curid=1519046", "title": "George Nares", "text": "Venne nominato cavaliere dell'Ordine del Bagno.\nBiografia.\nGeorge Strong Nares era il terzo dei sei figli di William Henry Nares (1788/9-1867), comandante della Royal Navy e della sua prima moglie, Elizabeth Rebecca Gould (1796/7-1836) originaria di Redbourn, Hertfordshire.\nS\u00ec arruol\u00f2 in marina nel 1845 provenendo dalla Royal Naval School di New Cross, un collegio militare per figli di ufficiali di marina. Dopo un periodo trascorso come cadetto sulla nave \"HMS Canopus\", Nares, dal 1848 al 1851 prest\u00f2 servizio sulla \"HMS Havannah\" all'epoca distaccata Australia sulla quale si distinse per il salvataggio di un uomo caduto in mare. Nel 1852 frequent\u00f2 il Royal Naval College a Portsmouth e super\u00f2 gli esami per diventare tenente, alla ricerca di un'assegnazione, George Henry Richards, passeggero sulla \"Havannah\", idrografo e futuro ammiraglio della Royal Navy, gli sugger\u00ec di candidarsi per la spedizione di ricerca di Sir John Franklin organizzata da Edward Belcher.\nLa spedizione di Belcher fu l'ultima e la pi\u00f9 grande organizzata dall'Ammiragliato alla ricerca di Sir John Franklin, l'incarico di Nares fu quello di secondo ufficiale a bordo della \"HMS Resolute\", comandata da Henry Kellett, era una delle cinque imbarcazioni che facevano parte della spedizione.\nRientrato in patria venne nominato tenente nel 1854. Nel 1855, mentre era in corso la guerra in Crimea, era a bordo della \"HMS Glatton\" che dal Mar Mediterraneo entr\u00f2 nel Mar Nero a ostilit\u00e0 ormai terminate.\nNel 1858 spos\u00f2 Mary Grant, figlia maggiore di un banchiere di Portsmouth. Nel 1862 venne promosso comandante e nel settembre 1863 assunse il comando della nave scuola \"HMS Boscawen\". Scrisse un manuale di formazione per giovani ufficiali intitolato \"The Naval Cadet's Guide\" che fu per anni un importante testo di riferimento della marina britannica.\nNel 1865 fu al comando della \"HMS Salamander\" in Australia e poi della \"HMS Newport\" nel Mediterraneo dove presenzi\u00f2 all'apertura del canale di Suez. Nell'affollamento per entrare nel canale il gruppo di imbarcazioni britanniche seguiva quello francese. Nares manovr\u00f2 nottetempo e posizion\u00f2 la Newport davanti all'imboccatura del canale e davanti all'imbarcazione francese \"L'Aigle\" che avrebbe dovuto passare per prima. I francesi, ovviamente indispettiti, protestarono con l'Ammiragliato e la bravata cost\u00f2 a Nares un richiamo ufficiale, anche se l'azione suscit\u00f2 in realt\u00e0 in patria grande ammirazione.\nNel 1871 al comando della \"HMS Shearwater\" accompagn\u00f2 William Benjamin Carpenter in una spedizione nel Mediterraneo nel corso della quale Carpenter fu in grado di dimostrare che le differenze di temperatura e salinit\u00e0 potevano dare luogo a correnti marine. Gli studi di Carpenter convinsero l'Ammiragliato a organizzare una spedizione nell'antartico per approfondire l'argomento, la conduzione scientifica venne assegnata a Charles Wyville Thompson.\nLa spedizione Challenger.\nLa HMS Challenger lasci\u00f2 il porto di Portsmouth il 21 dicembre del 1872. La spedizione aveva scopi prettamente scientifici, l'obiettivo era infatti quello di compiere una circumnavigazione completa della Terra per raccogliere reperti, effettuare ricerche in acque profonde e raccogliere dati sulle forme di vita degli oceani.\nLa spedizione trascorse un anno nell'oceano Atlantico per dirigersi nel 1874 nell'Oceano Indiano dove tocc\u00f2 le isole del Principe Edoardo, le isole Kerguelen e le isole Heard.\nLa spedizione Challenger viene considerata una pietra miliare dell'oceanografia, nel corso della navigazione furono infatti raccolte rocro analizzati per decenni da scienziati di tutto il mondo. Nares non arriv\u00f2 alla fine della spedizione, venne richiamato in patria nel 1874 perch\u00e9 gli venne affidato il comando di un'altra spedizione scientifica.\nLa \"British arctic expedition\".\nLa \"British Arctic Expedition\" del 1875\u201376 aveva come obiettivo il raggiungimento del Polo nord via terra, il comando fu affidato a Nares, facevano parte della spedizione la \"HMS Alert\" comandata da Nares e la \"HMS Discovery\" con al comando Henry Frederick Stephenson.\nLa Alert raggiunse la latitudine pi\u00f9 settentrionale mai raggiunta da un'imbarcazione e una delle spedizioni via terra guidata da Albert Hastings Markham arriv\u00f2 alla latitudine pi\u00f9 settentrionale mai raggiunta via terra (83\u00b020'26\" N). La spedizione non raggiunse il suo obiettivo ma furono estesamente esplorate le coste dell'isola di Ellesmere e della Groenlandia e furono raccolti dati scientifici in grande quantit\u00e0. Nares fu il primo a percorrere il canale tra l'isola di Ellesmere e la Groenlandia che porta al mare di Lincoln e chiamato in seguito proprio stretto di Nares. La spedizione venne interrotta nell'estate del 1876, Nares si rese conto che l'equipaggiamento inadeguato e il cattivo stato di salute degli uomini afflitti dallo scorbuto non avrebbe permesso di trascorrere un altro inverno nell'Artico.\nNel 1875 divenne membro della Royal Society e al suo ritorno dall'artico fu nominato cavaliere dell'Ordine del Bagno e gli venne conferita la medaglia d'oro della Royal Geographical Society e della Soci\u00e9t\u00e9 de G\u00e9ographie di Parigi.\nNel 1887 venne promosso contrammiraglio e nel 1892 ammiraglio.\nNares mor\u00ec il 15 gennaio 1915 a Kingston upon Thames, nel Surrey, lasciando moglie e nove figli. Due dei suoi figli entrarono in marina, il tenente George Edward Nares mor\u00ec nel 1905; il viceammiraglio John Dodd Nares (1877\u20131957), fu idrografo della marina britannica e poi direttore dell'Ufficio idrografico internazionale a Monaco."}
{"id": "1519056", "revid": "1598370", "url": "https://it.wikipedia.org/wiki?curid=1519056", "title": "Capuliato", "text": "Il pomodoro capuliato \u00e8 un condimento tradizionale della cucina siciliana a base di pomodori secchi, legato in particolare al territorio del comune di Vittoria, nel Libero consorzio comunale di Ragusa. Il nome originale in siciliano significa tritato, tuttavia in altre zone della Sicilia, ma non nella Piana di Vittoria dove \u00e8 nato e grazie alla quale si \u00e8 diffuso, viene chiamato anche capuliata, soprattutto per riferirsi ad un piatto di pasta condito, come se ci si riferisse ad una \"spaghettata\".\nIl termine capuliato, o \"capuliatu\" in siciliano, ha il significato di ammorsellato o triturato e si riferisce tipicamente al tipo di lavorazione. Quindi pomodori capuliati o il \"capuliato di carne\", cio\u00e8 la carne trita, il classico macinato di carne.\nEtimologia.\nL'origine della parola \u00e8 presente nel latino volgare, dove esisteva la voce capulare che voleva dire \"fare a pezzettini\". Dal latino, si \u00e8 evoluta nell'ara\u00adgo\u00adne\u00adse col verbo \"capolar\", rimasto uguale in ca\u00adta\u00adla\u00adno e in spa\u00adgno\u00adlo ca\u00adsti\u00adglia\u00adno. Ancora oggi, tanto in Spagna quanto in Sicilia, il termine si riferisce all'ammorsellare.\nStoria.\nInizialmente in Europa il pomodoro venne usato come pianta ornamentale ed \u00e8 solo nell'800 che si diffuse a livello gastronomico. Si concorda sul fatto che il capuliato nasca e si diffonda da Vittoria, citt\u00e0 dove fin dalle sue origini il territorio era facilmente sfruttabile a livello agricolo. Tra le aree di diffusione del prodotto, Vittoria \u00e8 sempre stata di gran lunga quella con maggior produzione e tradizione dell'ortaggio, infatti vi \u00e8 situato uno dei pi\u00f9 grandi mercati ortofrutticoli d'Italia. Il capuliato nacque quando ancora non erano praticati i metodi di conservazione della salsa di pomodori e la coltivazione in serra di quest ultimi. La ricetta si \u00e8 diffusa velocemente in altre aree della provincia e nella vicina Gela. Non avendo a disposizione i pomodori in inverno, questi venivano essiccati e lavorati nei mesi caldi, solitamente luglio e agosto, e conservati per poi condire la pasta e il pane durante l'anno.\nPreparazione e utilizzo.\nI pomodori vengono prima lavati, poi tagliati, salati ed essiccati al sole. Successivamente vengono macinati, solitamente con un tritacarne e generalmente posti sottolio, in una marinatura che prevede basilico o origano, e altri sapori in aggiunta a seconda dei gusti che possono essere per esempio aglio, peperoncino o delle foglie di alloro sotto al coperchio del barattolo.\nNella classica preparazione alla vittoriese, ingredienti come il basilico o il peperoncino sono triturati assieme ai pomodori, aggiunti man mano che si macina la materia prima.\nIl capuliato viene utilizzato principalmente per condire pasta, pane o delle bruschette, ma anche per insaporire le focacce ripiene tipiche del ragusano, le scacce.\nRicette pi\u00f9 comuni.\nLa classica pasta al capuliato prevede aglio, olio extra vergine d'oliva e capuliato, con l'aggiunta di basilico o prezzemolo alla fine (elementi che per\u00f2 una volta non erano facilmente reperibili in inverno). Pu\u00f2 essere arricchita con molliche di pane fritte, pangrattato, formaggio grattugiato ed altri condimenti. Sono indicate le paste lunghe, solitamente si cucinano i classici spaghetti n\u00b05. Il pane \u00e8 farcito con capuliato, olio extra vergine di oliva e ingredienti come formaggio, origano o basilico, acciughe, peperoncino.\nProduzione industriale e reperibilit\u00e0.\nSono ormai diverse le aziende produttrici, soprattutto a Vittoria, patria del capuliato appunto, grazie alle quali il prodotto \u00e8 facilmente reperibile nelle salumerie o supermercati di tutta la Sicilia, soprattutto sud orientale. Rimane ancora forte la tradizione della produzione casereccia."}
{"id": "1519057", "revid": "1904508", "url": "https://it.wikipedia.org/wiki?curid=1519057", "title": "Palleschi", "text": "I palleschi, detti anche bigi, furono i sostenitori della fazione dei Medici a Firenze. Il nome derivava dallo stemma della famiglia Medici, contenente sei cerchi o \"palle\".\nStoria.\nMassimo D'Azeglio, nel suo \"Niccol\u00f2 de' Lapi; ovvero, i Palleschi e i Piagnoni\" dice con molta chiarezza: \"la parte di quelli tra i cittadini che erano saliti in reputazione, ed arricchitesi all'ombra di Casa Medici... era detta Pallesca\" (D'Azeglio, 1866). \nIl 26 aprile del 1478, dopo l'uccisione di Giuliano de' Medici e il ferimento di Lorenzo, al grido 'Libert\u00e0, libert\u00e0!' di Jacopo de' Pazzi la popolazione fiorentina rispondeva 'Palle, palle!\", con chiaro riferimento allo stemma della famiglia Medici e, in senso lato, ai palleschi loro sostenitori. Racconta Aldo Arcangeli, nel suo \"Il Castello di Strozzavolpe\" che Jacopo Bracciolini, segretario di Girolamo Riario e coinvolto nella congiura, \"fu appiccato dai Palleschi per la congiura dei Pazzi\" (Arcangeli, 1960).\nAltrettanto definita \u00e8 la rivalit\u00e0 tra i Palleschi, sostenitori appunto dei Medici, e i Piagnoni, seguaci del Savonarola. Dice infatti il D'Azeglio nell'opera citata: \"le parti de' Piagnoni e de' Palleschi inconciliabili per odi vecchi e per fresche ingiurie tenean divisa la citt\u00e0\" (D'Azeglio, 1866). \nL'equivalenza Palleschi=sostenitori dei Medici \u00e8 confermata dal foglio di Niccol\u00f2 Machiavelli \"Il ricordo ai Palleschi del 1512\", un appello rivolto ai Palleschi - tornati a Firenze da un esilio quasi ventennale - a favore del gonfaloniere a vita Piero Soderini 'cacciato dal governo della Repubblica di Firenze' (Vivanti, 1997). Lo stesso Soderini, peraltro, quando era al potere etichett\u00f2 come \"Palleschi\" i nemici della Repubblica ed anche altrove si diceva, della citt\u00e0 di Firenze, \"eranvi in essa i Palleschi che, per utilit\u00e0 propria, di restituire all'obbedienza di Clemente la Citt\u00e0 del continuo macchinavano\".\nIn realt\u00e0, scomparso il Savonarola, gli interessi dei Palleschi cominciano a differenziarsi da quelli dei Medici, come testimonia Benedetto Varchi (Firenze 1503-1565) nella sua \"Storia Fiorentina\", a proposito dello scontento dei Palleschi nei confronti del Papa Clemente VII Medici (Varchi, 1857). Nonostante questo, le sorti dei Palleschi rimangono sempre collegate a quelle della famiglia Medici, come ad esempio durante l'assedio di Carlo V, quando il Collegio dei Quaranta inaspr\u00ec la propria funzione di polizia politica per colpire 'i nemici di dentro le mura', cio\u00e8 quei Palleschi fautori dei Medici che erano rimasti nella citt\u00e0 (Bertelli, 1986).\nMolti di essi preferirono allora andarsene alla volta di Venezia, Bologna o Roma per non essere vessati, arrestati e per non subire, in sostanza, quelle violenze che descrive il D'Azeglio nel \"Niccol\u00f2 de' Lapi\" (D'Azeglio, 1866)."}
{"id": "1519075", "revid": "1573940", "url": "https://it.wikipedia.org/wiki?curid=1519075", "title": "Hypsacantha crucimaculata", "text": "Hypsacantha crucimaculata () \u00e8 un ragno appartenente alla famiglia Araneidae.\n\u00c8 l'unica specie nota del genere Hypsacantha.\nEtimologia.\nIl nome deriva dal greco ', \"hypsos\", cio\u00e8 \"cima, sommit\u00e0\" e ', \"\u00e0kantha\", cio\u00e8 \"spina\", per la posizione della spina sull'opistosoma.\nDistribuzione.\nLa specie \u00e8 stata rinvenuta in Africa centrale, orientale e meridionale.\nTassonomia.\nRimosso dalla sinonimia con \"Gasteracantha\" , a seguito di due lavori dell'aracnologo Emerit del 1973 e del 1974.\nDal 1973 non sono stati esaminati altri esemplari, n\u00e9 sono state descritte sottospecie al 2014."}
{"id": "1519076", "revid": "110157", "url": "https://it.wikipedia.org/wiki?curid=1519076", "title": "Chiesa dei Cappuccini (Vienna)", "text": "La chiesa di Santa Maria degli Angeli, comunemente chiamata chiesa dei Cappuccini (\"Kapuzinerkirche\"), \u00e8 una chiesa di Vienna con annesso monastero dell'Ordine dei Frati Minori Cappuccini, fondata nel 1617 e dedicata nel 1632. Si affaccia sulla piazza del Neuer Markt, a poca distanza dal Palazzo imperiale Hofburg ed \u00e8 conosciuta soprattutto per la Cripta Imperiale.\nDescrizione.\nL'edificio, pur essendo nato in epoca barocca, presenta una facciata molto semplice, ricostruita negli anni trenta del XX secolo; a sinistra presenta una grande nicchia con la statua di Marco d'Aviano.\nL'imperatore Ferdinando d'Asburgo lo scelse come luogo di esequie e di sepoltura dei membri della dinastia imperiale, degli Imperatori del Sacro Romano Impero e dei loro discendenti. Pertanto, nei suoi sotterranei si sviluppa un complesso di ambienti detto Cripta Imperiale (\"Kaisergruft\" o \"Kapuzinergruft\" in tedesco) che costituisce il mausoleo nel quale sono custoditi i sarcofagi di circa 150 appartenenti alla casa d'Asburgo.\nNella cripta venne anche sepolta Eleonora Gonzaga-Nevers (\u20201686), figlia di Carlo di Gonzaga-Nevers e imperatrice del Sacro Romano Impero."}
{"id": "1519077", "revid": "167080", "url": "https://it.wikipedia.org/wiki?curid=1519077", "title": "Trasformazioni ortogonali", "text": ""}
{"id": "1519078", "revid": "767487", "url": "https://it.wikipedia.org/wiki?curid=1519078", "title": "Repedea", "text": "Repedea (in ungherese \"Erd\u0151dsz\u00e1d\") \u00e8 un comune della Romania di 4.904 abitanti, ubicato nel distretto di Maramure\u0219, nella regione storica della Transilvania. "}
{"id": "1519079", "revid": "104458", "url": "https://it.wikipedia.org/wiki?curid=1519079", "title": "Mezzogiorno d'Italia", "text": ""}
{"id": "1519080", "revid": "298055", "url": "https://it.wikipedia.org/wiki?curid=1519080", "title": "Edain Elessedil", "text": "Edain Elessedil \u00e8 un personaggio secondario della trilogia di Shannara scritta da Terry Brooks. Appare nel terzo romanzo della serie di Shannara, \"La Canzone di Shannara\".\nStoria.\nIl giovane \u00e8 un principe elfo figlio di Ander Elessedil; suo nonno \u00e8 il grande re elfo Eventine che combatt\u00e9 contro i Demoni. \u00c8 a Culhaven e partecipa come rappresentante elfo a un Consiglio degli Anziani della citt\u00e0 dei Nani per ascoltare la missione che Jair Ohmsford deve compiere per conto de Re del Fiume Argento.\nSubito prende le parti del giovane sia perch\u00e9 gli crede sia perch\u00e9 lui e il suo popolo elfo hanno un debito di riconoscenza nei riguardi del padre di Jair, Wil Ohmsford che aiut\u00f2, circa venti anni prima, la giovane eletta Amberle alla ricerca del Fuoco di Sangue.\nSi offre volontario per accompagnare Jair formando insieme a Garet Jax, Slanter, Elb Foraker e Helt una compagnia che aiuter\u00e0 Jair nel viaggio verso la Sorgente del Cielo.\nLa sua abilit\u00e0 di arciere elfo unita alla capacit\u00e0 di usare la spada nei combattimenti aiutano la compagnia lungo il suo viaggio. \u00c8 un ragazzo sereno, allegro e spiritoso, e garantisce all'interno del gruppo buon umore anche nei momenti meno agevoli. Egli combatte senza paura per difendere la compagnia, rischiando pi\u00f9 volte la vita, fino a quando nel tentativo di difendere Elb Foraker, suo amico nano, una gamba gli viene rotta da un pulcioso gnomo e Elb viene ferito alla testa. I due valorosi amici si rendono conto che nelle loro condizioni sarebbero stati solo d'impiccio.\nL'amicizia che lega i due e l'antico rapporto di fratellanza tra Nani ed Elfi si suggella con la decisione di entrambi di proteggere la fuga del resto della compagnia, restando indietro per rallentare le orde di gnomi, sacrificando la loro vita; Jair si oppone, ma il senso del dovere e la promessa fatta di dare la vita affinch\u00e9 lui possa compiere la missione lo spingono via (a dire la verit\u00e0 \u00e8 Slanter che lo prende per un braccio e lo trascina via).\nI due straordinari amici saranno ricordati dal giovane Jair."}
{"id": "1519081", "revid": "123224643", "url": "https://it.wikipedia.org/wiki?curid=1519081", "title": "Fantaghir\u00f2 3", "text": "Fantaghir\u00f2 3 \u00e8 una miniserie televisiva di genere fantastico del 1993, diretta da Lamberto Bava.\n\u00c8 la terza miniserie che fa parte del franchise di Fantaghir\u00f2. \n\u00c8 stato trasmesso per la prima volta da Canale 5 in due parti da 100 minuti ciascuna, il 20 e il 21 dicembre 1993. \nPer molti anni, l'intera saga \u00e8 stata replicata durante il periodo natalizio.\nFra tutti i film della saga, \"Fantaghir\u00f2 3\" \u00e8 quello preferito sia da Bava che da Romoli, in quanto la storia prende una piega pi\u00f9 horror. \nTrama.\nTarabas, il pi\u00f9 potente e malvagio di tutti i maghi, scopre che secondo una profezia sar\u00e0 destinato ad essere sconfitto dall'innocenza di un giovane figlio di re. Per evitare che ci\u00f2 accada, ordina al suo esercito di catturare tutti i figli di re che non abbiano compiuto ancora dieci anni. I soldati assalgono il castello di Fantaghir\u00f2 per catturare i figli di Caterina e Carolina, ma Romualdo riesce ad allontanare le truppe nemiche dal castello, rimanendo per\u00f2 vittima di un incantesimo: viene tramutato in una statua di pietra che solo il potere di un bacio di Tarabas pu\u00f2 riportare alla vita.\nFantaghir\u00f2 decide di mettersi in cammino per trovare Tarabas e durante il suo viaggio arriva in un castello, assediato dalla truppe del malvagio stregone. Riesce a salvare la piccola Smeralda, figlia del re e della regina, e lancia una sfida a Tarabas. Egli, udite le parole di Fantaghir\u00f2, decide di uscire allo scoperto per incontrarla e la raggiunge nella foresta, senza rivelarle per\u00f2 la sua vera identit\u00e0. Nel frattempo, insieme a Fulmine e Saetta, Fantaghir\u00f2 riporta in vita la Strega Nera che, sotto ricatto, concede il suo aiuto alla donna. Il gruppo libera i bambini catturati da Tarabas, i quali erano stati rinchiusi in una casa di marzapane.\nGiunta nel regno di Tarabas, Fantaghir\u00f2 scopre che l'uomo conosciuto nel bosco \u00e8 in realt\u00e0 il potente stregone al quale deve strappare un bacio per riportare in vita Romualdo. Tarabas, che ormai \u00e8 innamorato di Fantaghir\u00f2, acconsente a baciarla a patto per\u00f2 che lei lo sposi e diventi principessa del suo regno delle tenebre. Per poter baciare la donna \u00e8 costretto a incatenarsi, a causa di una maledizione di sua madre, la strega Xellesia, che lo costringe a trasformarsi in un mostro ogni volta che bacia qualcuno che ama.\nIl bacio che Fantaghir\u00f2 d\u00e0 a Tarabas genera una spirale magica che Fantaghir\u00f2 affida alla Strega Nera con il compito di portarla al suo castello, poich\u00e9 lei ha promesso di sposare Tarabas. La cerimonia viene interrotta in tempo da Fulmine, il quale avverte Fantaghir\u00f2 che la Strega Nera l'ha tradita e che il potere del bacio di Tarabas sta quasi svanendo. Fantaghir\u00f2 riesce a convincere Tarabas a lasciarla andare per raggiungere la strega, ma gli promette di tornare a sposarlo quando Romualdo sar\u00e0 tornato in vita. Fantaghir\u00f2 raggiunge la strega, ma ormai il bacio ha perso ogni potere magico. Ritrovato Tarabas, vuole riprovare a baciarlo, ma il secondo bacio non avrebbe lo stesso effetto.\nTarabas per\u00f2 bacia sulla fronte Smeralda, generando una seconda spirale magica. Poi scioglie dalla promessa Fantaghir\u00f2 e la lascia libera, promettendo di non essere pi\u00f9 malvagio. La profezia si \u00e8 avverata: l'innocenza di una giovane figlia di re ha sconfitto il suo Regno del Male. Fantaghir\u00f2 torna al castello e riporta in vita Romualdo, e Smeralda viene accolta come una figlia.\nProduzione.\nL'idea di un terzo film sulla saga di \"Fantaghir\u00f2\" nacque dopo il successo di \"Fantaghir\u00f2 2\", la cui ultima puntata venne vista da oltre otto milioni di persone. Lamberto Bava spieg\u00f2 che, una volta deciso di produrre \"Fantaghir\u00f2 3\", bisognava tornare con qualcosa per cui ne valesse la pena, che fosse all'altezza delle precedenti pellicole. Alla sceneggiatura torn\u00f2 Gianni Romoli, mentre il budget stanziato fu di 6 miliardi di lire."}
{"id": "1519085", "revid": "339392", "url": "https://it.wikipedia.org/wiki?curid=1519085", "title": "Flit", "text": ""}
{"id": "1519087", "revid": "287204", "url": "https://it.wikipedia.org/wiki?curid=1519087", "title": "Tabel", "text": "Il tabel \u00e8 una miscela di spezie molto impiegata nella cucina araba, in particolare quella tunisina. \u00c8 composto da aglio secco macinato, peperoncino rosso secco, coriandolo e carvi, una spezie ricavata dai semi del \"carum carvi\", simile al cumino e molto diffusa nel Maghreb, soprattutto in Tunisia e in Libia. Il tabel viene impiegato in numerose ricette tunisine, ed \u00e8 fra le spezie pi\u00f9 usate in Tunisia per insaporire il cuscus."}
{"id": "1519090", "revid": "767487", "url": "https://it.wikipedia.org/wiki?curid=1519090", "title": "Rona de Jos", "text": "Rona de Jos (in ungherese \"Als\u00f3r\u00f3na\", in tedesco \"Unterrohnen\") \u00e8 un comune della Romania di 2.055 abitanti, ubicato nel distretto di Maramure\u0219, nella regione storica della Transilvania. \nL'esistenza di Rona de Jos \u00e8 attestata per la prima volta in un documento del 1360 con il quale veniva conferito il titolo nobiliare alla famiglia Tinavar."}
{"id": "1519091", "revid": "287204", "url": "https://it.wikipedia.org/wiki?curid=1519091", "title": "Iridaea cordata", "text": "L'Iridaea cordata \u00e8 un'alga rossa marina presente in Nord e Sud America, Australia, Nuova Zelanda e Antartide.\nCresce sui litorali medio-alti e le sue dimensioni possono variare dai 30\u00a0cm ai 2 m."}
{"id": "1519092", "revid": "1442080", "url": "https://it.wikipedia.org/wiki?curid=1519092", "title": "Phyllophora antarctica", "text": "La Phyllophora antarctica \u00e8 un'alga rossa marina presente in Antartide."}
{"id": "1519093", "revid": "23", "url": "https://it.wikipedia.org/wiki?curid=1519093", "title": "Rg team", "text": ""}
{"id": "1519094", "revid": "287204", "url": "https://it.wikipedia.org/wiki?curid=1519094", "title": "Asian Development Bank", "text": "L'Asian Development Bank (AsDB) \u00e8 una banca regionale istituita nel 1966 per promuovere lo sviluppo delle nazioni Asiatiche e dell'area del Pacifico, concedendo finanziamenti e consulenza tecnica. \nFinalit\u00e0.\nEssa \u00e8 una istituzione multilaterale con 67 stati membri, di cui 48 dagli stati della regione e altri 19 di altre regioni del mondo, per lo pi\u00f9 paesi ad elevato sviluppo. Il progetto della AsDB \u00e8 lo sviluppo dei paesi membri, la riduzione della povert\u00e0 ed il miglioramento delle condizioni economiche delle popolazioni.\nGli sforzi della AsDB sono tesi a migliorare il tenore di vita di 1,9 miliardi di persone che vivono con un reddito di meno di due dollari al giorno. Nonostante gli sforzi realizzati ed alcuni successi conseguiti, in questa zona vivono i due terzi dei poveri esistenti in tutto il mondo.\nLa banca \u00e8 stata costituita sulla falsariga della Banca Mondiale su iniziativa degli Stati Uniti, del Giappone e di alcuni paesi europei.\nIl 19 novembre 2002 le \u00e8 stato riconosciuto lo status di osservatore dell'Assemblea generale delle Nazioni Unite."}
{"id": "1519095", "revid": "38120", "url": "https://it.wikipedia.org/wiki?curid=1519095", "title": "Iridaea Cordata", "text": ""}
{"id": "1519096", "revid": "38120", "url": "https://it.wikipedia.org/wiki?curid=1519096", "title": "Phyllophora Antarctica", "text": ""}
{"id": "1519098", "revid": "729019", "url": "https://it.wikipedia.org/wiki?curid=1519098", "title": "Taklia", "text": "La taklia \u00e8 una miscela di spezie di origine mediorientale, apprezzata soprattutto nei paesi arabi; infatti \u00e8 tradizionale il suo uso durante il ramadan."}
{"id": "1519099", "revid": "23", "url": "https://it.wikipedia.org/wiki?curid=1519099", "title": "Team RG", "text": ""}
{"id": "1519100", "revid": "15756", "url": "https://it.wikipedia.org/wiki?curid=1519100", "title": "Essiccatoio per foraggio", "text": "L'essiccatoio per foraggio \u00e8 una costruzione realizzata in legno strutturale o in pietre e legno, utilizzata per asciugare con rapidit\u00e0 il foraggio appena tagliato tenendolo protetto dall'ambiente umido circostante.\nDislocazione.\nGli essiccatoi per foraggio si possono trovare nella parte meridionale dell'Austria, dove assumono il nome di \"\"harpfe\", \"k\u00f6se\" o \"hilge\" e nella regione nord orientale dell'Italia (in provincia di Bolzano, dove sono chiamati \"harpfe\", nel tarvisiano, nell'ampezzano, dove assumono il nome di \"arfa\" e nelle Valli del Natisone, dove sono chiamati \"ostruka\", \"kazuc\" o \"kozolec\"). La maggior parte delle costruzioni sono per\u00f2 ubicate sul territorio della Slovenia, dove fanno parte integrante del panorama agreste ed assumono notevole importanza nell'ambito della cultura rurale locale. Non sono presenti solo nell'estrema parte orientale della repubblica e sul litorale carsico, dove le raffiche di bora rendono problematica la stabilit\u00e0 della struttura, A seconda della forma che presentano, vengono ivi chiamati \"kozolec\", \"kazuc\" o \"toplar\". Alcune tracce sono state rinvenute anche in Svizzera, dove sono denominati \"histen\"\".\nEvoluzione.\nLo scopo dell'essiccatoio \u00e8 quello di ottenere una sollecita asciugatura delle erbe e di altri prodotti agricoli quali cereali, agli, cipolle, in zone prevalentemente montane e molto piovose. La struttura deve quindi provvedere a riparare il materiale da seccare tenendolo sollevato dal terreno umido e proteggendolo dalle precipitazioni meteoriche. Nelle realizzazioni pi\u00f9 avanzate, l'essiccatoio assume anche la funzione secondaria di deposito e custodia delle attrezzature agricole.\nOrigine.\nLa forma iniziale dell'essiccatoio consisteva in un semplice tronco infisso saldamente nel terreno, sui cui rami veniva stesa ad asciugare l'erba. Successivamente si \u00e8 provveduto ad utilizzare un palo sul quale venivano fissati, nei fori realizzati a diversi livelli ed opportunamente sfalsati, dei pioli in legno che sostenevano il foraggio appena tagliato. Con il tempo, la realizzazione diventava sempre pi\u00f9 complessa ed efficiente prevedendo l'impiego di rastrelliere, tettucci e l'utilizzo anche di materiali diversi dal legno.\nArfa.\nL\"'arfa\" \u00e8 una costruzione che si pu\u00f2 ammirare in provincia di Bolzano (in special modo nei pressi di Sesto e nella val Pusteria - qui chiamata \"Harpfe\"), sui monti dell'ampezzano e nei prati di Tarvisio, nelle prossimit\u00e0 dei campi utilizzati per la produzione dei foraggi.In Ampezzo la struttura di base, tutta in legno, \u00e8 formata da due colonne verticali (chiamate \"arfis\"), da un certo numero di travi orizzontali (chiamate \"perties\") che formano la rastrelliera su cui viene posto il foraggio o il grano da asciugare e da due listelli di base per dare stabilit\u00e0 alla struttura (sono chiamati i \"sorei\"). Per aumentare la stabilit\u00e0 e la ricettivit\u00e0 dell'impianto, alcune costruzioni hanno due o pi\u00f9 strutture parallele unite saldamente tra di loro. Per evitare che il foraggio steso sulle rastrelliere venga bagnato dall'acqua piovana, alcune \"arfe\" sono dotate di un tettuccio realizzato in paglia, lamiere o tegole. In alcune strutture multiple, la zona compresa tra le rastrelliere viene utilizzata per la posa delle attrezzature usate nel lavoro agricolo.Nei tempi passati, ogni casa contadina aveva nei suoi terreni un'arfa, posta solitamente nel punto pi\u00f9 ventoso. Nel caso ci fossero pi\u00f9 nuclei famigliari nella casa, le arfe potevano essere due o del tipo doppio.\nKozolec.\nNell'area etnica slovena le strutture si sono ulteriormente evolute con la realizzazione di fabbricati complessi e notevolmente ampi chiamati \"kozolec\". In Slovenia queste costruzioni sono realizzate totalmente in legno e sono artisticamente rifinite, tanto da essere considerate dei veri monumenti nazionali.In Italia, nella Slavia friulana, sono disseminati nel comune di Savogna (nelle frazioni di Jeronizza, Masseris, Dus, Iellina, Tercimonte e Gabrovizza), nel comune di Grimacco (a Topol\u00f2, Seuza, Brida Superiore ed Inferiore, Canalaz e Plataz) e nel comune di Drenchia (a Oznebrida e Cras); qualche raro esemplare \u00e8 visibile anche nel comune di San Leonardo. I \"kozolci\" sono dei veri e propri monumenti di perfezione legati alla semplicit\u00e0 ed alla praticit\u00e0 del mondo contadino.Sono costituiti da quattro o sei robusti pilastri realizzati con pietre squadrate che formano la struttura portante dell'edificio, da un solaio in legno che divide verticalmente lo spazio adibito ad essiccatoio da quello, inferiore, usato per il deposito degli arnesi e delle apparecchiature di lavoro, da un tetto con travi in legno e copertura in paglia, lamiera o laterizi ed infine dalle rastrelliere/essiccatoi formate da aste orizzontali in legno che delimitano le facciate perimetrali della costruzione.\nProspettive future.\nLa mancata utilizzazione delle arfe e dei kozolci, a causa dell'abbandono della campagna da parte delle nuove generazioni dei residenti, sta determinando un sempre pi\u00f9 visibile deterioramento delle strutture e, se non si interverr\u00e0 con sollecite opere di restauro, queste caratteristiche costruzioni potrebbero presto sparire dal panorama rurale. In provincia di Bolzano, con la fondazione \"Stiftung Harpfe\", \u00e8 nata nel 2010 un'iniziativa culturale che tende a valorizzare il patrimonio culturale delle \"Harpfen\" locali, anche attraverso la pubblicazione della rivista omonima."}
{"id": "1519101", "revid": "1543377", "url": "https://it.wikipedia.org/wiki?curid=1519101", "title": "Sindrome di Beh\u00e7et", "text": "La sindrome di Beh\u00e7et (pronuncia turca: ) \u00e8 una malattia rara di origine autoimmune. Prende il nome dal dermatologo turco Hulusi Beh\u00e7et, che per primo descrisse nel 1937 i tre principali sintomi che la contraddistinguono (ricorrenti afte orali e genitali oltre a uveite).\nSi tratta di un disordine infiammatorio multisistemico recidivante caratterizzato da afte orali, genitali, uveite, tromboflebite e che frequentemente coinvolge le articolazioni, la cute, il sistema nervoso centrale e il tratto gastrointestinale. La sua eziologia \u00e8 sconosciuta, bench\u00e9 alcuni studi scientifici abbiano ipotizzato un'associazione genetica con l'antigene HLA-B51 (e con l'HLA-B57 limitatamente alla popolazione caucasica).\n\u00c8 una malattia cronica che colpisce prevalentemente tra i 20 e i 30 anni; in Italia l'incidenza \u00e8 di 2,4 casi ogni milione di abitanti e la prevalenza di 3,8/. Dal punto di vista anatomopatologico si osservano lesioni importanti, anche se non specifiche, a carico dei piccoli vasi: le pareti di questi ultimi risultano infiltrate da cellule linfomonocitarie talora con aree di necrosi fibrinoide. Si possono verificare anche trombosi venose e meno frequentemente arteriose.\nStoria.\nLa malattia prende il nome da Hulusi Beh\u00e7et (1889-1948), un dermatologo e scienziato turco che nel 1924 per primo riconobbe la condizione in uno dei suoi pazienti e che nel 1936 pubblic\u00f2 i dati della sua scoperta sul \"Journal of Skin and Venereal Diseases\". La denominazione \u00abmalattia di Beh\u00e7et\u00bb \u00e8 stata formalmente adottata al Congresso Internazionale di Dermatologia svoltosi a Ginevra nel settembre 1947.\nTuttavia, secondo alcuni autori \u00e8 possibile che i sintomi di questa condizione fossero gi\u00e0 stati descritti da Ippocrate di Coo nel V secolo a.C., nel suo \"Epidemion\" (libro 3, caso 7). Julius Hirschberg (1843-1925), nel suo testo di storia della oftalmologia risalente al 1899, riporta una citazione da Ippocrate e ammette di non essere riuscito a identificare la condizione che viene cos\u00ec descritta: \nAltri utilizzano la locuzione \u00absindrome di Adamantiades\u00bb o \u00absindrome di Adamandiades-Beh\u00e7et\u00bb, riconoscendo il lavoro svolto dallo studioso greco Benediktos Adamantiades. Tuttavia, in base allo standard ICD-10 dell'Organizzazione Mondiale della Sanit\u00e0, la terminologia corretta \u00e8 \u00absindrome di Beh\u00e7et\u00bb.\nFra il 1991 e 1998, alcuni ricercatori medici arabi e sauditi diedero un contributo importante alla descrizione della \u00absindrome di neuro-Beh\u00e7et\u00bb, un coinvolgimento neurologico nella malattia di Beh\u00e7et, considerata una delle manifestazioni pi\u00f9 devastanti della condizione.\nEpidemiologia.\nLa sindrome di Beh\u00e7et \u00e8 rara negli Stati Uniti e in Europa ma \u00e8 comune in Medio Oriente, il che suggerirebbe una possibile causa endemica presente nelle aree tropicali. Nella Turchia occidentale e meridionale la prevalenza \u00e8 di 20-420 casi ogni abitanti, nei territori degli altri paesi medio-orientali questi valori scendono a 2,1-19,5, mentre in Europa meridionale e del nord sono rispettivamente del 1,5-15,9 e 0,3-4,9. L'incidenza nel Nord Italia \u00e8 in linea con quella dei paesi nordeuropei.\nSi stima che circa 15- cittadini statunitensi abbiano ricevuto la diagnosi di questa malattia. In uno studio del 2009 \u00e8 stata messa in evidenza una incidenza, negli Stati Uniti d'America, pari a circa 0,38 casi per persone;\nnel Regno Unito si stimano 0,6 casi ogni persone. \nA livello globale, i maschi sono colpiti pi\u00f9 frequentemente delle femmine, ma vi sono aree geografiche in cui questa prevalenza non si verifica.\nTale condizione non \u00e8 associata con i tumori e non vi sono certezze circa la correlazione con i vari tipi di tessuti, anche se a tal proposito le ricerche continuano. Inoltre essa non segue il modello usuale delle malattie autoimmuni. Tuttavia, uno studio ha rivelato una possibile correlazione con le allergie alimentari, in particolare per i prodotti lattiero-caseari.\nI risultati di uno studio epidemiologico hanno mostrato come il 56% dei pazienti con malattia di Beh\u00e7et abbia sviluppato coinvolgimento oculare a un'et\u00e0 media di 30 anni: ci\u00f2 ha rappresentato la prima manifestazione della sindrome nell'8,6% dei pazienti.\nUn interessamento che si estende anche al nervo ottico \u00e8 stato raramente segnalato. Tra i pazienti che hanno accusato problemi oculari, nel 17,9% dei casi \u00e8 stata identificata una atrofia ottica, nel 9% una emorragia retinica, nel 13,3% un edema maculare mentre nel 5,8% una occlusione di un ramo di una vena retinica. L'atrofia ottica \u00e8 stata individuata come la causa pi\u00f9 importante di disabilit\u00e0 visiva ed \u00e8 stata riscontrata nel 54% dei pazienti con malattia oculare di Beh\u00e7et e deficit visivo permanente.\nIl decorso della malattia \u00e8 pi\u00f9 grave nei pazienti con un'et\u00e0 precoce di insorgenza e che presentano coinvolgimento gastrointestinale.\nFisiopatologia.\nSebbene la causa della sindrome di Beh\u00e7et non sia ancora ben definita, si ritiene che essa sia una malattia autoimmune, i cui fattori scatenanti possono essere di natura genetica, infettiva o immunitaria.\nGenetica.\nLa malattia di Beh\u00e7et \u00e8 certamente un disturbo sporadico, tuttavia \u00e8 noto da tempo e probabilmente \u00e8 causata da una mutazione del gene che contiene la proteina LACC1.\nLa prevalenza della sindrome \u00e8 maggiore nelle zone circostanti l'antica rotta commerciale della seta in Medio Oriente: per questo motivo alcuni studiosi si riferiscono a essa come alla \u00abmalattia della via della seta\u00bb. Questo fatto potrebbe far pensare a un'eziologia genetica, malgrado la sindrome non colpisca esclusivamente individui provenienti da tale area geografica.\nMolti studi sierologici hanno mostrato una correlazione fra la malattia e l'antigene HLA-B51. La presenza dell'HLA-B51 \u00e8 pi\u00f9 frequente nella popolazione del Medio Oriente: i soggetti con antigene HLA-B51 sono in maggioranza maschi e tendono a manifestare una pi\u00f9 alta prevalenza di ulcere genitali, oculari e, in generale, di sintomi cutanei; al contrario il coinvolgimento gastrointestinale si verifica meno frequentemente. In ogni caso l'antigene HLA-B51 non ha mostrato di influenzare la gravit\u00e0 della sintomatologia.\nEsposizione alle infezioni.\nL'esposizione a un agente infettivo pu\u00f2 essere la causa scatenante di una risposta immunitaria cross-reattiva. Dal momento che la presenza ricorrente di ulcere orali costituisce un criterio fondamentale per la diagnosi della malattia, sono stati presi in esame i patogeni che vivono nella cavit\u00e0 orale, come il virus \"herpes simplex\" (HSV) e le specie batteriche \"Streptococcus\", \"Staphylococcus\" ed \"Escherichia coli\".\nMolti studiosi si sono concentrati su un possibile coinvolgimento delle proteine umane da shock termico (\"heat shock proteins\", o HSP, ovvero degli antigeni unici dotati di potente capacit\u00e0 immunostimolatrice), e in particolare su HSP-60 e HSP-65. \u00c8 stato dimostrato che alcuni peptidi derivati da HSP-60 sono in grado di indurre una significativa proliferazione delle cellule T negli individui affetti dalla sindrome di Beh\u00e7et.\nHSP-65 \u00e8 stato ritrovato in alte concentrazioni in pazienti che presentano ulcere orali e lesioni cutanee attive. Questo antigene \u00e8 stato individuato come un efficace stimolatore della produzione di anticorpi che presentano reattivit\u00e0 crociata con alcune specie di streptococchi normalmente presenti nel cavo orale.\nSistema immunitario.\nLa sindrome di Beh\u00e7et presenta un coinvolgimento di molteplici organi: attraverso uno studio al microscopio si possono osservare delle infiltrazioni di cellule T e neutrofili nei tessuti colpiti.\nLe analisi del sangue dei pazienti affetti dalla condizione mostrano una risposta predominante di linfociti T helper, sia CD4+ sia CD8+, con le corrispondenti elevazioni dei livelli di citochine (interleuchine e interferone-gamma).\nCome detto, le lesioni caratteristiche della sindrome di Beh\u00e7et vedono una forte attivit\u00e0 e presenza delle cellule neutrofile. Ci\u00f2 ha portato molti studi a indirizzarsi in tal senso; tuttavia, al 2013 non sono state ancora formulate teorie valide che caratterizzino il loro ruolo e i risultati si sono rivelati spesso contraddittori. Si ritiene, comunque, che il rilascio di citochine possa mettere i neutrofili in uno stato di \u00abpre-eccitazione statico\u00bb, grazie a un meccanismo non ancora ben determinato. Da questo stato i neutrofili possono essere poi innescati e portati in una condizione di iperattivit\u00e0 a seguito di stimoli ambientali; ci\u00f2 avviene, nei pazienti affetti dalla malattia, a una soglia inferiore rispetto agli individui che non ne soffrono.\nSegni e sintomi.\nLa malattia di Beh\u00e7et \u00e8 una patologia autoimmune, infiammatoria, sistemica, dalle cause ancora sconosciute, che coinvolge i vasi sanguigni (sia capillari, sia vene e arterie). \nI sintomi della malattia variano a seconda del distretto interessato, ma per formulare la diagnosi \u00e8 necessaria una triade di sintomi osservati dal paziente o dal medico per pi\u00f9 volte in un anno:\nLa malattia di Beh\u00e7et \u00e8 una patologia cronica e con il tempo pu\u00f2 colpire qualunque organo. Numerosi sintomi \u00abminori\u00bb, nel senso che hanno una frequenza inferiore, possono apparire in un momento o in un altro.\nSistema muscolo-scheletrico.\nLe artralgie infiammatorie, cio\u00e8 i dolori alle articolazioni, sono una manifestazione molto comune, la terza in ordine di frequenza dopo l'interessamento mucocutaneo e le lesioni oculari: i disturbi articolari infatti possono colpire fino a oltre l'80% dei soggetti con sindrome di Beh\u00e7et. Questi dolori sono spesso migranti e interessano principalmente le grandi articolazioni degli arti inferiori. Meno comunemente possono presentarsi anche manifestazioni di tipo artritico: secondo uno studio, l'oligoartrite ricorre nel 7,5% dei casi, la frequenza della monoartrite risulta leggermente inferiore (6,5%), mentre la poliartrite si manifesta nel 5% dei soggetti. Le articolazioni pi\u00f9 colpite sono le ginocchia, le anche, i gomiti e i polsi.\nIn un discreto numero di pazienti \u00e8 possibile osservare un coinvolgimento dello scheletro assiale e il verificarsi di sacroileite (circa il 6-8%) e spondilite anchilosante (5% circa).\nSolitamente la patologia non produce nell'osso o nelle cartilagini danni permanenti: normalmente l'infiammazione resta circoscritta al collagene o al tessuto sotteso alle articolazioni. Forme insolite di interessamento del sistema muscolo-scheletrico includono l'artrite che si associa a malformazioni e/o a profonde alterazioni articolari, la pseudogotta, la rottura di cisti poplitea (con una clinica che imita un episodio di trombosi venosa profonda) e la miosite.\nOvviamente l'artrite e le altre manifestazioni muscolo-scheletriche nei pazienti affetti da malattia di Beh\u00e7et influenzano notevolmente il livello del dolore percepito e la qualit\u00e0 di vita.\nSistema gastrointestinale.\nIl coinvolgimento dell'apparato gastrointestinale \u00e8 comune ed \u00e8 caratterizzato da dolore addominale, flatulenza, diarrea e costipazione; spesso si ritrova anche muco o sangue nelle feci. Talvolta \u00e8 possibile reperire lesioni a carico della mucosa ano-rettale: in una fase iniziale si manifestano ulcere localizzate e molto dolorose, che possono poi estendersi a interessare la mucosa dell'ampolla rettale e quindi del colon. Queste ulcere talvolta evolvono fino a formare delle vere e proprie fistole. \nQuando viene eseguita una colectomia e si procede ad analizzare il reperto anatomico, queste lesioni della mucosa appaiono, in genere, come ampie ulcerazioni spesso ad andamento longitudinale, associate a fessurazioni e vere e proprie afte. Le lesioni di solito si verificano all'interno di un contesto di mucosa normale o, al pi\u00f9, di infiammazione focale. La regola \u00e8 riscontrare una associata vasculite linfocitaria che coinvolge le vene della sottomucosa.\nNon \u00e8 raro che, in assenza di altre localizzazioni o criteri di malattia, queste lesioni possano essere scambiate per manifestazioni proprie di una malattia infiammatoria intestinale cronica, come ad esempio la colite di Crohn. In ogni caso sono stati elaborati alcuni criteri endoscopici per differenziare i due diversi tipi di lesioni.\nRene, vie urinarie e annessi genitourinari.\n\u00c8 stato rilevato che una lieve insufficienza renale si pu\u00f2 presentare in una frazione variabile fra lo 0% e il 55% dei casi di sindrome di Beh\u00e7et; il sesso maschile rappresenta un fattore di rischio per questa manifestazione clinica. Generalmente la condizione \u00e8 asintomatica con rari casi di gravi coinvolgimenti renali; le cause pi\u00f9 frequenti dell'insufficienza renale sono l'amiloidosi e la glomerulonefrite. Una diagnosi precoce pu\u00f2 essere formulata grazie all'analisi delle urine, oltre alla misurazione della creatinina sierica e dei livelli di azoto ureico nel sangue.\nOccasionalmente pu\u00f2 presentarsi anche dolore e gonfiore a livello dei testicoli (epididimite) o dell'uretra (uretrite) o della prostata (prostatite).\nSistema cardiovascolare.\nL'infiammazione dei vasi pu\u00f2 indebolire le pareti dei vasi stessi e provocare quindi un aneurisma. Nonostante si tratti di una complicanza rara, \u00e8 comunque pericolosa. Queste manifestazioni vascolari sono dei buoni predittori di morbilit\u00e0 e mortalit\u00e0 dei pazienti con malattia di Beh\u00e7et. \nIl coinvolgimento dei grossi vasi rappresenta una manifestazione comune della sindrome. Questi pazienti presentano comunemente flebiti ricorrenti, in genere a carico delle vene di maggiore diametro (ad esempio la vena cava superiore e inferiore, oppure le vene epatiche) cos\u00ec come delle vene cerebrali. \nQuando sono coinvolti i vasi arteriosi, generalmente la manifestazione di sofferenza \u00e8 rappresentata dalla formazione di aneurismi o di pseudoaneurismi: con grande frequenza \u00e8 possibile osservare l'interessamento dell'aorta ascendente (che spesso conduce a insufficienza aortica), aneurismi dell'aorta discendente, aneurismi dell'arteria polmonare, pseudoaneurismi dell'arco aortico, aneurismi dell'aorta toracica e addominale.\nLe complicanze vasali e arteriose rappresentano inoltre problemi di difficile soluzione chirurgica, in quanto ogni intervento invasivo sul sistema arterioso pu\u00f2 condurre allo sviluppo di pseudoaneurismi, in considerazione della debolezza intrinseca delle pareti dei vasi.\nLe manifestazioni cardiologiche rappresentano eventi assolutamente non comuni in corso di malattia di Beh\u00e7et ricorrendo in percentuale variabile, secondo diversi studi epidemiologici, fra il 7% e il 30% dei pazienti. Le principali manifestazioni sono rappresentate da pericarditi, endocarditi, miocarditi, fibrosi endomiocardica, vasculite delle arterie coronariche, trombosi intracardiaca, aneurisma del seno di Valsalva, disfunzioni delle valvole cardiache e disturbi del sistema di conduzione.\nSistema nervoso centrale.\nNei casi avanzati della sindrome di Beh\u00e7et pu\u00f2 presentarsi un coinvolgimento a livello del sistema nervoso centrale, che rappresenta una delle manifestazioni pi\u00f9 devastanti della malattia. Secondo alcuni studi, l'interessamento neurologico pu\u00f2 interessare da poco pi\u00f9 del 5% fino al 50% dei pazienti. Possono verificarsi lesioni parenchimatose (ad esempio le meningoencefaliti, che contraddistinguono il cosiddetto quadro \u00abneuro-Beh\u00e7et\u00bb) e lesioni non parenchimatose (tipicamente le trombosi delle vene cerebrali e gli aneurismi delle arterie, che identificano il caso \u00abvasculo-Beh\u00e7et\u00bb).\nNella maggior parte dei pazienti la malattia sembra comunque caratterizzarsi per l'interessamento infiammatorio-vascolare del sistema nervoso centrale (SNC), con interessamento parenchimale focale o multifocale, il quale tendenzialmente comporta l'insorgenza di una sindrome subacuta del tronco cerebrale e di emiparesi. Frequente \u00e8 pure la comparsa di ipertensione endocranica (neuro-Beh\u00e7et extrassiale).\nForti mal di testa sono sintomi sempre riscontrabili nella sindrome di Beh\u00e7et, ma solo in pochi casi \u00e8 sinonimo di interessamento cerebrale. Mal di testa particolarmente severi dovrebbero essere valutati con attenzione da un neurologo. Le trombosi nel cervello non sono comuni, ma comunque possibili, cos\u00ec come l'infiammazione delle meningi (la meningoencefalite). Questi processi infiammatori possono essere diagnosticati grazie a una risonanza magnetica che mostra immagini dell'organo e del suo sistema vascolare.\nCute, mucose e annessi cutanei.\nLe manifestazioni muco-cutanee della malattia sono estremamente comuni.\nA livello cutaneo, la malattia pu\u00f2 provocare lesioni simili a quelle proprie dell'eritema nodoso, follicolite e pseudo follicolite, lesioni simil acneiche in et\u00e0 adulta e altre che imitano quelle proprie del pioderma gangrenoso.\nLa vasculite a livello cutaneo pu\u00f2 essere evidenziata dal fenomeno spontaneo della patergia (per punture di insetti o iniezioni). Il fenomeno pu\u00f2 anche essere svelato e provocato dal medico tramite la somministrazione sottocutanea di una minima quantit\u00e0 di soluzione fisiologica: si tratta del test della patergia, un test non specifico di iper-reattivit\u00e0 cutanea verso i minimi traumi, che a distanza di 24-48 ore dall'inoculazione intradermica di soluzione fisiologica comporta, nella sede di iniezione, la formazione di una papula arrossata, una vescicola o una pustola di diametro superiore ai 5\u00a0mm.\nManifestazioni oculari.\nLe manifestazioni oculari nel corso della malattia sono estremamente comuni: le malattie infiammatorie dell'occhio possono svilupparsi precocemente nel corso della sindrome e portare alla perdita permanente della vista nel 20% dei casi. Il coinvolgimento oculare pu\u00f2 verificarsi sotto forma di uveite posteriore, uveite anteriore o vasculite occlusiva retinica. I soggetti affetti da uveite anteriore si caratterizzano per la presenza di dolore e arrossamento oculare, ipopion sterile e riduzione dell'acuit\u00e0 visiva. Coloro che vengono colpiti da uveite posteriore presentano piuttosto una diminuzione dell'acuit\u00e0 visiva e corpi galleggianti nel campo visivo, ma il disturbo in genere \u00e8 indolore. Una rara forma di coinvolgimento oculare in questa sindrome \u00e8 data dalla vasculite retinica che si presenta con diminuzione indolore dell'acuit\u00e0 visiva e con la possibilit\u00e0 di presenza di corpi galleggianti o altri difetti del campo visivo.\nAltre manifestazioni.\nMolto spesso sono presenti febbre alta intermittente all'esordio della malattia e febbricola serale nella fase cronica, cos\u00ec come una stanchezza marcatissima fin dal mattino (astenia). Studi clinici relazionano la riacutizzazione della malattia di Behcet, cos\u00ec come di tutte le malattie autoimmuni, con la presenza di fattori stressanti siano essi fisici o psicologici.\nLe terapie necessarie (immunosoppressori, farmaci biologici) spesso rendono i pazienti pi\u00f9 soggetti a stati influenzali o simil-influenzali.\nDiagnosi.\nLa sindrome di Beh\u00e7et non \u00e8 diagnosticabile n\u00e9 da sintomi patognomici (cio\u00e8 manifestazioni associate univocamente alla malattia), n\u00e9 da esami di laboratorio. Per effettuare la diagnosi si procede dunque seguendo i criteri proposti nel 1990 dall'\"International Study Group for Beh\u00e7et's disease\".\nAffinch\u00e9 si possa formulare una diagnosi di sindrome di Beh\u00e7et, i pazienti devono presentare \u2013 in assenza di altri quadri clinici che giustifichino questi sintomi \u2013 un'ulcerazione orale ricorrente (aftosa o erpetiforme) osservata dal medico o dal paziente almeno tre volte in un periodo di 12 mesi con l'aggiunta di almeno due o pi\u00f9 di questi criteri:\nLa positivit\u00e0 dell'antigene B5-51 ha valore soltanto per confermare la diagnosi in caso si manifestino soltanto due dei tre sintomi necessari.\nLa diagnosi precoce di queste forme \u00e8 fondamentale per avviare la terapia idonea, che conduce spesso alla risoluzione della sintomatologia.\nDiagnosi differenziale.\nTra le varie diagnosi differenziali per la sindrome di Beh\u00e7et figurano: amiloidosi, sindrome da anticorpi antifosfolipidi, malattie infiammatorie croniche intestinali, sindromi paraneoplastiche, poliarterite nodosa, lupus eritematoso sistemico.\nInoltre molte manifestazioni della malattia possono risultare simili a sindromi associate all'antigene HLA-B27 (come spondilite anchilosante, artrite psoriasica, artrite reattiva), agli stati di trombofilia, alle condizioni di malnutrizione, alla sarcoidosi e alle infezioni batteriche. Le ulcerazioni alla bocca possono essere associate anche con la malattia di Crohn, la dermatite bollosa, con l'HIV o con il deficit di vitamine. Ricorrenti uveiti possono presentarsi anche nella malattia di Crohn, nella sarcoidosi e nella sindrome di Vogt-Koyanagi-Harada. Le lesioni arteriose mimano gli effetti della poliarterite e della arterite di Takayasu.\nTrattamento.\nIl trattamento ha lo scopo di alleviare i sintomi, riducendo l'infiammazione e controllando il sistema immunitario. Una terapia basata sulla somministrazione di alte dosi di corticosteroidi (1\u00a0mg/kg/die di prednisone orale) trova indicazione nelle manifestazioni pi\u00f9 gravi della malattia. La terapia con inibitori del TNF-alfa, come l'infliximab, ha mostrato risultati promettenti nel trattamento dell'uveite associata con la malattia. Un altro farmaco anti TNF-alfa, l'etanercept, pu\u00f2 essere utile nei pazienti con sintomi prevalentemente cutanei e delle mucose.\nL'Interferone alfa-2a pu\u00f2 rappresentare un efficace trattamento alternativo, in particolare per le ulcere genitali e orali e per le lesioni oculari. L'azatioprina, quando usata in combinazione con interferone alfa-2b presenta anch'essa risultati soddisfacenti, mentre la colchicina pu\u00f2 essere utile per il trattamento di alcuni ulcere genitali, dell'eritema nodoso e dell'artrite.\nAnche il talidomide \u00e8 stato utilizzato per il suo effetto immuno-modificante. Il dapsone e il rebamipide, in studi su piccola scala, hanno mostrato risultati positivi per le lesioni mucocutanee.\nData la sua rarit\u00e0, al 2013 non \u00e8 stato ancora definito un trattamento ottimale per la neuropatia ottica acuta nella malattia di Beh\u00e7et. L'identificazione e il trattamento precoce \u00e8 tuttavia essenziale. \u00c8 stata riportata una risposta alla ciclosporina, alla triamcinolone perioculare e al metilprednisolone IV seguiti da prednisone orale, tuttavia si \u00e8 segnalata pure la possibilit\u00e0 di ricadute che possono portare alla perdita visiva irreversibile anche durante la cura. Gli immunosoppressori, come l'interferone alfa e gli inibitori del TNF-alfa possono migliorare ma non invertire completamente i sintomi oculari della Beh\u00e7et, che potrebbe anche evolvere nel tempo malgrado il trattamento. Quando i sintomi sono limitati alla porzione anteriore dell'occhio, la prognosi \u00e8 migliore; un coinvolgimento della porzione posteriore, e in particolare del nervo ottico, sono invece degli indicatori prognostici negativi. L'atrofia secondaria del nervo ottico \u00e8 spesso irreversibile: una puntura lombare o il trattamento chirurgico possono essere richiesti per evitare l'atrofia ottica nei casi di ipertensione endocranica refrattaria al trattamento con immunomodulatori e steroidi.\nLa somministrazione di immunoglobuline endovena potrebbe essere un trattamento valido per i casi pi\u00f9 gravi o complicati.\nPrognosi.\nLa prognosi per la sindrome di Beh\u00e7et \u00e8 correlata al sito di manifestazione e alla gravit\u00e0 del suo coinvolgimento. Tuttavia, la condizione aumenta significativamente la morbilit\u00e0 e la mortalit\u00e0 di chi ne soffre. In generale \u00e8 possibile affermare che la malattia si manifesta in modo meno grave nel sesso femminile, e ci\u00f2 sembra vero per ogni tipo di manifestazione clinica della sindrome. A titolo d'esempio, in uno studio del 2003 condotto su 387 pazienti (di cui 262 maschi e 125 femmine), nessuna donna colpita dalla malattia presentava aneurismi arteriosi.\nPer evitare le manifestazioni della malattia, i pazienti possono necessitare dell'assunzione a vita di farmaci immunosoppressori, utilizzando comunque la dose pi\u00f9 bassa possibile per evitare i loro gravi effetti collaterali.\nTra le complicanze pi\u00f9 frequenti vi \u00e8 la possibilit\u00e0 di incorrere in aneurismi, in eventi trombotici e vasculiti con conseguenti eventi ischemici distali, perdita della vista in seguito a uveite anteriore e posteriore, coinvolgimento neurologico. Secondo alcuni studi la causa principale di mortalit\u00e0 \u00e8 la malattia dei grandi vasi, soprattutto l'emorragia dovuta alla rottura di aneurismi coronarici o dell'arteria polmonare, evento, quest'ultimo, registrato quasi esclusivamente tra i pazienti maschi. Altri studi mettono invece in evidenza l'elevata mortalit\u00e0 correlata al coinvolgimento neurologico.\nNon risultano, al 2013, molte analisi che abbiano prodotto dati inerenti al \"follow-up\" del paziente. Uno studio effettuato in Giappone, su pazienti a un anno dalla diagnosi, ha mostrato come il 31,7% avesse riportato un peggioramento della propria condizione clinica e lo 0,9% fosse deceduto.\nIn base a una ricerca del 2010 effettuata su 817 pazienti affetti dalla sindrome, 41 di essi (5%) erano deceduti dopo un \"follow-up\" di 7,7 anni; a 1 e 5 anni il tasso di mortalit\u00e0 era stato dell'1,2% e 3,3% rispettivamente, mentre l'et\u00e0 media dei decessi era stata di 34,6 anni con 11,5 anni di deviazione standard. Il 95,1% di loro era di sesso maschile. In quanto alle principali cause di morte, per il 43,9% erano legate a patologie dei vasi (aneurisma arterioso, in particolare delle arterie polmonari, e sindrome di Budd-Chiari), per il 14,6% le cause sono state il cancro e le malattie ematologiche maligne, infine per il 12,2% erano stati fatali il coinvolgimento del sistema nervoso centrale e la sepsi."}
{"id": "1519102", "revid": "1543377", "url": "https://it.wikipedia.org/wiki?curid=1519102", "title": "Vespa velutina", "text": "Il calabrone asiatico (Vespa velutina ), detto anche calabrone dalle zampe gialle, \u00e8 un imenottero della famiglia Vespidae, originario del sud-est asiatico.\nDistribuzione e habitat.\nOriginario del sud-est asiatico, \u00e8 ampiamente diffuso in questa zona (India, Indocina, Cina e Giava).\nNegli anni recenti, la prima registrazione risale al 2005, la sottospecie \"nigrithorax\" \u00e8 stata accidentalmente introdotta nella zona meridionale della Francia. Da li si \u00e8 diffusa in Spagna, Portogallo, Belgio e Italia.\nDato che la regina in rari casi pu\u00f2 avvicinarsi alle dimensioni di 35 mm, talvolta la presenza della Velutina in Europa viene erroneamente segnalata come \"Vespa mandarinia\", ben pi\u00f9 aggressiva, cosa che per\u00f2 non pare trovare riscontri documentati. La confusione viene accresciuta dalla definizione stessa di calabrone asiatico, che riporta all'area di origine in comune con \"V. mandarinia\".\nDescrizione.\nLa sottospecie \"V.v. nigrithorax\" \u00e8 lunga mediamente 30\u00a0mm ed \u00e8 riconoscibile per il corpo scuro e la linea gialla che taglia il suo addome, al cui interno \u00e8 presente un triangolino nero. Morfologicamente simile al comune calabrone europeo (\"Vespa crabro\"), se ne differenzia per le dimensioni minori, e soprattutto per il colore (l'europeo infatti presenta una colorazione pi\u00f9 chiara e alcuni tratti rossi).\nPredazione.\nCome i comuni vespidi diffusi in Europa \u00e8 dotata di un pungiglione e presenta un comportamento discretamente aggressivo nei confronti dell'uomo. Secondo gli entomologi la sua pericolosit\u00e0, per gli uomini e i mammiferi in genere, e anche l'aggressivit\u00e0 va paragonata a quella delle altre vespe europee. In particolare la Velutina non pu\u00f2 considerarsi pi\u00f9 pericolosa della vespa crabro che in virt\u00f9 della maggior mole ha semmai pi\u00f9 veleno. \u00c8 sempre la confusione con la Mandarinia a creare le maggiori dicerie in tal senso.\nMaggiore \u00e8 invece la sua pericolosit\u00e0 per le api, suo alimento preferito, soprattutto per quanto riguarda le specie europee. Pur abilissimo predatore di api anche nel suo territorio di origine, \u00e8 in Europa che questo imenottero riesce a minare seriamente l'esistenza delle comunit\u00e0 apiarie. Le specie apiarie del sud-est asiatico hanno adottato infatti dei comportamenti validi per combattere questo loro predatore e non ancora noti alle api europee.\nTassonomia.\nSono note le seguenti sottospecie:"}
{"id": "1519105", "revid": "62748", "url": "https://it.wikipedia.org/wiki?curid=1519105", "title": "AsDB", "text": ""}
{"id": "1519106", "revid": "767487", "url": "https://it.wikipedia.org/wiki?curid=1519106", "title": "Una sola verit\u00e0", "text": "Una sola verit\u00e0 (\"Nothing but the Truth\") \u00e8 un film del 2008 scritto e diretto da Rod Lurie.\nTrama.\nLa giornalista Rachel Armstrong ha tra le mani uno scoop: uno scandalo in cui \u00e8 coinvolto il governo, insieme alla Cia, un agente della quale (sotto copertura) viene svelato. La pubblicazione dell'articolo mette sottosopra Washington, che incarica un funzionario del governo di scoprire quali siano le fonti della giornalista, che tuttavia rifiuta di divulgarle.\nDistribuzione.\nIl film \u00e8 stato distribuito negli Stati Uniti direttamente in DVD nell'aprile 2009. In Italia il film viene distribuito nelle sale cinematografiche nell'agosto 2015 dalla Notorious Pictures."}
{"id": "1519107", "revid": "84184", "url": "https://it.wikipedia.org/wiki?curid=1519107", "title": "Bigi", "text": ""}
{"id": "1519108", "revid": "1543377", "url": "https://it.wikipedia.org/wiki?curid=1519108", "title": "Za'atar", "text": "Lo Za'atar (; in armeno: \u0566\u0561\u0570\u0569\u0561\u0580; ) \u00e8 una miscela di spezie originaria del Medio Oriente. Il termine arabo \"za\u02bftar\" si riferisce ad alcune piante locali della famiglia delle Lamiaceae, tra le quali maggiorana, origano e timo.\nComposizione.\nLo \"za'atar\" \u00e8 una mistura di spezie tradizionalmente composta da timo, sesamo e sale, ma la cui composizione pu\u00f2 anche prevedere origano, cumino, semi di finocchio, santoreggia, maggiorana, sommacco, issopo.\nCome per molte miscele orientali di spezie, ogni famiglia ha la sua ricetta. Si conserva sott'olio, sotto sale, o fatta essiccare al sole.\nCostume.\nIn Libano si crede che questa miscela di spezie rafforzi il corpo e la mente; perci\u00f2 i bambini sono incoraggiati a mangiare cibi insaporiti con \"za'atar\" (un sandwich aromatizzato allo \"za'atar\" \u00e8 una colazione tradizionale prima di un esame). La miscela \u00e8 popolare nell'area dell'ex-impero Ottomano (Libano, Egitto, Turchia, Siria, Palestina, Giordania, ed \u00e8 molto usata anche con la focaccia (\"manakish b zattar\") che viene consumata in prevalenza per colazione. A \"Zahle\" o \"Zahl\u00e9\" (in arabo: \u0632\u062d\u0644\u0629\u200e, Zahla) gli antenati della famiglia Zaatar producevano medicina a base di timo (considerata oggi omeopatica). Alcune ricette dell'inizio novecento testimoniano questo passato in libri scritti a mano ed in arabo. Nel dialetto Siracusano il timo viene chiamato Zattra, parola indubbiamente di origine araba. \nCucina tipica.\n\u00c8 usata per speziare pani, carni e verdure e mescolata con olio di oliva viene spalmata sulla base di una sorta di piccola focaccia mediorientale, chiamata manouche (singolare) o \"manakish\". Viene anche aggiunta al \"labne\" (uno yogurt che \u00e8 stato scolato fino a fargli raggiungere la consistenza di un formaggio cremoso dal sapore intenso)."}
{"id": "1519111", "revid": "767487", "url": "https://it.wikipedia.org/wiki?curid=1519111", "title": "Rona de Sus", "text": "Rona de Sus (in ungherese \"Fels\u0151r\u00f3na\", in tedesco \"Oberrohnen\") \u00e8 un comune della Romania di 4.640 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 2 villaggi: Co\u0219tiui e Rona de Sus.\nLa storia di Rona de Sus \u00e8 strettamente legata a quella delle miniere di sale; i depositi miocenici sono stati sfruttati con diverse saline fin dal XIV-XV secolo e sono stati definitivamente chiusi nel 1934 a causa della loro ormai bassissima redditivit\u00e0. Quasi tutte le miniere a cielo aperto un tempo funzionanti sono oggi in gran parte riempite d'acqua."}
{"id": "1519113", "revid": "3115", "url": "https://it.wikipedia.org/wiki?curid=1519113", "title": "Idria (fiume)", "text": "L'Idria (in sloveno: \"Idrijca\") \u00e8 un fiume lungo 60 km della Slovenia occidentale.\nCorso del fiume.\nL'Idria nasce presso Rupa Fredda (Mrzla Rupa), una frazione dell'insediamento di Voschia del comune di Idria.\nIl fiume \u00e8 il principale affluente del fiume Isonzo (al quale si unisce presso Santa Lucia d'Isonzo). Lungo il suo percorso bagna i comuni di Idria, Circhina e Tolmino.\nIl suo bacino idrografico copre 598\u00a0km2. Tra i suoi affluenti vi sono il torrente Zala, Belca e il fiume Baccia (che ne versa le sue acque presso B\u00e1ccia di Modrea).\nLungo il suo corso, e quello del Belca e Zala, vi sono delle chiuse (\"klav\u017ee\"), un meccanismo grazie al quale nel periodo dal XVII al XIX secolo si trasportava il legno per la miniera di Idria. Alcune chiuse, pi\u00f9 o meno ben conservate (\"Idrij\u010dne\", \"Putrihove\", \"Smre\u010dne\") sono nascoste dietro il lago Selvaggio (Divje jezero). Quelle sul torrente Belca sono state invece completamente ricostruite. Secondo il disegno di Ivan Mrak, il letto del fiume \u00e8 stato chiuso da una diga di pietra, coperta da una tettoia in legno. All'interno si trova un arco, chiuso da una porta di legno. Le chiuse risalgono al 1750 circa."}
{"id": "1519119", "revid": "767487", "url": "https://it.wikipedia.org/wiki?curid=1519119", "title": "Whiteout - Incubo bianco", "text": "Whiteout - Incubo bianco (\"Whiteout\") \u00e8 un film del 2009 diretto da Dominic Sena, ispirato all'omonimo fumetto del 1999, scritto da Greg Rucka e disegnato da Steve Lieber.\nIl film \u00e8 uscito nelle sale cinematografiche italiane il 2 ottobre 2009.\nTrama.\nCarrie Stetko \u00e8 una poliziotta che lavora come sceriffo federale in Antartide, luogo ostile dal freddo glaciale, dove per sei mesi all'anno non sorge il sole. \u00c8 il luogo perfetto per il suo isolamento volontario da dove cerca di sfuggire ai fantasmi del passato. Ma la sua tranquillit\u00e0 verr\u00e0 ben presto scossa da un brutale omicidio, che scoprir\u00e0 essere opera di un feroce killer che si aggira nella sua giurisdizione. Il medico della base e suo vecchio amico John Fury analizzando il cadavere trover\u00e0 strane cuciture. Carrie si ritrover\u00e0 a collaborare col funzionario ONU Robert Pryce di cui tuttavia la poliziotta fatica a fidarsi inoltre dovranno risolvere il caso prima che i dipendenti lascino la base a causa della notte in Antartide (che durer\u00e0 diversi mesi). L'uomo si rivela tuttavia affidabile e i due, aiutati anche dal loro pilota Delfy (una figura essenziale per spostarsi in quel territorio impervio) scoprono che il mistero \u00e8 legato ad un aereo sovietico che molti anni addietro ebbe un incidente sul luogo, dovuto ad un vero e proprio massacro svoltosi all'interno dell'abitacolo.\nStetko ha uno scontro fisico con l'assassino: essendosi tolta il guanto sinistro, la donna perde l'uso di mignolo e anulare a causa del freddo ed \u00e8 costretta, una volta tornata in base, a farseli amputare da John. Quando l'assassino viene intercettato appena dopo aver ucciso un potenziale testimone, la Stetko scopre che si tratta di Russell Haden, un pilota della base che in passato aveva provato ad avere un approccio sessuale con lei. Dopo aver interrogato l'uomo in maniera non proprio ortodossa ed averlo incarcerato, questi riesce a scappare ed a ferire quasi mortalmente Delfy salvato in tempo da John. Carrie e Pryce sono costretti a rinunciare a lasciare la base nell'unico viaggio aereo previsto, ma riescono a intercettare Haden prima che riesca a scappare in aereo e, nel corso di una violenta colluttazione, riescono ad avere la meglio su di lui, a rubargli la borsa e a ucciderlo facendolo trasportare via dalla tempesta tagliando le sue imbracature di sicurezza. Eppure i due non trovano nulla di prezioso nella borsa...\nGrazie a Doc, costretto a rimanere l\u00ec anche lui, Delfy \u00e8 fuori pericolo; Carrie sospetta la presenza di un collaboratore del criminale che sia partito in aereo portando via il carico prezioso, ma dopo aver contattato tramite radio Sam, il capo della base, le perquisizioni sul mezzo e i bagagli non danno alcun frutto. La Stetko confessa a Pryce che quando era una detective fu tradita dal suo partner, Jack, il quale liber\u00f2 il pericoloso criminale che avevano arrestato e prima di fuggire l'aveva anche aggredita,\nma lei riusc\u00ec a neutralizzarlo; e spiega che, vedendo le chiavi delle manette e sentendo la falsa segnalazione di Jack, lo affront\u00f2 finendo per sparargli, motivo per cui oltre a non fidarsi molto degli altri inizi\u00f2 a dubitare delle sue capacit\u00e0; Joyce, comunque, riesce a consolarla.\nGrazie a un fax spedito da Sam, Carrie confronta il materiale rimasto alla base con le informazioni appena ricevute e scopre i cadaveri ai quali, durante l'indagine, non aveva dato il permesso di rientro; scucendo per\u00f2 le suture del primo cadavere (le quali, realizza la donna, erano state eseguite da John) Carrie vi trova dei diamanti giganteschi, capendo che l'amico \u00e8 coinvolto. John le confessa tutto: avendo sacrificato la sua vita per ritrovarsi in un posto isolato, aveva accettato di far parte di un traffico di diamanti; pur di non affrontare le conseguenze del suo gesto, per\u00f2, decide di suicidarsi consegnandosi al gelo del posto. Sei mesi dopo Carrie, Joyce e Delfy, ormai guarito del tutto, vivono ancora in armonia nella base e pronti a lasciarla appena si potr\u00e0. La Stetko chiede finalmente il trasferimento, pronta ad affrontare la normale vita da poliziotta senza farsi condizionare dai traumi del proprio passato; il film termina con la donna che esce per una ricognizione e osserva, finalmente, il sorgere del sole.\nProduzione.\nIl primo annuncio relativo alla realizzazione dell'opera risale al 1999, anno in cui la Columbia Pictures acquist\u00f2 i diritti per la trasposizione cinematografica dell'omonima graphic novel. Dopo la scrittura di una prima sceneggiatura ed un primo casting, il film fu messo in stand by per via di carenze di fondi; anni dopo i diritti furono ceduti alla Universal Pictures, che affid\u00f2 la produzione alla Dark Castle Entertainment. Infine nel 2007 la Warner Bros. ha acquisito i diritti per distribuire l'opera, decidendo di affidarne la regia a Dominic Siena, il quale si era precedentemente definito un grande fan della graphic novel. Nello stesso mese fu annunciata anche Kate Beckinsale come attrice protagonista. Il film \u00e8 stato girato in Canada, tra il Manitoba e a Montr\u00e9al Qu\u00e9bec. Il budget speso \u00e8 stato di 35 milioni di dollari.\nDistribuzione.\nIl film \u00e8 stato distribuito in USA a partire dall'11 settembre 2009, mentre in Italia \u00e8 arrivato con circa un mese di ritardo a partire dal 2 ottobre. La pubblicazione nel mercato home video \u00e8 avvenuta invece nel gennaio 2010, sia nel formato DVD che nel formato blue ray.\nAccoglienza.\nIncassi.\nNonostante un'ottima performance nel suo primo weekend, il film \u00e8 successivamente calato a picco nel botteghino internazionale, arrivando ad incassare soli 17,8 milioni di dollari: si tratta di circa met\u00e0 della cifra spesa per la sua produzione.\nCritica.\nIl film \u00e8 stato giudicato molto negativamente dalla critica. Il sito web insidemovies.com lo inser\u00ec nella sua lista dei 10 film peggiori dell'anno, mentre Rotten Tomatoes gli assegna solo il 7% degli apprezzamenti e un voto di 3,5 su 10 sulla base di ben 113 recensioni. Su Metacritic gli viene invece assegnato un punteggio di 28 su 100 sulla base di 19 recensioni."}
{"id": "1519120", "revid": "767487", "url": "https://it.wikipedia.org/wiki?curid=1519120", "title": "Rozavlea", "text": "Rozavlea \u00e8 un comune della Romania di 3.508 abitanti, ubicato nel distretto di Maramure\u0219, nella regione storica della Transilvania. \nNel territorio del comune si trova una chiesa lignea dedicata ai SS. Arcangeli (\"Sfin\u021bii Arhangheli\"), dichiarata monumento nazionale nel 2000."}
{"id": "1519122", "revid": "174925", "url": "https://it.wikipedia.org/wiki?curid=1519122", "title": "Lilli de libris e la biblioteca magica", "text": ""}
{"id": "1519123", "revid": "122657998", "url": "https://it.wikipedia.org/wiki?curid=1519123", "title": "Elb Foraker", "text": "Elb Foraker \u00e8 un personaggio minore della trilogia di Shannara scritta da Terry Brooks. Appare nel terzo romanzo della serie di Shannara, \"La Canzone di Shannara\".\nStoria.\nIl Nano \u00e8 un vecchio amico di Garet Jax; i due si rincontrano nella citt\u00e0 di Culhaven. In questa occasione conosce Jair Ohmsford.\nNon crede in un primo momento alla missione del giovane, ma convince il Consiglio degli Anziani di Culhaven a riunirsi per sentire le ragioni del giovane Ohmsford; dopo un appassionante racconto dei fatti Jair lo convince e si schiera con lui e lo appoggia in sede di Consiglio.\nSi offre volontario per accompagnarlo nella sua missione formando con Garet Jax, Slanter, Edain Elessedil e Helt una compagnia che aiuter\u00e0 Jair nel viaggio verso la Sorgente del cielo.\nLa sua conoscenza del territorio sono molto utili durante il viaggio; infatti con il suo aiuto tutti i membri della compagnia superano le gole del Cuneo e insieme a Garet riescono a far crollare il ponte sul Cuneo una volta attraversato dai suoi amici.\nDurante la fuga salva il principe Edain conducendolo attraverso tunnel segreti alla fortezza di Capaal.\nLa sua furia di guerriero \u00e8 utile alla compagnia quando, aiutandosi con la sua ascia bipenne, abbatte Gnomi lungo il cammino dei suoi amici; per\u00f2 non pu\u00f2 far nulla quando in un attacco viene ferito; subito in suo aiuto si lancia il suo amico Edain Elessedil che lo protegge con la sua spada. Ma il suo \u00e8 un salvataggio momentaneo perch\u00e9 il giovane Elfo viene ferito a sua volta.\nL'amicizia che lega i due e l'antico rapporto di fratellanza tra Nani ed Elfi si suggella con la decisione di entrambi di proteggere la fuga del resto della compagnia; Jair si oppone, ma il senso del dovere e la promessa fatta di dare la vita affinch\u00e9 lui possa compiere la missione lo spingono via.\nI due straordinari amici saranno ricordati dal giovane Jair."}
{"id": "1519124", "revid": "767487", "url": "https://it.wikipedia.org/wiki?curid=1519124", "title": "Ruscova", "text": "Ruscova \u00e8 un comune della Romania di 5.190 abitanti, ubicato nel distretto di Maramure\u0219, nella regione storica della Transilvania."}
{"id": "1519126", "revid": "114368513", "url": "https://it.wikipedia.org/wiki?curid=1519126", "title": "Artemisio (monte)", "text": "Il monte Artemisio o monte dell'Artemisio, \u00e8 un gruppo montuoso dei Colli Albani, situato nel territorio comunale di Velletri, nei Castelli Romani, in provincia di Roma. \nFa parte del secondo anello di montagne costituitosi nella parte sud-orientale del Vulcano Laziale, insieme alla prima fascia, la pi\u00f9 alta, che rientra quasi interamente nel territorio boschivo del comune di Rocca di Papa. Il gruppo \u00e8 caratterizzato dalle tre cime del monte Peschio (939\u00a0m), il Maschio d'Ariano (891\u00a0m) e il Maschio dell'Artemisio (812\u00a0m). Il versante nord digrada verso i Pratoni del Vivaro guardando verso Monte Cavo e Maschio delle Faete.\nTutta la zona dell'Artemisio fa parte del sito di interesse comunitario (S.I.C.) IT6003017 e nei suoi boschi vivono molte specie protette. In alcune zone \u00e8 presente la flora originaria costituita in maggior parte da lecci e sporadicamente da faggi. Insieme al monte Cavo e il Maschio delle Faete, l'Artemisio fa parte del Parco regionale dei Castelli Romani."}
{"id": "1519127", "revid": "1573940", "url": "https://it.wikipedia.org/wiki?curid=1519127", "title": "Hypsosinga", "text": "Hypsosinga \u00e8 un genere appartenente alla famiglia Araneidae.\nEtimologia.\nIl nome deriva probabilmente dal greco , \"hypsos\", cio\u00e8 \"cima, sommit\u00e0\" e dall'indonesiano singa, cio\u00e8 \"leone\", per l'aggressivit\u00e0.\nDistribuzione.\nLe 16 specie oggi note di questo genere sono state rinvenute in America settentrionale, Africa, Europa e Asia.\nTassonomia.\nDa alcuni autori \u00e8 considerato sinonimo di \"Singa\" C. L. Koch, 1836; per la corretta grafia, da riscontrare il lavoro dell'aracnologo Levi (1972a).\nDal 2012 non sono stati esaminati esemplari di questo genere.\nA dicembre 2013, si compone di 16 specie e tre sottospecie:"}
{"id": "1519130", "revid": "110157", "url": "https://it.wikipedia.org/wiki?curid=1519130", "title": "Confessions Boulevard", "text": "Confessions Boulevard \u00e8 un album in inglese di Graziano Romani, pubblicato nel gennaio 2006."}
{"id": "1519131", "revid": "122327148", "url": "https://it.wikipedia.org/wiki?curid=1519131", "title": "Saras\u0103u", "text": "Saras\u0103u \u00e8 un comune della Romania di 2.514 abitanti, ubicato nel distretto di Maramure\u0219, nella regione storica del Maramure\u0219."}
{"id": "1519133", "revid": "287204", "url": "https://it.wikipedia.org/wiki?curid=1519133", "title": "Sarasau", "text": ""}
{"id": "1519135", "revid": "767487", "url": "https://it.wikipedia.org/wiki?curid=1519135", "title": "Cut Killer", "text": "Ha fatto la sua apparizione in alcuni film, ad esempio \"L'odio\" (\"La Haine\") di Mathieu Kassovitz del 1995."}
{"id": "1519137", "revid": "125753510", "url": "https://it.wikipedia.org/wiki?curid=1519137", "title": "Hard Boiled (film 1992)", "text": "Hard Boiled (; letteralmente \"La mano rovente del dio dei poliziotti\") \u00e8 un film del 1992 diretto da John Woo, l'ultimo film girato nella sua patria Hong Kong, prima del suo trasferimento ad Hollywood.\nTrama.\nIl sergente della polizia di Hong Kong, Yuen (soprannominato \"Tequila\" per la sua passione per il liquore messicano) tenta di arrestare un gruppo di trafficanti di armi in una sala da t\u00e8. Tuttavia durante il tentativo il suo amico e collega Benny viene ucciso e i trafficanti riusciranno a fuggire.\nDurante le sue indagini per scoprire la base dei criminali, Yuen trova una fabbrica abbandonata, dove incontrer\u00e0 un feroce criminale in ascesa di nome Alan, che in un confronto faccia a faccia gli risparmier\u00e0 la vita. A questo punto Yuen decide di trovare informazioni su Alan, scoprendo che in realt\u00e0 \u00e8 un agente sotto copertura. I due decidono di collaborare visto il loro obiettivo comune, smantellare il traffico illecito di armi.Con l'aiuto di un altro infiltrato scopriranno il secondo magazzino segreto di armi, l'ospedale, dove avr\u00e0 luogo una vera e propria guerra fra la banda criminale e i due agenti.\nOpere correlate.\nLa pellicola non ebbe mai un seguito, tuttavia ne venne realizzato un videogioco per PlayStation 3 e Xbox 360, chiamato \"Stranglehold\" e prodotto dalla Midway Games in collaborazione con John Woo.\nCuriosit\u00e0.\nLa sparatoria all'ospedale contiene uno dei piani sequenza pi\u00f9 lunghi mai girati per un film d'azione: ben 2 minuti e 49 secondi (in realt\u00e0 la sparatoria in questione contiene due piani sequenza: \u00e8 presente un taglio mentre la macchina da presa si sposta verso sinistra, dopo che il poliziotto davanti all'ascensore viene ucciso. Si pu\u00f2 anche notare che un corpo presente al suolo \u00e8 assente all'inizio del secondo piano sequenza)."}
{"id": "1519138", "revid": "1573940", "url": "https://it.wikipedia.org/wiki?curid=1519138", "title": "Ideocaira", "text": "Ideocaira \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco \u1f30\u03b4\u03b5\u1fd6\u03bd, \"id\u00e8in\", cio\u00e8 \"somigliare, sembrare simile a\" e dal genere Caira con cui ha varie caratteristiche in comune.\nDistribuzione.\nLe due specie oggi note di questo genere sono state rinvenute in Sudafrica: la \"I. transversa\" nel territorio dell'ex-provincia di Natal e la \"I. triquetra\" a Port Elizabeth, citt\u00e0 della Provincia del Capo Orientale.\nTassonomia.\nDal 2005 non sono stati esaminati esemplari di questo genere.\nA marzo 2014, si compone di tre specie:"}
{"id": "1519139", "revid": "767487", "url": "https://it.wikipedia.org/wiki?curid=1519139", "title": "Satulung", "text": "Satulung (in passato \"Hosufal\u0103u\", in ungherese \"K\u0151v\u00e1rhossz\u00fafalu\", in tedesco \"Langendorf\") \u00e8 un comune della Romania di 5.690 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 7 villaggi: Arie\u0219u de P\u0103dure, Fersig, Finteu\u0219u Mic, Hideaga, Mogo\u0219e\u0219ti, Pribile\u0219ti, Satulung.\nNel villaggio di Pribile\u0219ti si trova il Castello Teleki, costruito tra la fine del XVII ed i primi del XVII secolo; eletto come propria residenza dal nobile Geza Teleki, nel 1897 venne sopraelevato e completamente rimaneggiato."}
{"id": "1519141", "revid": "167080", "url": "https://it.wikipedia.org/wiki?curid=1519141", "title": "Dario II", "text": ""}
{"id": "1519142", "revid": "767487", "url": "https://it.wikipedia.org/wiki?curid=1519142", "title": "Snow Angels", "text": "Snow Angels \u00e8 un film del 2007 diretto da David Gordon Green, basato sull'omonimo romanzo di Stewart O'Nan, presentato al Sundance Film Festival.\nTrama.\nArthur \u00e8 un liceale insicuro, dai genitori problematici, che suona il trombone nella banda della piccola cittadina dove vive. Lavora anche in un diner, dove si diverte a flirtare con Annie, che qualche anno prima era la sua babysitter. Dal canto suo Annie prova a costruirsi una nuova vita dopo la drammatica separazione dal marito Glen, un uomo pieno di problemi che non si rassegna all'idea di aver perso la moglie e la figlioletta. Mentre Arthur s'innamora lentamente di una compagna di scuola di nome Lila, i rapporti tra Annie e Glen si faranno sempre pi\u00f9 tesi."}
{"id": "1519143", "revid": "167080", "url": "https://it.wikipedia.org/wiki?curid=1519143", "title": "Serse II", "text": ""}
{"id": "1519144", "revid": "116214597", "url": "https://it.wikipedia.org/wiki?curid=1519144", "title": "Elos", "text": "Elos () \u00e8 un ex comune della Grecia nella periferia del Peloponneso di 6.452 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Evrotas.\nSi chiamava \"Durali\" fino al 1912. La popolazione dell'omonimo villaggio \u00e8 di 824 abitanti (1991), mentre il capoluogo Vlachioti ne ha 2.279.\nEconomia.\nBuona parte degli abitanti \u00e8 dedita alla produzione dell'olio d'oliva. Le spiagge sono vicine e si affacciano sul Golfo della Laconia.\nCorsi d'acqua.\nIl comune \u00e8 attraversato dal corso del fiume Eurota. Gli improvvisi allagamenti del 24 e 25 novembre 2005 causarono danni alle propriet\u00e0 e inondarono le strade con un totale di 170\u00a0km\u00b2 di terra rovinata."}
{"id": "1519146", "revid": "49981", "url": "https://it.wikipedia.org/wiki?curid=1519146", "title": "Simone d'Altavilla", "text": ""}
{"id": "1519150", "revid": "1543377", "url": "https://it.wikipedia.org/wiki?curid=1519150", "title": "Guglielmo d'Altavilla", "text": " \nNelle cronache latine \u00e8 chiamato indifferentemente \"Willermus\" o \"Wilelmus\" (dal francese \"Guillaume\"). Era il fratellastro omonimo di Guglielmo d'Altavilla, detto \"Braccio di Ferro\".\nBiografia.\nGuglielmo era uno dei figli cadetti di Tancredi d'Altavilla e della sua seconda moglie Fredesenda; lasci\u00f2 la Normandia attorno al 1053 insieme al fratellastro pi\u00f9 anziano Goffredo ed al fratello Malgerio.\nNell'anno della sua venuta in Italia partecip\u00f2 alla Battaglia di Civitate e fu accolto cordialmente da suo fratellastro Umfredo, conte di Puglia e Calabria in carica.\nNel 1055, si distinse nella presa del castello di San Nicandro e di altre piazzeforti. Con la morte di Umfredo (febbraio 1057), Guglielmo perdette un protettore che l'aveva sempre favorito rispetto al fratello maggiore Roberto il Guiscardo. Cos\u00ec invit\u00f2 il fratello minore Ruggero, che non aveva ancora terre, ad unirsi a lui: gli promise met\u00e0 di tutto ci\u00f2 che possedeva \"escluso moglie e figli\", gli diede il Castello di Scalea e lo aiut\u00f2 contro il fratello maggiore Roberto il Guiscardo, che aveva usurpato i possedimenti di Umfredo, sottraendoli ai legittimi eredi, Abelardo d'Altavilla ed Ermanno d'Altavilla. \nNel 1058 o 1059, Guglielmo spos\u00f2 Maria, principessa longobarda, figlia di Guido (duca di Sorrento e fratello di Guaimario IV principe di Salerno); Guglielmo eredit\u00f2 tutti i possedimenti di Guido nel Principato di Salerno e combatt\u00e9 contro il successore di Guaimario, Gisulfo II, le cui terre occup\u00f2 fino a lasciare ben pochi possedimenti all'effettivo Principe di Salerno. Entr\u00f2 quindi in conflitto anche contro il fratello Roberto, quando questi venne in aiuto di Gisulfo che gli aveva promesso in moglie sua sorella Sichelgaita di Salerno. Le relazioni tra i fratelli si appianarono poi in seguito.\nEredit\u00f2 inoltre la Capitanata da Malgerio, che mor\u00ec tra il 1054 ed il 1060.\nNel 1067 fu scomunicato al Concilio di Melfi insieme a Turgisio di Sanseverino e Guimondo de Moulins, per aver rubato le propriet\u00e0 della Chiesa di Alfano I, arcivescovo di Salerno. Quello stesso anno si rec\u00f2 a Salerno per riconciliarsi con il Papa Alessandro II.\nSecondo alcune fonti mor\u00ec nel 1080. Alla morte lasci\u00f2 i possedimenti nel Principato di Salerno al suo figlio maggiore, di nome Roberto, mentre lasci\u00f2 la Capitanata al fratellastro Goffredo (secondo Malaterra in segno di amore fraterno). Fu sepolto nella chiesa della Santissima Trinit\u00e0 di Venosa. Il terzogenito, Riccardo, partecip\u00f2 alla prima crociata e fu, dal 1104 al 1108, reggente della contea di Edessa in terrasanta."}
{"id": "1519151", "revid": "580197", "url": "https://it.wikipedia.org/wiki?curid=1519151", "title": "Campionato oceaniano di pallamano maschile", "text": "Il Campionato oceaniano di pallamano maschile, detto anche \"Pacific Cup\", \u00e8 organizzato dalla Oceania Handball Federation e si svolge ogni due anni. Oltre a laureare il campione continentale, funge anche da torneo di qualificazione per il campionato mondiale di pallamano maschile."}
{"id": "1519156", "revid": "1573940", "url": "https://it.wikipedia.org/wiki?curid=1519156", "title": "Isoxya", "text": "Isoxya \u00e8 un genere di ragni appartenente alla famiglia Araneidae.\nDistribuzione.\nLe 16 specie oggi note di questo genere sono state reperite prevalentemente in Africa e in Madagascar: la sola \"I. cicatricosa\", che \u00e8 anche la specie dall'areale pi\u00f9 vasto, \u00e8 stata rinvenuta anche nello Yemen, nella penisola arabica.\nTassonomia.\nRimosso dalla sinonimia con \"Gasteracantha\" , a seguito di un lavoro dell'aracnologo Benoit (1962a).\nNon \u00e8 sinonimo anteriore di \"Afracantha\" , \"Hypsacantha\" , n\u00e9 di \"Togacantha\" , a seguito di un lavoro di Emerit del 1974, \"contra\" il precedente lavoro di Benoit (1962a) succitato.\nDal 1982 non sono stati esaminati esemplari di questo genere.\nA maggio 2014, si compone di 16 specie:"}
{"id": "1519159", "revid": "1001457", "url": "https://it.wikipedia.org/wiki?curid=1519159", "title": "Cobweb", "text": "Cobweb, il cui vero nome \u00e8 Laurel Lakeland, \u00e8 un personaggio dei fumetti dell'universo America's Best Comics, creato da Alan Moore e Melinda Gebbie e apparso per la prima volta su \"Tomorrow Stories\" n. 1 nell'agosto 1999.\n\u00c8 uno dei personaggi che comparivano nelle storie brevi sulla rivista antologica \"Tomorrow Stories\", insieme a First American &amp; U.S. Angel, Greyshirt, Jack B. Quick e Splash Brannigan.\nPersonaggio.\nLaurel Lakeland \u00e8 un'ereditiera milionaria che vive a Indigo City con la sua autista e amante Clarice; combatte il crimine con l'identit\u00e0 di Cobweb per noia e voglia di provare i brividi dei rischi."}
{"id": "1519160", "revid": "1781667", "url": "https://it.wikipedia.org/wiki?curid=1519160", "title": "Smrd\u00e1ky", "text": "Smrd\u00e1ky (in ungherese \"B\u00fcd\u00f6sk\u0151\") \u00e8 un comune della Slovacchia facente parte del distretto di Senica, nella regione di Trnava.\nSituata ai piedi della catena dei Carpazi Bianchi, la localit\u00e0 \u00e8 nota fin dal XVII secolo per le sue acque termali. Il toponimo deriva infatti dal verbo slovacco \"smrdie\u0165\" (puzzare), con riferimento alle acque sulfuree delle sue sorgenti. "}
{"id": "1519162", "revid": "298055", "url": "https://it.wikipedia.org/wiki?curid=1519162", "title": "Helt", "text": ""}
{"id": "1519163", "revid": "1825453", "url": "https://it.wikipedia.org/wiki?curid=1519163", "title": "Reggio Football Club", "text": "Il Reggio Football Club \u00e8 stata una societ\u00e0 calcistica italiana con sede nella citt\u00e0 di Reggio nell'Emilia, attiva negli anni dieci del XX secolo.\nStoria.\nIl Reggio venne fondato il 3 dicembre 1912, come conseguenza della fusione tra le societ\u00e0 \"Associazione calcio Reggio\" e \"Ausonia\". La sua prima partita venne disputata, in quello stesso mese, in casa della Jucunditas di Carpi, incontro che termin\u00f2 2 ad 1 a favore dei locali.\nNel maggio del 1913 venne organizzato a Reggio nell'Emilia il \"torneo emiliano di football\". A questo torneo presero parte il Reggio Football Club, la Jucunditas, il Bologna e l'Internazionale di Milano. I reggiani se la videro con i carpigiani, ma l'incontro, nonostante il tanto pubblico accorso, termin\u00f2 0 a 0. Il giorno dopo, in seguito al ritiro del Bologna, l'Inter gioc\u00f2 sia contro la Jucunditas sia contro il Reggio. Quest'ultimo incontro fin\u00ec 10 a 0 in favore dei lombardi.\nIn quel periodo i reggiani disputarono altri incontri con la Jucunditas, ormai diventata acerrima nemica. Nell'ottobre del 1913 si inaugurava il nuovo stadio del Reggio, La Badia. Nel 1914 la squadra reggiana si iscrisse al campionato emiliano di Promozione, che, all'ultima giornata perde malamente contro l'Audax Modena. Il 19 maggio torna a Reggio l'Internazionale con i suoi campioni stranieri. La partita, giocata in una Badia stracolma finisce con la vittoria per 3 ad 1 in favore dei nerazzurri. \nNel giugno 1914 il Reggio perse la supremazia in citt\u00e0: nacque infatti la Juventus di Reggio. Il Reggio si iscrive al campionato emiliano di promozione. Se la dovr\u00e0 vedere con la Juventus, il , la \"Jucunditas\" e l'Audax di Bologna. Il primo derby stracittadino con la Juventus termina per una rete a zero in favore di questi ultimi. Al ritorno, a causa di tafferugli che erano scoppiati alla fine della partita, il derby viene giocato a Modena, l'incontro finir\u00e0 sempre 1 a 0 in favore della Juventus. La rivalit\u00e0 cresce sempre pi\u00f9 e alla fine tra proclami e rinunce viene disputata alla Badia, il 16 maggio 1915, la partita che sancir\u00e0 il verdetto di campione di Reggio nell'Emilia. Terminer\u00e0 3 ad 1 in favore della Juventus. La \"guerra\" tra le due societ\u00e0 cesser\u00e0 alla fine del campionato di promozione con la loro unione. Il nome rimase quello del Reggio, mentre venne adottata la divisa bianconera della Juventus.\nCon la sospensione dei campionati a causa dell'entrata in guerra dell'Italia, il Reggio s'iscrisse alla Coppa Emilia, un torneo federale di guerra organizzato dalla FIGC. La compagine reggiana riuscir\u00e0 ad imporsi sino a giungere alla finale dove per\u00f2 verr\u00e0 nettamente sconfitta dal Bologna. \nAlla fine della guerra il Reggio Football Club gioc\u00f2 una delle sue ultime partite contro una selezione militare del deposito \"Bombardieri\" di Scandiano, dopo di che nel 1919 si fuse con l\"'Audace Reggio\" per dare vita all'Associazione Calcio Reggiana."}
{"id": "1519164", "revid": "767487", "url": "https://it.wikipedia.org/wiki?curid=1519164", "title": "S\u0103c\u0103l\u0103\u0219eni", "text": "S\u0103c\u0103l\u0103\u0219eni (in ungherese \"Szak\u00e1llasfalva\") \u00e8 un comune della Romania di 2.448 abitanti, ubicato nel distretto di Maramure\u0219, nella regione storica della Transilvania.\nIl comune \u00e8 formato dall'unione di 3 villaggi: Coruia, Culcea, S\u0103c\u0103l\u0103\u0219eni.\nNel comune si trova la chiesa lignea dedicata all'Assunzione di Maria (\"Adormirea Maicii Domnului\"), costruita secondo la tradizione orale nel 1442 e ricostruita nel XVIII secolo. La chiesa, di grandi dimensioni e costruita con grossi elementi lignei, \u00e8 a pianta rettangolare con un'abside poligonale ed una torre campanaria molto alta, che svetta sopra il pronao. Ornata esternamente con ricche sculture, ha nel suo interno una serie di affreschi del 1865. La chiesa \u00e8 stata dichiarata monumento nazionale nel 2000."}
{"id": "1519166", "revid": "287204", "url": "https://it.wikipedia.org/wiki?curid=1519166", "title": "Sacalaseni", "text": ""}
{"id": "1519168", "revid": "2210703", "url": "https://it.wikipedia.org/wiki?curid=1519168", "title": "Pierluigi Busatta", "text": "Carriera.\nGiocatore.\nBusatta esord\u00ec nelle giovanili della Marosticense, giocando nel ruolo di attaccante; con il passaggio alla Virtus Bassano per esigenze tattiche cambi\u00f2 ruolo trasformandosi in mediano, ruolo che ricopr\u00ec per tutto il prosieguo della sua carriera. Con il Bassano esord\u00ec anche in prima squadra, nel girone di ritorno del campionato 1965-1966\nDal Bassano pass\u00f2 al in Serie C, dove rimase per due stagioni agli ordini di Sergio Manente e mettendosi in luce come uno dei giovani pi\u00f9 promettenti del campionato. Nel 1968 fu acquistato dal dove milit\u00f2 per quattro anni contribuendo validamente alla prima promozione in serie A della squadra calabrese. Nella stagione successiva debutt\u00f2 in Serie A, disputando 27 partite senza poter evitare la retrocessione dei calabresi\nNel 1972-1973 venne acquistato dal Verona di Giancarlo Cad\u00e8 e in giallobl\u00f9 rimase per sei stagioni, di cui cinque nella massima divisione, disputando complessivamente 160 partite con 14 reti e imponendosi come titolare inamovibile della formazione scaligera nel ruolo di regista arretrato. Il rapporto con la squadra veneta si chiuse nel 1978, quando fu posto in lista di trasferimento dalla societ\u00e0. Il centrocampista vicentino accett\u00f2 allora l'offerta del trasferendosi sotto la Lanterna assieme al compagno di squadra Luppi, disputando una stagione in Serie B. Chiuse infine la carriera con una stagione nella e quindi nella Rossanese, di nuovo nel Bassano e nel Chiaravalle, tutti tra i dilettanti, ricoprendo il doppio ruolo di allenatore-giocatore. Fra i dilettanti gioc\u00f3 anche in Trentino nell' Unione sportiva Pinzolo calcio nel 1982.\nAllenatore.\nDopo gli esordi come allenatore-giocatore, siede sulle panchine di diverse squadre venete: Pievigina, Thiene e Chievo Verona, tutte in Serie C2. Nelle annate successive mantiene la categoria ma esce dai confini regionali, allenando il Suzzara, il e il Fiorenzuola. Nella stagione 1992-1993 \u00e8 all'Ospitaletto, che lo esonera in dicembre. Dopo un nuovo esonero, al Castel di Sangro, ricopre a pi\u00f9 riprese l'incarico di allenatore delle giovanili del Verona e di formazioni dilettantistiche trentine."}
{"id": "1519171", "revid": "1573940", "url": "https://it.wikipedia.org/wiki?curid=1519171", "title": "Kaira (zoologia)", "text": "Kaira \u00e8 un genere di ragni appartenente alla famiglia Araneidae.\nDistribuzione.\nLe 16 specie oggi note di questo genere sono state rinvenute nelle Americhe: 12 specie sono state rinvenute in America meridionale, 5 in America centrale e 4 in America settentrionale.\nTassonomia.\nL'originale denominazione data da O. P.-Cambridge a questo genere \u00e8 \"Kaira\"; la dicitura \"Caira\" presente nelle pubblicazioni successive di Simon e adoperata nella creazione del nome del genere Ideocaira Simon, 1903, \u00e8 da ritenersi un refuso.\nConsiderato un sinonimo anteriore di \"Pronarachne\" a e di \"Macpos\" a a seguito di analisi svolte sugli esemplari tipo \"Macpos monstruosus\" a dall'aracnologo Levi e pubblicate in un suo lavoro (1977b).\nInoltre \u00e8 sinonimo anteriore di \"Haliger\" a secondo gli studi sugli esemplari tipo di \"Haliger corniferus\" a effettuati da Levi in un suo lavoro (1993c) in cui li ha trasferiti alla famiglia Theridiosomatidae.\nDal 2003 non sono stati esaminati esemplari di questo genere.\nA marzo 2014, si compone di 16 specie:"}
{"id": "1519174", "revid": "400694", "url": "https://it.wikipedia.org/wiki?curid=1519174", "title": "Tigran Vartani Petrosyan", "text": ""}
{"id": "1519181", "revid": "24099", "url": "https://it.wikipedia.org/wiki?curid=1519181", "title": "Chiese di Greve in Chianti", "text": ""}
{"id": "1519184", "revid": "247222", "url": "https://it.wikipedia.org/wiki?curid=1519184", "title": "True Colors (compilation)", "text": "True Colors \u00e8 una compilation pop-dance pubblicata nel 2007, a ridosso del tour statunitense da cui prende il nome, il \"True Colors Tour\".\nDurante il tour Cyndi Lauper, insieme agli Erasure, ha pi\u00f9 volte cantato il brano \"Early Bird\", la cui versione originale, della durata di 3 minuti e 11 s, \u00e8 stata pubblicata, sempre nel 2007, nell'EP \"Storm Chaser\". Nell'album \u00e8 invece presente la versione \"DJ Manolo's True Colors Mix\"."}
{"id": "1519185", "revid": "709565", "url": "https://it.wikipedia.org/wiki?curid=1519185", "title": "Splash Brannigan", "text": "Splash Brannigan \u00e8 un personaggio dei fumetti dell'universo America's Best Comics, creato da Alan Moore e Hilary Barta e apparso per la prima volta su \"Tomorrow Stories\" n. 6 nel febbraio 2000.\n\u00c8 uno dei personaggi che comparivano nelle storie brevi sulla rivista antologica \"Tomorrow Stories\", insieme a Cobweb, First American &amp; U.S. Angel, Greyshirt e Jack B. Quick.\nPersonaggio.\nSplash Brannigan \u00e8 un essere di inchiostro quadridimensionale creato dal disegnatore Mort Gort; dopo essere rimasto 50 anni chiuso in una boccetta d'inchiostro \u00e8 stato liberato da Ms. Daisy Screensaver e da allora vive le sue avventure parodistiche."}
{"id": "1519187", "revid": "726373", "url": "https://it.wikipedia.org/wiki?curid=1519187", "title": "Browork", "text": "Browork \u00e8 un personaggio minore della trilogia di Shannara scritta da Terry Brooks. Appare nel terzo romanzo della serie di Shannara, \"La Canzone di Shannara\".\nStoria.\nIl vecchio Nano ha combattuto ad Arborlon contro le orde dei Demoni sotto la guida del re degli Elfi Eventine Elessedil; ha conosciuto Wil Ohmsford e il potere delle Pietre Magiche.\n\u00c8 \u00e8 primo Anziano tra i membri del Consiglio dei Nani di Culhaven quando sente il giovane Jair Ohmsford raccontare la missione ricevuta dal Re del Fiume Argento.\nLo ascolta attentamente manifestando scetticismo che viene placato dal potere evocativo della canzone magica che invoca la figura del druido Allanon; questo basta per convincerlo della buona fede del giovane e lo appoggia in una risoluzione del Consiglio degli Anziani a favore della sua missione.\nVede nascere la piccola compagnia formata da: Garet Jax, Slanter, Elb Foraker, Helt ed Edain Elessedil che aiuter\u00e0 Jair nel viaggio verso la Sorgente del Cielo."}
{"id": "1519189", "revid": "167080", "url": "https://it.wikipedia.org/wiki?curid=1519189", "title": "Ciro il giovane", "text": ""}
{"id": "1519192", "revid": "1894831", "url": "https://it.wikipedia.org/wiki?curid=1519192", "title": "Simon Milward", "text": "Fu Segretario Generale della Federation of European Motorcyclists Associations (FEMA) dal 1992 al 1999, rappresentando i motociclisti presso le Istituzioni Europee soprattutto nelle questioni riguardanti la sicurezza stradale e i diritti dei consumatori-utenti.\nDurante un ricovero in ospedale dovuto ad un incidente stradale, prende la decisione di fare il giro del mondo in moto, da solo e con una moto realizzata artigianalmente secondo le sue indicazioni, allo scopo di raccogliere fondi per un progetto internazionale di aiuto medico-sanitario. Il viaggio, iniziato il 1\u00ba gennaio 2000, prende il nome di \"Millennium Ride\".\nNel maggio 2002, Simon Milward contribuisce ad avviare un progetto pilota basato sul principio \"guasti zero\" dell'associazione \"Riders for Health\", nella remota isola indonesiana di Flores.\nIl suo viaggio, dopo aver attraversato il continente americano da Nord a Sud, \u00e8 proseguito in Africa, fino all'ultima, definitiva tappa in Mali. Qui, il 4 marzo 2005, quando il suo itinerario era ormai quasi giunto al termine, sulla strada che collega Bamako a Kayes, Simon Milward ha perso la vita in un incidente le cui circostanze non sono mai state del tutto chiarite. Le sue spoglie sono state cremate ad Exeter, Inghilterra."}
{"id": "1519197", "revid": "767487", "url": "https://it.wikipedia.org/wiki?curid=1519197", "title": "Europa di notte", "text": "Europa di notte \u00e8 un film italiano del 1959 diretto da Alessandro Blasetti.\nTrama.\nUno spettacolo televisivo, mandato in onda a Roma, Parigi e Bruxelles, apre una scorribanda notturna attraverso i tabarin e i locali alla moda delle principali citt\u00e0 d'Europa. Londra, Parigi, Vienna, Madrid sono le tappe pi\u00f9 importanti di questo viaggio, i cui episodi sono costituiti da vari \u201cnumeri\u201d eseguiti dai pi\u00f9 celebri artisti e dai pi\u00f9 noti complessi di variet\u00e0 di fama internazionale. Balletti, spogliarelli, canzoni, giochi di prestigio si succedono e si alternano, finch\u00e9 le prime luci dell'alba mettono termine alla rassegna.\nProduzione.\nCos\u00ec il regista descrisse il film: \u00abQuesta volta me ne uscivo addirittura con l'assurdo: una frantumazione ancora pi\u00f9 provocante del racconto unico, uno spezzatino di documentari ammucchiati in chiss\u00e0 quale guazzabuglio e in chiss\u00e0 quale padellone filmico. Proponevo niente di meno che lo spettacolo-documento, documento - in quel caso - dei pi\u00f9 validi e rari numeri d'arte varia, a volte prodigiosi, che si producevano ancora brillantemente a quei tempi, 1956, da Madrid a Parigi, da Berlino a Londra e di cui in breve volgere di anni non sarebbe rimasta traccia\u00bb.\nDistribuzione.\nUscito nelle sale italiane il 26 febbraio del 1959, ottenne un ottimo successo commerciale. Per questo motivo, alcuni produttori decisero di emulare il genere, dando vita a una serie di \"cloni\".\nNon esistono versioni home video di \"Europa di notte\". La pellicola \u00e8 stata trasmessa, in tarda serata, in alcuni emittenti televisive locali.\nAccoglienza.\nConsiderato come il lungometraggio che ha fatto nascere i cosiddetti mondo movie, \u00e8 ritenuto, generalmente, dalla critica un buon lavoro. A tal proposito, Morando Morandini, nel suo dizionario omonimo, giudica l'opera di Blasetti positivamente (\u00abun documentario che fa spettacolo sullo spettacolo\u00bb)."}
{"id": "1519203", "revid": "287204", "url": "https://it.wikipedia.org/wiki?curid=1519203", "title": "Larry Ward", "text": "Ha doppiato alcuni personaggi in tre film della saga di \"Guerre stellari\". Una versione sintetizzata elettronicamente della sua voce fu usata in \"Episodio IV - Una nuova speranza\" per Greedo, un cacciatore di taglie. Ne \"Il ritorno dello Jedi\" doppi\u00f2 la voce di Jabba the Hutt, che verr\u00e0 poi riutilizzata nel videogioco \"\". Lo stesso Ward svilupp\u00f2 con Ben Burtt la lingua Huttese."}
{"id": "1519207", "revid": "30610", "url": "https://it.wikipedia.org/wiki?curid=1519207", "title": "Vittoria mutilata", "text": "L'espressione vittoria mutilata riassume i principi dell'Irredentismo e del revanscismo italiano del primo dopoguerra. Fu coniata nel 1918 da Gabriele D'Annunzio e adottata da nazionalisti, interventisti, e reducisti per denunciare la mancanza di tutti i compensi territoriali che ritenevano spettassero all'Italia dopo la prima guerra mondiale a seguito del Patto di Londra e dei termini dell'armistizio di Villa Giusti con l'Austria-Ungheria.\nSecondo Gaetano Salvemini la \"Vittoria mutilata\" fu un autentico \"mito\" politico, capace di catalizzare l'immaginario di parte della societ\u00e0 e soprattutto dei reduci, ponendo le basi culturali e ideologiche del fascismo.\nIl contesto storico.\nNel 1915 con il Patto di Londra le potenze dell'Intesa avevano promesso all'Italia in caso di vittoria il Trentino, il Tirolo fino al passo del Brennero (attuale Alto Adige), l'intera Venezia Giulia fino alle Alpi Giulie: il confine includeva le cittadine di Castua, Mattuglie e Volosca e le Isole del Carnaro Cherso e Lussino. Fu garantito il dominio sulla Dalmazia settentrionale fino al porto di Sebenico, sulle isole prospicienti, sul porto di Valona, sull'isolotto di Saseno. L'Italia avrebbe potuto pretendere aggiustamenti a proprio vantaggio sui confini con i possedimenti francesi e britannici in Africa. \nIn caso di smembramento dell'Impero ottomano, l'Italia avrebbe ottenuto il bacino carbonifero di Adalia, il protettorato sull'Albania e la neutralizzazione di tutti i porti dalmati che fossero stati assegnati ai croati, ai serbi o ai montenegrini. La citt\u00e0 di Fiume, invece, veniva espressamente assegnata quale principale sbocco marittimo di un eventuale futuro stato croato o dell'Ungheria, se la Croazia avesse continuato a essere un banato dello stato magiaro o della Duplice Monarchia.\nSul finire del 1917, a seguito della Rivoluzione d'Ottobre e dell'uscita della Russia dalla guerra, questo accordo segreto fu rivelato dai bolscevichi. L'emergere dei suoi particolari provoc\u00f2 vivaci reazioni internazionali e in Italia, ove la sorte di Fiume, la cui popolazione urbana era in gran parte etnicamente italiana, fu vista con sdegno. Nel frattempo, gli Stati Uniti, entrati in guerra nell'estate dello stesso anno, chiarirono di non sentirsi vincolati a tale accordo - che essi non avevano sottoscritto - e lo stesso sarebbe stato di fatto denunciato nell'estate dell'anno successivo dal presidente Woodrow Wilson, con il suo celebre discorso dei \"Quattordici punti\", il quale proclamava la fine della diplomazia segreta, la prevalenza del \"diritto all'autodeterminazione\" dei popoli nella definizione delle frontiere e metteva definitivamente in crisi secoli di politica di potenza europea, nella cui tradizione gli accordi erano stati concepiti.\nCon il profilarsi - alla fine del conflitto - della totale dissoluzione dell'Impero Asburgico e della parallela nascita del Regno dei Serbi, Croati e Sloveni, fu messo anche in discussione il principio secondo il quale l'Italia accettava la perdita di Fiume nei confronti di uno stato minore come avrebbe potuto essere quello croato: la nascita della Iugoslavia, infatti, riproponeva a oriente dell'Adriatico i medesimi problemi di sicurezza ed egemonia che tanto peso avevano avuto nello spingere l'Italia ad accettare di entrare in guerra.\nInoltre, altri accordi segreti stretti da inglesi e francesi con le nazionalit\u00e0 slave, prevedevano per queste ultime l'intera Dalmazia, che serbi e croati si affrettarono a occupare alla fine del conflitto, giungendo anche a sanguinosi scontri con le forze del Regio Esercito e della Regia Marina che ne avevano gi\u00e0 preso il controllo al fine di assicurare il diritto italiano su quelle terre.\nLa conferenza di pace di Parigi.\nIn questo complesso e mutato quadro politico internazionale, a Versailles, presso Parigi, i rappresentanti italiani Vittorio Emanuele Orlando e Sidney Sonnino non furono in grado di esigere il pieno rispetto del Trattato di Londra e le rivendicazioni italiane a fronte della riluttanza - se non dell'ostilit\u00e0 - degli alleati dell'Intesa, preoccupati, ciascuno, dell'opinione pubblica dei propri paesi; mentre gli USA imponevano la visione wilsoniana, secondo la quale solo una guerra tanto sanguinosa e distruttiva lasciata senza vincitori avrebbe scoraggiato decisivamente la tentazione di tornare a ricorrervi in futuro.\nIn Italia, d'altro canto, il Regio Esercito vedeva con scarsa simpatia l'annessione della Dalmazia, ritenuta di difficile difesa in caso di guerra, e molti alti ufficiali, fra cui il capo di stato maggiore Armando Diaz, fecero pressioni affinch\u00e9 le rivendicazioni italiane si affievolissero.\nSul fronte diplomatico, non valsero le proteste e neanche l'argomento che un'Italia esposta alla \"morte per fame\", a causa della gravissima crisi economica e sociale che aveva colpito il Paese alla fine delle ostilit\u00e0, avrebbe facilmente aperto la strada del successo a una rivoluzione bolscevica analoga a quella che aveva preso controllo della Russia nel 1917. La reazione infatti fu rabbiosa, ma non solo a sinistra: attorno a Benito Mussolini si mobilit\u00f2 un movimento rivoluzionario che, il 23 marzo 1919, in Piazza San Sepolcro a Milano ebbe il suo battesimo come fascismo.\nVisti vani i loro sforzi, i rappresentanti italiani a Versailles abbandonarono la conferenza per chiedere il sostegno del Parlamento (19 aprile 1919), ma l'unico esito di tale iniziativa fu quello di rendere ancor meno incomodo a inglesi, francesi e agli altri alleati, di attribuirsi i \"mandati\" sulle ex colonie tedesche e sui territori non turchi dell'Impero Ottomano. Solo dopo il ritorno della delegazione italiana furono riconosciuti, in sede di spartizione dei mandati (7 maggio 1919), dei compensi coloniali per l'Italia come previsto dal patto di Londra .\nIl dibattito internazionale ebbe gravi ripercussioni sull'opinione pubblica italiana. Irredentisti e nazionalisti alimentarono la polemica, accusando la classe politica di essere incapace di garantire quelli che ritenevano \"i giusti confini\" del paese. Secondo gli intransigenti, qualsiasi \"rinuncia\" al confine costituiva un tradimento dei seicentomila caduti in guerra.\nInoltre, la sorte di Fiume e Zara, la cui popolazione era prevalentemente italiana, commuoveva parte dell'opinione pubblica.\nIl 10 settembre 1919, Francesco Saverio Nitti, succeduto a Orlando alla Presidenza del Consiglio, sottoscrisse il Trattato di Saint-Germain, che definiva i confini italo-austriaci (quindi il confine del Brennero), ma non quelli orientali. Le potenze alleate, infatti, lasciarono che l'Italia e il neo-costituito regno dei Serbi, Croati e Sloveni definissero congiuntamente i propri confini. Immediatamente (12 settembre 1919), una forza volontaria irregolare di nazionalisti ed ex-combattenti italiani, guidata da Gabriele D'Annunzio, occup\u00f2 militarmente la citt\u00e0 di Fiume chiedendone l'annessione all'Italia. Nitti, nonostante gli fosse confermata la fiducia del governo, scelse di dimettersi il 16 novembre, preoccupato anche dalle agitazioni sul fronte interno degli operai e degli agricoltori.\nLo scontento dell'opinione pubblica italiana.\nL'insoddisfazione nasceva per la constatazione che l'Italia avrebbe dovuto rinunciare ad alcune delle terre promesse nel Patto di Londra (segnatamente, la Dalmazia settentrionale) in base al \"principio di nazionalit\u00e0\" invocato nei Quattordici punti di Wilson, ma contemporaneamente non avrebbe avuto la citt\u00e0 di Fiume, non compresa fra le ricompense promesse all'Italia dall'Intesa nel 1915, ma abitata da oltre 25.000 italiani. \nA questo si aggiungeva la situazione nebulosa delle pretese italiane in Anatolia (a fronte dei massicci guadagni territoriali franco-britannici in Medio Oriente), la questione dei compensi coloniali in Africa, che fu definitivamente risolta solo dopo molti anni, e la risistemazione dell'Adriatico meridionale ai danni dell'Italia, con l'assegnazione arbitraria del Montenegro al nuovo Regno dei Serbi, Croati e Sloveni e l'appoggio alle istanze albanesi di distacco dal protettorato imposto dall'Italia sul paese. Il \"leitmotiv\" della vittoria mutilata divenne allora uno dei principali temi di propaganda e rivendicazione del fascismo, che se ne serv\u00ec per accusare i deboli governi postbellici e gli altri partiti di aver indebolito il paese e diffuso fra i lavoratori l'opinione che i diritti dell'Italia non fossero degni di adeguata difesa.\nLe successive intese italo-iugoslave a Rapallo (12 novembre 1920), peraltro, furono solo parzialmente \"rinunciatarie\". I nuovi rappresentanti italiani (Giovanni Giolitti, Carlo Sforza e Ivanoe Bonomi) ottennero la fissazione della frontiera terrestre allo spartiacque alpino da Tarvisio al Golfo del Quarnaro, compreso il Monte Nevoso; l'assegnazione della citt\u00e0 di Zara e delle isole di Cherso, Lussino, Lagosta e Pelagosa; la costituzione del territorio di Fiume in Stato libero indipendente, collegato all'Italia da una striscia costiera. Inoltre, la rinuncia italiana a Fiume e ai territori dalmati etnicamente slavi, non comprometteva il controllo italiano sul mare Adriatico, garantito dal possesso di Pola e di Zara, dalle isole succitate e dall'isola di Saseno. A Fiume stessa si prevedeva la costituzione di un consorzio italo-slavo-fiumano, per la gestione comune del porto, destinato a divenire \"zona franca\".\nPer l'opinione pubblica nazionalista e fascista, tuttavia, le intese di Rapallo non risolsero la questione; anzi, acuirono il problema, facendo apparire ancora pi\u00f9 debole il governo e offrendo al fascismo un facile argomento utile a sostenere la propria causa e crearsi simpatie nel Paese. Gabriele D'Annunzio, convinto che mai Roma avrebbe attaccato Fiume, mantenne la sua posizione fino alla vigilia di Natale del 1920, quando il primo colpo di cannone sparato dalla corazzata \"Andrea Doria\" sventr\u00f2 la sua residenza fiumana. Il 31 dicembre, opt\u00f2 per la resa, dopo che negli scontri con l'esercito italiano della settimana precedente cinquanta suoi uomini avevano perso la vita (\"Natale di sangue\"). Pochi mesi dopo lo smacco di Versailles, l'Italia dovette ritirarsi anche dalla costa turca occupata, mentre in Africa le venivano concesse solo alcune lievi rettifiche territoriali a fronte dei cospicui guadagni territoriali franco-inglesi a spese delle ricche colonie tedesche, sia pur sotto forma di Mandato della Societ\u00e0 delle Nazioni.\nIl fascismo fece di questo problema politico uno dei suoi cavalli di battaglia, spesso richiamando le sofferenze e i sacrifici patiti dal popolo italiano durante la prima guerra mondiale. Un esempio \u00e8 la manifestazione che venne organizzata al Vittoriano il 18 dicembre 1935, e che fu contemporaneamente replicata in tutta Italia, chiamata \"oro alla Patria\", che fu una raccolta di metalli utili alla causa bellica che fu necessaria in seguito alle sanzioni economiche all'Italia fascista decretate dalla Societ\u00e0 delle nazioni in risposta all'attacco italiano contro l'Impero d'Etiopia, che port\u00f2 alla conseguente guerra d'Etiopia. La regina Elena, che don\u00f2 le fedi nuziali della famiglia reale in una cerimonia officiata all'Altare della Patria, pronunci\u00f2 un discorso ufficiale, un cui stralcio recita:\nIl messaggio era legato a uno dei messaggi politici del fascismo: la Vittoria riscattata dalla rivoluzione fascista e quindi non pi\u00f9 \"mutilata\"."}
{"id": "1519208", "revid": "108169599", "url": "https://it.wikipedia.org/wiki?curid=1519208", "title": "M6 Music Rock", "text": "M6 Music Rock \u00e8 stata un'emittente televisiva musicale francese interamente dedicata alla musica rock e metal degli anni '80 e '90, trasmettendo soprattutto videoclip musicali, intervallati da speciali d'approfondimento ed interviste.\nAssieme a M6 Music Hits e M6 Music Black, completava il panorama delle televisioni musicali offerte da M6, seconda televisione privata francese.\nL'emittente ha cessato le trasmissioni il 20 gennaio 2009, ed \u00e8 stata sostituita da M6 Music Club."}
{"id": "1519217", "revid": "87676", "url": "https://it.wikipedia.org/wiki?curid=1519217", "title": "Tecktonick", "text": ""}
{"id": "1519220", "revid": "76963", "url": "https://it.wikipedia.org/wiki?curid=1519220", "title": "Tom Bacon", "text": "Biografia.\nHa iniziato la sua carriera nel 2000 partecipando a varie serie tv britanniche, sino al 2004 quando partecipa alla commedia \"Making Waves\" diretta da Nicholas van Pallandt, e nel 2007 ha girato il film \"Bad Day\", che in Italia uscir\u00e0 nel 2008."}
{"id": "1519221", "revid": "13182444", "url": "https://it.wikipedia.org/wiki?curid=1519221", "title": "Moneta a corso legale", "text": ""}
{"id": "1519225", "revid": "486946", "url": "https://it.wikipedia.org/wiki?curid=1519225", "title": "Alga Nori", "text": ""}
{"id": "1519227", "revid": "729019", "url": "https://it.wikipedia.org/wiki?curid=1519227", "title": "First American &amp; U.S. Angel", "text": "First American &amp; U.S. Angel, i cui veri nomi sono rispettivamente Troy Todd e Joanie Jupiter, sono due personaggi dei fumetti dell'universo America's Best Comics, creati da Alan Moore e Jim Baikie e apparsi per la prima volta su \"Tomorrow Stories\" n. 1 nell'agosto 1999.\nSono due dei personaggi che comparivano nelle storie brevi sulla rivista antologica \"Tomorrow Stories\", insieme a Cobweb, Greyshirt, Jack B. Quick e Splash Brannigan.\nPersonaggio.\nFirst American \u00e8 la parodia di un supereroe, che combatte il crimine con un grande spirito patriottico, un costume a stelle e strisce, una base segreta e una giovane spalla, U.S. Angel (la quale ha accettato l'incarico per poter poi diventare un'attrice o una modella famosa)."}
{"id": "1519229", "revid": "38120", "url": "https://it.wikipedia.org/wiki?curid=1519229", "title": "First American e U.S. Angel", "text": ""}
{"id": "1519232", "revid": "38120", "url": "https://it.wikipedia.org/wiki?curid=1519232", "title": "U.S. Angel", "text": ""}
{"id": "1519235", "revid": "38120", "url": "https://it.wikipedia.org/wiki?curid=1519235", "title": "First American", "text": ""}
{"id": "1519240", "revid": "37401", "url": "https://it.wikipedia.org/wiki?curid=1519240", "title": "Edictum De Pretiis Rerum Venalium", "text": ""}
{"id": "1519241", "revid": "56620", "url": "https://it.wikipedia.org/wiki?curid=1519241", "title": "Valle Dois", "text": ""}
{"id": "1519242", "revid": "921573", "url": "https://it.wikipedia.org/wiki?curid=1519242", "title": "Agn\u0117 Stank\u016bnait\u0117", "text": "Biografia.\nNel 2007 \u00e8 stata scelta come una delle due \"Madre Natura\" per il programma di Canale 5 \"Ciao Darwin\", condotto da Paolo Bonolis."}
{"id": "1519243", "revid": "37401", "url": "https://it.wikipedia.org/wiki?curid=1519243", "title": "Edictum de pretiis rerum venalium", "text": ""}
{"id": "1519244", "revid": "12290", "url": "https://it.wikipedia.org/wiki?curid=1519244", "title": "Jack B. Quick", "text": "Jack B. Quick, il cui nome completo \u00e8 Jonothon Beauregard Quick, \u00e8 un personaggio dei fumetti dell'universo America's Best Comics, creato da Alan Moore e Kevin Nowlan e apparso per la prima volta su \"Tomorrow Stories\" n. 1 nell'agosto 1999.\n\u00c8 uno dei personaggi che comparivano nelle storie brevi sulla rivista antologica \"Tomorrow Stories\", insieme a Cobweb, First American &amp; U.S. Angel, Greyshirt e Splash Brannigan.\nPersonaggio.\nJack B. Quick \u00e8 un ragazzino prodigio che turba la quiete della cittadina di Queerwater Creek con le sue teorie e i suoi esperimenti strampalati che stravolgono le leggi della fisica."}
{"id": "1519246", "revid": "38120", "url": "https://it.wikipedia.org/wiki?curid=1519246", "title": "Jack Quick", "text": ""}
{"id": "1519247", "revid": "984922", "url": "https://it.wikipedia.org/wiki?curid=1519247", "title": "Val Dois", "text": "La Val Dois \u00e8 una valle alpina del gruppo dell'Adamello, sussidiaria della Val Paghera di Ceto, a sua volta tributaria laterale orientale della Valle Camonica.\nIl suo imbocco \u00e8 a circa 1210 metri di quota, presso le \"Case di Val Paghera\" e prosegue in direzione Nord-nord-est fino a raggiungere in testata il Passo Dernal a 2574\u00a0m s.l.m.\n\u00c8 percorsa da un torrente, che confluisce nella Palobbia, e contiene il Lago delle Pile.\n\u00c8 attraversata interamente dal segnavia 37 che porta sino al rifugio Maria e Franco, presso il Passo Dernal."}
{"id": "1519248", "revid": "38120", "url": "https://it.wikipedia.org/wiki?curid=1519248", "title": "Jonothon Beauregard Quick", "text": ""}
{"id": "1519259", "revid": "123567", "url": "https://it.wikipedia.org/wiki?curid=1519259", "title": "Valle di Dois", "text": ""}
{"id": "1519266", "revid": "1543377", "url": "https://it.wikipedia.org/wiki?curid=1519266", "title": "Val Paghera (Vezza d'Oglio)", "text": "La Val Paghera \u00e8 una valle alpina del parco dell'Adamello, tributaria laterale meridionale della Valle Camonica, compresa nei comuni di Vezza d'Oglio ed Edolo.\n\u00c8 percorsa dal torrente Paghera che sfocia nell'Oglio all'altezza di Vezza d'Oglio.\nIl suo imbocco \u00e8 a circa 1100 metri di quota, in corrispondenza del paese di Vezza d'Oglio, mentre la sua testata \u00e8 data dal Corno Baitone a 3330\u00a0m s.l.m. in comune di Edolo.\n\u00c8 una valle molto estesa percorsa integralmente dal torrente Aviolo, contiene al suo interno il Lago Aviolo. Per questa ragione la porzione di valle compresa tra il lago Aviolo e il Corno Baitone \u00e8 spesso chiamata Val d'Aviolo.\n\u00c8 presente il rifugio La Cascata a 1450\u00a0m s.l.m. ed il Rifugio Sandro Occhi (ex Rifugio Aviolo) , presso l'omonimo lago, a 1930\u00a0m s.l.m."}
{"id": "1519268", "revid": "123315607", "url": "https://it.wikipedia.org/wiki?curid=1519268", "title": "Quodlibet (casa editrice)", "text": "Quodlibet \u00e8 una casa editrice italiana.\nStoria.\nFondata a Macerata nel 1993 da un gruppo di allievi di Giorgio Agamben, sotto la guida di Gino Giometti e Stefano Verdicchio si \u00e8 inizialmente specializzata in saggistica e filosofia, aprendosi in seguito alla letteratura, alla critica d'arte, all'architettura, dando ampio spazio alla pubblicazione dei classici come Matteo Ricci. Dal 2013 la casa editrice \u00e8 diretta da Stefano Verdicchio.\n\"Il \"qualsivoglia\" latino che abbiamo scelto per marchio non significa n\u00e9 indifferenza n\u00e9 neutralit\u00e0. Chiarisce il criterio delle nostre scelte. I testi che cerchiamo devono reagire sull'attualit\u00e0, gettarvi sopra una luce inattesa\" (da un'intervista a Gino Giometti a \u00abLa Stampa\u00bb).\nQuodlibet ha al suo attivo un catalogo di oltre 500 titoli e tre collane principali: \"Quodlibet\", \"Quaderni Quodlibet\" e \"In ottavo\". Fra i suoi autori principali sono Giorgio Agamben, Gilles Deleuze, Enzo Melandri, Rem Koolhaas, Alois Riegl, Gilles Cl\u00e9ment, ma anche Roberto Dionigi e Gianni Carchia. Ospita inoltre libri di G\u00fcnther Anders, Ingeborg Bachmann, Robert Walser, Silvio D'Arzo, Antonio Delfini, Furio Jesi, Emilio Garroni, Alexandre Koj\u00e8ve, Dolores Prato, Ludwig Wittgenstein, Lu Xun, Henri Michaux, Romolo Murri, Antoine Berman, Yona Friedman, Clio Pizzingrilli ecc.\nLe riviste stampate della casa editrice sono \"L'ospite ingrato\" (dal 1998, periodico del centro studi su Franco Fortini, vedi il sito), \"Discipline Filosofiche\" (semestrale diretto da Stefano Besoli e Barnaba Maj) \"\u00abGiornale di Storia costituzionale\u00bb\" (dell'Universit\u00e0 di Macerata) e \"Rassegna di architettura e urbanistica\".\nNella sezione del catalogo \"Quodlibet Studio\" sono pubblicate diverse collane tematiche che pubblicano prevalentemente ricerche inedite di studiosi italiani e no. Dal 2007 \u00e8 stata attiva la collana \"Verbarium\" diretta da Michele Ranchetti e poi dai suoi allievi, altro punto di riferimento della casa editrice (ospita, tra l'altro, libri di Ivan Illich, Renato Solmi e le poesie dello stesso Ranchetti).\nDal 2008 ha visto la luce Compagnia Extra, una \"banda di pensiero\" pi\u00f9 che una mera collana di narrativa (diretta da Ermanno Cavazzoni e Jean Talon) che finora ha pubblicato libri e autori dall'ispirazione ariostesca come Federico Fellini, Ugo Cornia, Gianni Celati, Daniele Benati, Pu\u0161kin, Georges Perec, Luigi Malerba e Paolo Nori.\nDal 2010 \u00e8 pubblicata una collana di architettura diretta da Manuel Orazi, dapprima in coedizione con la rivista Abitare e poi, terminata la coedizione, ribattezzata \"Habitat\", che propone testi di natura teorica di alcuni fra i massimi architetti internazionali: Robert Venturi e Denise Scott Brown, Giancarlo De Carlo, Aldo Rossi, Yona Friedman, Peter Eisenman, Daniel Libeskind, Superstudio, Michele De Lucchi et al.\nDal 2014 pubblica Nuova T\u00e8chne, storica rivista fondata da Eugenio Miccini nel 1969 e diretta da Paolo Albani, pubblicando, tra gli altri, contributi di Umberto Eco, Dario Fo, Giorgio Manganelli, Ettore Petrolini, Lamberto Pignotti, Roland Barthes, Dino Buzzati, Ennio Flaiano, Cesare Zavattini, Bruno Munari, Luigi Pirandello.\nAltre collane sono \"Le forme dell'anima\", diretta da Stefano Besoli, con saggi d'argomento tra fenomenologia e psicologia; \"Spinozana\" (sul filosofo olandese), \"Citt\u00e0 e paesaggio\" (dedicata all'architettura, all'urbanistica e al paesaggio), \"Societas Hominum\" (pi\u00f9 politiche e sociologiche) e altre ancora."}
{"id": "1519276", "revid": "2091899", "url": "https://it.wikipedia.org/wiki?curid=1519276", "title": "Giovanni Stern", "text": "Biografia.\nL'architetto romano Giovanni Stern, padre di Raffaele Stern e figlio del pittore tardo barocco Ludovico Stern, apparteneva ad una famiglia di origine bavarese, che ha dato pittori e architetti. Fu tra i pi\u00f9 sensibili e colti esponenti di punta del pieno Neoclassicismo europeo. Tradusse in opere, come il Salone d'oro di Palazzo Chigi a Roma (1765-1767), una raffinata versione del corrente gusto protoneoclassico, nel quale coesistevano ibridamente architetture d'interni di essenziale spazialit\u00e0, adorne di delicati motivi greco-romani, con arredi di fastosa concezione tardo-rococ\u00f2. La misura compositiva, la sintassi decorativa e l'apparato ornamentale della partitura architettonica attingevano in parte dai repertori di antichit\u00e0 romane di Piranesi, e dall'iconografia delle antichit\u00e0 di Ercolano e Pompei (gusto alla moda, all'epoca importato da Robert Adam in Gran Bretagna ad opera di decoratori di formazione romana), ma anche direttamente dai monumenti antichi e rinascimentali, rifondendo il tutto in chiave di un'eleganza, improntata ad un'armonia e ad un decoro di ispirazione winckelmanniana.\nAl restauro della vignolesca Villa Giulia, commissionato da Clemente XIV e realizzato fra il 1769 e il 1777, segu\u00ec nel 1784, dopo un decennio di elaborazione, la pubblicazione di un pregevole volume in-folio di trenta tavole sulla villa papale, celebre monumento del Manierismo architettonico, allo studio del quale sin dal tardo Seicento si dedicavano gli architetti stranieri: fra questi, ne eseguirono rilievi Gilles-Marie Oppenord (1697 circa), William Chambers (1754), Robert Adam (1755-56), Christian Frederik Hansen e Peter Joseph Krahe (1783-84). Il volume di Stern fu un prodotto di rilievo di quella corrente architettonica tardosettecentesca di rivalutazione del \"buon Cinquecento\" italiano (quello aureo di Andrea Palladio e Jacopo Barozzi da Vignola), teorizzata in particolare da Francesco Milizia, la quale si pose in parallelo col movimento rivolto filologicamente all'antico del Neoclassicismo, proseguendo in tal senso nel filone puristico ottocentesco rappresentato da Raffaele Stern e dai suoi allievi della Romana Accademia di San Luca.\nDi Giovanni Stern si ricorda peraltro il progetto di una casa d'abitazione, posta all'angolo fra la piazzetta di Campo Marzio e via della Stelletta, a Roma."}
{"id": "1519278", "revid": "547992", "url": "https://it.wikipedia.org/wiki?curid=1519278", "title": "Licinia Lentini", "text": "Biografia.\nLicinia Lentini ha raggiunto una discreta popolarit\u00e0 nel 1980 come showgirl nel variet\u00e0 televisivo \"Studio '80\". La sua carriera cinematografica, iniziata nel 1976, comprende interpretazioni importanti in diversi film di genere e commedie all'italiana. Tra i ruoli per i quali \u00e8 maggiormente ricordata quello della signora Borlotti ne \"L'allenatore nel pallone\" e quello della signora Bellugi ne \"Il commissario Lo Gatto\", entrambi recitati accanto a Lino Banfi, oltre al personaggio di Moira in \"Vacanze di Natale\". A partire dagli anni ottanta si \u00e8 dedicata soprattutto al teatro e al doppiaggio; in qualit\u00e0 di dialoghista ha scritto i testi di noti telefilm come That '70s Show, Whoopi e Absolutely Fabulous."}
{"id": "1519279", "revid": "6923", "url": "https://it.wikipedia.org/wiki?curid=1519279", "title": "Isola Montagu", "text": "L\u2019Isola Montagu \u00e8 un'isola subantartica: la pi\u00f9 grande delle Isole Sandwich Australi, situata nel Mare di Weddell.\nDesolata e disabitata, misura circa 12 chilometri per 10, con oltre il 90% della sua superficie permanentemente ricoperto di ghiaccio. \u00c8 stata avvistata per la prima volta da James Cook nel 1775, vennero cos\u00ec denominata in onore di John Montagu, IV conte di Sandwich, all'epoca Primo Lord dell'Ammiragliato.\nLa sua caratteristica geografica preminente \u00e8 il \"Monte Belinda\", una struttura vulcanica alta 1370 metri. Il vulcano era ritenuto inattivo fino all'avvistamento, nel 2002, di un'attivit\u00e0 effusiva e di emissione di ceneri da parte di osservatori del \"BAS\" (British Antarctic Survey).\nNel novembre 2005, delle foto satellitari hanno rilevato un'eruzione del \"Monte Belinda\", che ha creato un fiume di ghiaccio fuso largo 90 metri nella parte settentrionale dell'isola. L'evento ha permesso di registrare alcune delle prime osservazioni geomorfologiche mai effettuate sulle eruzioni vulcaniche che avvengono sotto uno strato di ghiaccio."}
{"id": "1519282", "revid": "1318658", "url": "https://it.wikipedia.org/wiki?curid=1519282", "title": "Valle dell'Avio", "text": "La valle dell'Avio \u00e8 una valle alpina del gruppo dell'Adamello, tributaria meridionale della valle Camonica e percorsa dal torrente Avio.\nIl suo imbocco \u00e8 a circa 1150 metri di quota, in corrispondenza del paese di Tem\u00f9, mentre la sua doppia testata \u00e8 data dalle pendici del monte Adamello 3539\u00a0m s.l.m.\nLa si raggiunge percorrendo in automobile la stretta strada dell'Enel che sale dall'abitato di Tem\u00f9 fino alla Malga Caldea a 1584\u00a0m s.l.m.\nDa qui inizia il percorso escursionistico che permette di raggiungere i bacini imbriferi del laghetto d'Avio, del lago d'Avio e del lago Benedetto. \nNella testata della valle che punta a meridione \u00e8 presente il lago Pantano a 2378\u00a0m s.l.m., mentre in quella volta a oriente vi \u00e8 il lago Venerocolo 2535\u00a0m s.l.m.\nNei pressi del lago Venerocolo, raggiungibile seguendo il segnavia 11, sorge il rifugio Garibaldi."}
{"id": "1519289", "revid": "287204", "url": "https://it.wikipedia.org/wiki?curid=1519289", "title": "Piero Sanguineti", "text": "Socio della squadra di calcio Andrea Doria, Piero Sanguineti fece parte del gruppo che lavor\u00f2 alla fusione con la Sampierdarenese.\nIl 12 agosto 1946 firma l'atto costitutivo dell'Unione Calcio Sampdoria e viene eletto primo presidente della storia blucerchiata nel corso di una riunione del consiglio direttivo.\nLa sua nomina a Presidente fu avversata da Amedeo Rissotto (secondo presidente blucerchiato) che sosterr\u00e0 sempre di essere stato il primo, riconoscendo a Sanguineti un incarico pro tempore e non definitivo.\nSanguineti, che lascia la carica di presidente nel marzo del 1947, attraversa gran parte della storia blucerchiata, diventando vicepresidente e, come dirigente, gestendo alcuni passaggi societari come l'ingresso di Glauco Lolli Ghetti. La tessera numero uno della Sampdoria fu emessa a suo nome."}
{"id": "1519293", "revid": "37401", "url": "https://it.wikipedia.org/wiki?curid=1519293", "title": "Erulo", "text": ""}
{"id": "1519294", "revid": "33921", "url": "https://it.wikipedia.org/wiki?curid=1519294", "title": "Blues (rugby a 15)", "text": "I Blues (in precedenza noti come Auckland Blues) sono una \"squadra\" professionistica neozelandese di rugby a 15 che rappresenta la regione di Auckland: hanno sede nell'omonimo capoluogo.\nIstituita nel 1996 con il passaggio al professionismo del rugby a 15, i Blues sono espressione della Auckland Rugby Football Union, la federazione rugbistica provinciale cui afferiscono tutti i club della zona di Auckland e che costituiscono il serbatoio della squadra.\nLa \"squadra\" partecipa al Super Rugby, competizione interconfederale che vede in gara quindici squadre di club equamente ripartite tra la federazione australiana, sudafricana e neozelandese.\nI Blues si sono aggiudicati tre edizioni del torneo, nel 1996, 1997 e nel 2003.\nLa squadra disputa i suoi incontri interni all'Eden Park di Auckland.\nStoria.\nQuando nel 1995 la NZRFU decise la composizione delle squadre che avrebbero preso parte al torneo Super 12, fu giudicato inopportuno basare la formazione dei Blues su una selezione di giocatori delle squadre di Auckland, Counties Manukau, Northland e North Harbour, in ragione della forte proporzione di All Blacks provenienti da queste squadre. Di fatto, i Blues avrebbero potuto schierare la squadra degli All Blacks a tutti gli effetti.\nQuesto port\u00f2 a schierare i giocatori di Northland e North Harbour con la squadra vicina: i Waikato Chiefs. Di conseguenza, gli Auckland Blues non rappresentarono totalmente Auckland dato che North Harbour corrisponde alla parte nord dell'area urbana di Auckland. Invece venne inclusa nella franchigia Thames Valley, localit\u00e0 in realt\u00e0 pi\u00f9 vicina a Hamilton (sede dei Chiefs) che ad Auckland.\nVerso la fine degli anni '90, il numero di All Blacks provenienti da queste squadre diminu\u00ec e questo port\u00f2 i Blues e i Chiefs ad accordarsi per uno scambio nel quale i Chiefs si presero le zone di Counties Manukau e Thames Valley mentre i Blues recuperarono Northland e North Harbour.\nLo scambio fu considerato iniquo perch\u00e9, in quegli anni, le prestazioni di Northland e North Harbour nel National Provincial Championship erano migliori di quelle di Counties Manukau e Thames Valley, per\u00f2 permise alle franchigie di rappresentare aree geografiche pi\u00f9 vicine.\nIronicamente comunque, i Blues persero in questa occasione il territorio comunemente chiamato Auckland-Sud, che fa parte dell'area urbana di Auckland. Si pu\u00f2 dire che i Blues scambiarono Auckland-Sud in cambio di Auckland-Nord, e che di conseguenza, anche oggi i Blues non rappresentano totalmente la regione di Auckland come suggerirebbe il loro vecchio nome. Nel 2000, le rappresentative neo-zelandesi del Super 12 abbandonarono l'indicazione della regione di provenienza nel nome della squadra.\nLa squadra di Auckland, che fornisce la maggioranza dei giocatori dei Blues, \u00e8 una delle squadre pi\u00f9 blasonate del campionato nazionale neozelandese. Dall'inaugurazione di questa competizione nel 1976 Auckland ha infatti conquistato per ben 14 volte il titolo di campione."}
{"id": "1519295", "revid": "59975", "url": "https://it.wikipedia.org/wiki?curid=1519295", "title": "Melodic hardcore", "text": ""}
{"id": "1519300", "revid": "254059", "url": "https://it.wikipedia.org/wiki?curid=1519300", "title": "Val Paisco", "text": "La val Paisco \u00e8 una valle alpina, tributaria laterale meridionale della Valle Camonica.\n\u00c8 percorsa dal torrente Allione che sfocia nell'Oglio all'altezza di Forno Allione, nel comune di Berzo Demo.\nIl suo imbocco \u00e8 a circa 466 metri di quota, in corrispondenza del paese di Forno Allione, mentre la sua testata \u00e8 data dal passo del Vivione a 1828\u00a0m s.l.m.\nAl suo interno sono compresi gli abitati di Paisco, Loveno e Grumello."}
{"id": "1519301", "revid": "49981", "url": "https://it.wikipedia.org/wiki?curid=1519301", "title": "Guglielmo III d'Altavilla", "text": ""}
{"id": "1519306", "revid": "104458", "url": "https://it.wikipedia.org/wiki?curid=1519306", "title": "Enrico VI Hohenstaufen", "text": ""}
{"id": "1519307", "revid": "295049", "url": "https://it.wikipedia.org/wiki?curid=1519307", "title": "Stefania Spugnini", "text": "Biografia.\nStefania Spugnini esordisce nell'ambito recitativo intorno alla met\u00e0 degli anni settanta in qualit\u00e0 di caratterista, interpretando piccoli ruoli,fra l'altro ne Il piatto piange e in Profumo di donna; riesce a farsi notare grazie ad Alberto Sordi che la dirige nell'episodio \"Le vacanze intelligenti\" del film \"Dove vai in vacanza?\" nel ruolo dell'amata figlia Romolina. Pur essendo iniziata da un buon punto di partenza, la carriera di Stefania Spugnini stenta a decollare fino a quando riesce a ottenere il ruolo di Michelina Can\u00e0 nel film \"L'allenatore nel pallone\" e nel seguito \"L'allenatore nel pallone 2\" che la consacrer\u00e0 definitivamente a ruolo di comprimario e per il quale sar\u00e0 maggiormente nota al pubblico. Tuttavia, dopo il ruolo ottenuto nei due film con Lino Banfi protagonista, la carriera di Stefania Spugnini \u00e8 proseguita nuovamente in piccoli ruoli, pur recitando accanto a diversi attori e registi noti."}
{"id": "1519309", "revid": "123567", "url": "https://it.wikipedia.org/wiki?curid=1519309", "title": "Valle di Paisco", "text": ""}
{"id": "1519313", "revid": "252105", "url": "https://it.wikipedia.org/wiki?curid=1519313", "title": "Forno Allione", "text": ""}
{"id": "1519315", "revid": "47767", "url": "https://it.wikipedia.org/wiki?curid=1519315", "title": "Federico I Hohenstaufen", "text": ""}
{"id": "1519320", "revid": "19580", "url": "https://it.wikipedia.org/wiki?curid=1519320", "title": "Armoriale dei comuni dell'Uusimaa Orientale", "text": ""}
{"id": "1519324", "revid": "49981", "url": "https://it.wikipedia.org/wiki?curid=1519324", "title": "Manfredi di Hohenstaufen", "text": ""}
{"id": "1519331", "revid": "122210665", "url": "https://it.wikipedia.org/wiki?curid=1519331", "title": "I maghi di Waverly", "text": "I maghi di Waverly (\"Wizards of Waverly Place\") \u00e8 una serie televisiva in onda in Italia su Disney Channel dal 26 gennaio 2008. La serie \u00e8 stata creata da Todd J. Greenwald, e ha per protagonisti Selena Gomez, David Henrie e Jake T. Austin, tre fratelli con poteri magici. La serie \u00e8 composta da quattro stagioni, la terza e la quarta sono girate in alta definizione. La serie dall'11 gennaio 2010 viene trasmessa anche su Italia 1. La quarta stagione ha terminato le riprese il 17 maggio 2011. Selena Gomez ha confermato in un'intervista che la quarta stagione \u00e8 l'ultima della serie e che il film che era in programma \u00e8 stato cancellato. Ma il 28 luglio 2011, Maria Canals Barrera ha confermato in un'intervista che il progetto per un secondo film sarebbe prodotto. Dall'11 febbraio 2013 la serie viene trasmessa anche su La 5. \nTrama.\nI Russo sono una famiglia italo-messicana di maghi che vivono e gestiscono una paninoteca, la \"Waverly Sub Station\", a \"Waverly Place\", \"New York\". Il padre di famiglia, \"Jerry Russo\", \u00e8 un ex mago, che dopo aver sposato una mortale, \"Theresa\", \u00e8 stato costretto a cedere i suoi poteri magici a suo fratello, \"Kelbo\". Jerry inoltre, ha una sorella di nome Megan. Theresa invece ha un fratello di nome Ernesto.\nEgli \u00e8 anche il maestro di magia dei suoi tre figli, i quali, raggiunta la giusta et\u00e0, saranno costretti a sfidarsi in una gara di magia per stabilire chi di loro potr\u00e0 tenere i poteri magici e divenire il mago di famiglia. \"Justin\", il maggiore dei tre, \u00e8 molto serio e professionale, amante delle regole e dello studio, il che lo rende a volte anche un po' noioso; \"Alex\", la secondogenita, \u00e8 l'opposto del fratello, in quanto \u00e8 abituata ad usare la magia solo per i suoi scopi personali, cosa vietata assolutamente dal padre; infine, \"Max\", il fratello minore: \u00e8 molto imbranato e ha un po' di timore riguardo ai poteri magici ma a volte sa essere molto saggio.Le lezioni di magia di Jerry, vengono tenute ogni marted\u00ec e ogni gioved\u00ec nella tana magica nascosta all'interno della paninoteca, dalla quale \u00e8 possibile accedere al mondo magico.\nI poteri magici, secondo la legge magica, devono essere severamente tenuti estranei a ogni mortale, anche se durante le avventure dei maghi, i Russo rivelano la propria identit\u00e0 ad \"Harper Finkle\", migliore amica di Alex molto strana e sempre vestita con abiti fatti da lei e a \"Zeke Beekerman\", compagno di studio di Justin molto strano, che adora i robot. Nella quarta stagione Harper e Zeke staranno insieme.\nDurante il corso delle storie, i Russo affrontano varie creature magiche, tra le quali per\u00f2 ci sar\u00e0 qualcuno che riuscir\u00e0 a fare breccia nel cuore dei Russo.Molte sfide attendono la famiglia di maghi contro angeli, asteroidi, vampiri, lupi mannari ma anche contro maghi stessi come \"Stevie Nichols\" e la stessa \"Alex\"...\nTutti questi episodi accompagnano la famiglia Russo fino alla gara tra Alex, Max e Justin alla fine della quale il vincitore avr\u00e0 tutti i poteri magici dei Russo.\nIn questo caso la fortunata sar\u00e0 Alex, anche se Justin riuscir\u00e0 comunque a mantenere i propri poteri, in quanto diventer\u00e0 il preside della scuola di magia del Mondo Magico, mentre Max sar\u00e0 il proprietario della Waverly Sub Station.\nSigla.\nLa sigla della serie, \"Everything Is Not What It Seems\", cantata da Selena Gomez, vede il cast in uno sfondo computerizzato. Per la visione in Italia \u00e8 stata tradotta con \"Non fare sempre ci\u00f2 che ti va\". Nella quarta stagione, lo sfondo della sigla e l'arrangiamento cambiano, ma il testo rimane invariato, seppur abbreviato.\nAscolti.\n\"I maghi di Waverly\", in USA, era una delle serie di punta del canale, con degli ascolti che oscillano tra i 4.500.000 e i 6.000.000 (superando anche molti episodi inediti di serie Disney di successo come \"Hannah Montana\"), decretandone il successo.\n\"Il ritorno dei maghi - Alex vs. Alex\".\nIl 27 settembre 2012, la Disney Channel ha annunciato un nuovo special di un'ora de \"I maghi di Waverly\", filmato nel mese di ottobre 2012. Lo special vede come produttore esecutivo anche Selena Gomez insieme a Vince Cheung e Ben Montanio. Il presidente e direttore creativo di Disney Channels Worldwide, Gary Marsh, ha detto: \u00abCon i rating fenomenali del finale de I Maghi di Waverly, \u00e8 risultato chiaro che i fan della serie non erano pronti a dire addio a Selena e al resto del cast. Siamo quindi entusiasti del fatto che il cast abbia accettato di riunirsi per portare ai fan un'ultima grande avventura\u00bb.\nLo special negli Stati Uniti \u00e8 stato trasmesso il 15 marzo 2013. In Italia \u00e8 stato trasmesso il 18 maggio 2013."}
{"id": "1519332", "revid": "110157", "url": "https://it.wikipedia.org/wiki?curid=1519332", "title": "Kas (fiume)", "text": "Il Kas \u00e8 un fiume della Russia siberiana occidentale (Kraj di Krasnojarsk), affluente di sinistra dello Enisej.\nNasce all'estremit\u00e0 orientale del grande Bassopiano della Siberia Occidentale dirigendosi dapprima verso nordovest; a circa met\u00e0 percorso compie una decisa svolta a 90\u00b0, prendendo direzione nordorientale e confluendo successivamente nello Enisej. La gran parte del bacino si estende su terreni bassi, con difficile drenaggio che provoca impaludamenti nella stagione calda.\nIl fiume non incontra nel suo corso centri abitati di rilievo; \u00e8 gelato, mediamente, dagli inizi di novembre a met\u00e0 maggio.\nIl fiume Kas \u00e8 collegato tramite un canale navigabile al fiume Ket', affluente dell'Ob'; quest'opera ha reso cos\u00ec comunicanti i due bacini, fra i maggiori del mondo come dimensioni ed entrambi di rilevante importanza commerciale."}
{"id": "1519334", "revid": "125004428", "url": "https://it.wikipedia.org/wiki?curid=1519334", "title": "Villa Pisani (Bagnolo)", "text": "Villa Pisani, ubicata nella frazione di Bagnolo, nel comune di Lonigo nella provincia di Vicenza, \u00e8 una villa veneta progettata dall'architetto Palladio Andrea nel 1542 su commissione dei fratelli Pisani di Venezia. \u00c8 dal 1996 nella lista dei patrimoni dell'umanit\u00e0 dell'UNESCO assieme alle altre ville palladiane del Veneto.\nIdeata come villa di campagna, il cui scopo si pu\u00f2 verificare dalla presenza di barchesse ad essa adiacenti, probabilmente solo una parte di quelle in origine, presenta un parco che si colloca posteriormente all'edificio. Essa sorge in prossimit\u00e0 del fiume Gu\u00e0 in un punto strategico affacciandosi inoltre sulla strada che collega la frazione direttamente alla vicina Spessa.\nTra le prime opere di Palladio, si presenta incompleta poich\u00e9 priva del cortile a porticati.\nL'interno presenta un maestoso salone centrale affrescato.\nStoria.\nLa realizzazione di villa Pisani a Bagnolo, a partire dal 1542, costituisce per la carriera del giovane Palladio un vero punto di svolta. I fratelli Vettore, Marco e Daniele Pisani fanno infatti parte dell'\u00e9lite aristocratica veneziana, con conseguente netto salto di scala nella committenza palladiana sino ad allora soprattutto vicentina. La vasta tenuta agricola di oltre 1200 campi era di propriet\u00e0 Pisani sin dal 1523, e su di essa insisteva una casa dei precedenti proprietari, i vicentini Nogarola, probabilmente assorbita nella nuova costruzione.\nNel 1545 il corpo padronale risulta realizzato, e in una mappa del 1569 \u00e8 visibile sul fondo del cortile, a ovest, una grande barchessa colonnata a U, attribuibile anch'essa a Palladio, conclusa da due colombare, ammirata dal Vasari ma successivamente danneggiata da un incendio nel 1806 e sostituita dall'attuale struttura ottocentesca localizzata sul lato lungo, estranea al progetto palladiano. Dopo un bombardamento nel 25 aprile 1945 \u00e8 rimasto solo un lato del porticato.\nLa villa \u00e8 stata restaurata e aperta al pubblico nel 1993 (visitabile su appuntamento). Nel 1996 \u00e8 stata inserita nella lista dei patrimoni dell'umanit\u00e0 dell'UNESCO con le altre ville palladiane del Veneto e la citt\u00e0 di Vicenza.\nDescrizione.\nNel progetto di villa Pisani l'obiettivo di Palladio \u00e8 ambizioso: realizzare una dimora di campagna che sia adeguata ai raffinati gusti dei fratelli Pisani e al tempo stesso in grado di offrire una risposta concreta e razionale in termini di organizzazione di tutto il complesso degli annessi agricoli. Palladio infatti inserisce in un disegno unitario casa padronale, stalle, barchesse e colombare, vale a dire quegli elementi che nella villa quattrocentesca si affacciavano sull'aia in un disegno casuale, privo di gerarchie funzionali e formali.\nAl tempo stesso, le necessit\u00e0 pratiche della vita agricola sono tradotte in forme inedite, in un nuovo linguaggio ispirato all'architettura antica. Come un tempio romano, la villa sorge su un alto basamento che d\u00e0 slancio all'edificio e accoglie gli ambienti di servizio.\nLa grande sala centrale a \u201cT\u201d \u00e8 coperta a botte come gli edifici termali antichi, riccamente decorata e illuminata da un'ampia finestra termale: uno spazio radicalmente diverso, per dimensioni e qualit\u00e0 formale, dalle sale delle ville prepalladiane, tradizionalmente pi\u00f9 piccole e coperte da un soffitto piano con travi di legno. Una ricca decorazione pittorica ad affresco, con scene tratte dalle \"Metamorfosi\" di Ovidio dovute probabilmente alla mano di Francesco Torbido (1482/84-1561), dialoga con lo spazio architettonico esaltandone la monumentalit\u00e0.\nUn ricco dossier di disegni autografi, oggi conservati a Londra, documenta l'evolversi del progetto palladiano. Nelle prime ipotesi si affollano suggestioni derivanti dalle architetture antiche e moderne visitate nel viaggio a Roma appena compiuto (da villa Madama di Raffaello al Belvedere bramantesco, sino alla cappella Paolina di Sangallo) accanto a elementi pi\u00f9 specificamente veneti: la disposizione delle stanze, la loggia serrata da due torrette come in villa Trissino a Cricoli o il potente bugnato sanmicheliano della facciata sul fiume."}
{"id": "1519340", "revid": "13184104", "url": "https://it.wikipedia.org/wiki?curid=1519340", "title": "Carvi", "text": ""}
{"id": "1519344", "revid": "767487", "url": "https://it.wikipedia.org/wiki?curid=1519344", "title": "Contessa di Parma", "text": "Contessa di Parma \u00e8 un film del 1937, diretto da Alessandro Blasetti, generalmente considerato un'eccezione rispetto ai temi ricorrenti nella produzione del regista romano, potendo essere ascritto al filone cinematografico noto come cinema dei telefoni bianchi.\nTrama.\nIl commendator Ferrari, elegante ed esterofilo direttore della casa di mode \"Maison Printemps\" di Torino, che ogni due mesi si reca a Parigi ad attingere idee per il suo lavoro, lancia al campo di corse di Mirafiori due nuovi abiti indossati da Marcella ed Adriana, \"mannequins\" della casa, da lui battezzati \"Comtesse de Parme\" e \"Reine Claude\". Alle corse, Marcella fa la conoscenza di un famoso calciatore, Gino Vanni, centrattacco della Nazionale, che crede realmente che la ragazza sia una contessa, ingannato anche dalla vistosa macchina che l'accompagna, in realt\u00e0 di propriet\u00e0 della casa di mode; inizia cos\u00ec a farle una corte discreta e rispettosa. Anche Marcella si innamora del giovane e, per il timore di perderlo, continua a fare la parte di una contessa, fingendo di abitare al Grand Hotel ed indossando gli abiti lussuosi della casa in cui lavora. Dopo equivoci e malintesi, sar\u00e0 infine grazie a Marta Rossi - ricca zia di Gino divenuta proprietaria della casa di moda - che i due innamorati coronano la loro unione proprio nel corso di un d\u00e9fil\u00e9 al Sestriere.\nProduzione.\n\"Contessa di Parma\", tratto da un soggetto originale del commediografo Gherardo Gherardi, \u00e8 generalmente considerato un film \"minore\" tra quelli realizzati da Blasetti, giudizio peraltro condiviso dallo stesso regista che ha spiegato in pi\u00f9 occasioni come egli si dedic\u00f2 a questa opera per necessit\u00e0 di lavoro durante un periodo di difficolt\u00e0 della sua carriera artistica, provocato da un contrasto con la Direzione della Cinematografia retta a quel tempo da Luigi Freddi. Egli stesso lo definir\u00e0 infatti, a distanza di quasi quarant'anni, \u00abil pi\u00f9 cretino, assieme a \"Retroscena\" dei film che ho fatto\u00bb.\nIl film fu girato interamente in Piemonte, soprattutto a Torino (unico film di Blasetti realizzato nella capitale sabauda), con ambientazioni nell'area di Mirafiori - ippodromo ed aeroporto, oggi entrambi non pi\u00f9 esistenti, per cui \u00e8 stato definito anche come \"cinema - documento\" - nella collina torinese ed allo stadio municipale allora intitolato a Mussolini. All'esterno della citt\u00e0 le riprese avvennero presso i Laghi di Avigliana ed al Sestriere. Per gli interni furono utilizzati gli stabilimenti Fert, riaperti per l'occasione dopo un prolungato periodo di chiusura. Le riprese iniziarono a met\u00e0 novembre 1936 e si protrassero per tutto il periodo invernale, con le ultime scene girate nella localit\u00e0 sciistica.\n\"Contessa di Parma\" (il cui titolo originario era \"Voglio l'automobile\")risulta essere l'unico lungometraggio realizzato nel 1937 dalla I.C.I. del produttore Roberto Dandi, azienda tra le pi\u00f9 importanti della cinematografia italiana del periodo (Sar\u00e0 proprio essa a produrre nel 1942 \"Ossessione\"), alla quale collaborarono negli anni trenta alcuni tra i registi italiani pi\u00f9 noti come Camerini, Bragaglia e Poggioli, oltre allo stesso Blasetti.\nL'ambientazione torinese favor\u00ec il coinvolgimento di Mario Soldati, a cui Blasetti riconobbe un decisivo contributo di spirito e di gusto nella stesura del trattamento e che fu anche aiuto regista. Altra collaborazione \"torinese\" fu quella di Carlo Borghesio, che svolse il compito di assistente. Da segnalare inoltre la partecipazione al tema musicale di Giovanni Fusco, che diventer\u00e0 nel dopoguerra un intenso collaboratore di Antonioni.\nBlasetti, nel presentare il film, lo descrisse come \u00abtutto fondato sulla spigliatezza del dialogo, sulla vivacit\u00e0 della recitazione, sul ritmo delle diverse sequenze, proprio come certi film, quali \"Accadde una notte\" oppure \"\u00c8 arrivata la felicit\u00e0\", [ma] l'assenza di pretese con cui si presenta \"Contessa di Parma\" non implica assenza di difficolt\u00e0\u00bb. Tra gli obiettivi della pellicola v'era anche quello di esaltare, durante il periodo della Autarchia, il ruolo di Torino quale \"citt\u00e0 dell'alta moda\" e del buon gusto italiani, con costosi ed eleganti abiti appositamente realizzati dalla nota (a quel tempo) casa di mode \"Matt\u00e9\", unitamente a temi sportivi, quali lo sci e, soprattutto, il calcio (nel periodo tra le due vittorie mondiali italiane nella Rimet), di sicura presa popolare. Tuttavia l'interprete femminile, Elisa Cegani, lo consider\u00f2 anche per s\u00e9 un film di scarsa importanza e di perdita di valore dopo quelli a cui aveva partecipato, tra cui il pirandelliano \"Ma non \u00e8 una cosa seria\".\nAccoglienza.\nCommenti contemporanei.\nSenza incontrare alcun problema con la censura, il film usc\u00ec sugli schermi nell'aprile 1937 ed i commenti che lo accompagnarono, pur riconoscendone la qualit\u00e0 tecnica, concordarono sulla differenza rispetto alle opere precedenti di Blasetti, che - fu scritto - \u00abha dimostrato di saper fare con dignit\u00e0 quello che non dovrebbe fare, ci\u00f2 che \u00e8 lontanissimo dal suo spirito e dal suo temperamento [per cui] \u00e8 bene che si impegni a non bazzicare pi\u00f9 tra gli aristocratici e gli abiti alla moda\u00bb. Analogamente altri commentatori scrissero che \u00absi direbbe che [Blasetti] abbia voluto fare una civetteria: far vedere come egli sapesse fare un film che, dati i precedenti, appariva a tutti inaspettato [con] una regia abilissima morbida, delicata, sapiente\u00bb oppure che \u00abper la prima volta si pu\u00f2 parlare di una regia di Blasetti calma, attenta, persino serena\u00bb. Nonostante il tono disimpegnato del film, venne riconosciuto che esso era \u00abvario, movimentato, piacevole, montato con rara eleganza fotografica e figurativa\u00bb.\nCommenti successivi.\nAnche retrospettivamente i giudizi, soprattutto alla luce dei successivi film diretti da Blasetti negli anni trenta - quaranta, hanno confermato il ruolo di \"Contessa di Parma\" come \u00abuna sorta di vacanza del Blasetti spettacolare ed epico, quasi un ritorno alla commedia moderna, [anche se] diretto con abilit\u00e0 e non manca di delicatezza\u00bb. Quindi, nonostante questo film \u00ababbia poco senso in una carriera progettuale come quella di Blasetti, esso conserva ancora una buona qualit\u00e0 di ritmo\u00bb.\nRisultato commerciale.\nPer \"Contessa di Parma\", cos\u00ec come per tutta la produzione cinematografica italiana degli anni trenta, non sono disponibili dati ufficiali sugli esiti economici del film. Alcuni commentatori, tuttavia, lo accreditano di un buon successo di pubblico."}
{"id": "1519346", "revid": "22356", "url": "https://it.wikipedia.org/wiki?curid=1519346", "title": "Mesonichidi", "text": ""}
{"id": "1519347", "revid": "729019", "url": "https://it.wikipedia.org/wiki?curid=1519347", "title": "Mark Gerrard", "text": "Biografia.\nEsordiente a livello professionistico nel corso del Super 12 2001 con i Waratahs, gi\u00e0 al termine della stagione successiva si trasfer\u00ec a Canberra nella \"franchise\" dei Brumbies, con cui vinse il Super 12 2004.\nDebutt\u00f2 con gli \"Wallabies\" in un \"test match\" del giugno 2005 contro l' e divenne elemento stabile della Nazionale, tanto da essere convocato per la in Francia, torneo nel quale l' usc\u00ec ai quarti di finale.\nAl termine della stagione 2009 Gerrard decise di firmare un contratto biennale per il club giapponese NTT Communications, pur non escludendo il ritorno in Australia anticipato al fine di tornare nell'orbita della Nazionale, dalla quale di fatto usc\u00ec dopo la Coppa del Mondo.\nNel 2010 Gerrard ha accettato la proposta della neonata \"franchise\" del Super 14, i Melbourne Rebels, di far parte della squadra a partire dalla stagione 2011."}
{"id": "1519352", "revid": "11959", "url": "https://it.wikipedia.org/wiki?curid=1519352", "title": "Muluia", "text": "La Muluia (: ; in arabo \"Mulwiyya\", in francese \"Moulouya\", in spagnolo \"Muluya\", berbero \"Melwiyye\u1e6f\"), nota gi\u00e0 nell'antichit\u00e0 col nome di Molochat, \u00e8 un fiume del Marocco, che nasce al limite tra l'Alto Atlante e il Medio Atlante nella regione di Almssid vicino a Midelt. \u00c8 lunga 600\u00a0km. Il livello dell'acqua \u00e8 spesso variabile. Il fiume \u00e8 utilizzato per l'irrigazione.\nStoria.\nDurante il periodo coloniale il fiume ha rappresentato il naturale confine orientale del protettorato spagnolo; inoltre il fiume ha anche rappresentato il confine orientale della Repubblica del Rif nel 1920.\nIdrologia.\nIl fiume occupa una parte del Marocco orientale e si getta nel Mediterraneo nei pressi della citt\u00e0 di Sa`\u012bdiyya. La foce si estende su 2700 ettari fino a 20\u00a0km dalla citt\u00e0 di Berkane. La superficie totale del suo bacino idraulico \u00e8 di 74\u00a0000\u00a0km\u00b2, e la sua funzione principale \u00e8 quella di raccogliere le acque del Rif orientale e del Medio Atlante ad ovest, nonch\u00e9 dell'Alto Atlante a sud. Lungo il suo corso si trovano 5 sbarramenti (Mohammed V, Machraa Hammadi, Hassan II, Enjil et Arabat)."}
{"id": "1519360", "revid": "237256", "url": "https://it.wikipedia.org/wiki?curid=1519360", "title": "Lingua gagauz", "text": ""}
{"id": "1519362", "revid": "767487", "url": "https://it.wikipedia.org/wiki?curid=1519362", "title": "Marcellino pane e vino", "text": "Marcellino pane e vino (\"Marcelino pan y vino\") \u00e8 un film spagnolo del 1955 diretto da Ladislao Vajda, presentato in concorso all'8\u00ba Festival di Cannes, il cui protagonista, Pablito Calvo, all'epoca aveva solo sei anni.\nIl film \u00e8 tratto dal romanzo di Jos\u00e9 Mar\u00eda S\u00e1nchez Silva \"Marcelino Pan y Vino\".\nTrama.\nSpagna, XIX secolo. Nel giorno di San Marcellino, un frate francescano si reca in paese per andare a visitare una bambina gravemente malata, mentre tutto il paese sta salendo la collina per andare al convento sulla tomba di san Marcellino; il frate inizia allora a raccontare la storia del convento e di Marcellino.\nFinita la sanguinosa guerra tra francesi e spagnoli, tre frati francescani chiedono al sindaco, don Emilio, di poter riassestare il vecchio castello per riadattarlo a convento; il sindaco d\u00e0 il consenso e tutta la popolazione aiuta i tre frati nell'intento. Dopo poco tempo il convento \u00e8 costruito ed inaugurato. Una mattina, il frate portinaio trova alla porta un cestino con dentro un neonato che piange, poich\u00e9 ha fame e sete; i frati lo battezzano e gli danno il nome di \"Marcellino\" perch\u00e9 \u00e8 stato trovato il 13 settembre, giorno dedicato appunto a San Marcellino. I frati vorrebbero affidarlo a qualche famiglia, ma nessuno \u00e8 in grado di mantenere un altro figlio, viste le condizioni di miseria in cui vive la popolazione. Passano gli anni e Marcellino \u00e8 un bambino di sei anni robusto e forte e tratta tutti e dodici i frati come padri, ma sente molto la mancanza di una figura materna, infatti fa ai frati molte domande sulle madri.\nQuando il bambino viene portato alla fiera del paese, che involontariamente distrugge, il nuovo sindaco, da sempre contrario all'opera di bene fatta da don Emilio, decide di emettere uno sfratto ai danni dei frati.\nUn giorno, disobbedendo a frate Tommaso, che lui chiama \"fra Pappina\", Marcellino trova nella vecchia soffitta un crocifisso. Vedendo il Cristo della Croce molto magro, immagina che abbia fame e decide di portargli soavemente da mangiare e da bere. Avviene il miracolo: il corpo del Cristo crocifisso si anima per ricevere il pasto offerto, rivolgendo anche la parola al bambino che, avendo trovato, nella fretta, solo pane e vino, lo d\u00e0 comunque a Ges\u00f9, che lo soprannomina giocosamente \u201dMarcellino Pane e Vino\u201c.\nPochi giorni prima dello sfratto, Marcellino va a parlare con Ges\u00f9 delle madri, esprimendogli il desiderio di vedere sua madre e dopo anche la Madonna, al che Ges\u00f9 lo fa morire nel sorriso innocente e sereno di un bambino, mandandolo quindi in cielo a conoscere i genitori. Frate Tommaso, che aveva assistito di nascosto al miracolo, rattristato chiama tutti i frati al cospetto del Signore.\nTutta la gente del paese accorre al miracolo, e cos\u00ec, ogni anno, la popolazione si reca sulla tomba di \u201dMarcellino Pane e Vino\u201c in segno di devoto rispetto.\nIncassi.\nIn Italia fu il terzo film per incassi della stagione cinematografica 1955/56 dietro \"L'amore \u00e8 una cosa meravigliosa\" e \"La donna pi\u00f9 bella del mondo\".\n\"Marcellino pane e vino\" detiene ad oggi il dodicesimo posto nella classifica dei film italiani pi\u00f9 visti di sempre (il film fu infatti co-prodotto con l'Italia, anche se la Spagna fu il paese con produzione maggioritaria) con spettatori paganti."}
{"id": "1519363", "revid": "83531", "url": "https://it.wikipedia.org/wiki?curid=1519363", "title": "Selena Gomez", "text": "Ha recitato da bambina nella serie televisiva \"Barney\" e successivamente \u00e8 apparsa in varie serie televisive della Disney. Dal 2007 al 2012 ha interpretato il ruolo della protagonista Alex Russo nella serie \"I maghi di Waverly\". Attiva anche nel campo musicale, ha cantato varie colonne sonore pubblicate dalla Disney Records e nel 2008 ha firmato un contratto discografico con la Hollywood Records formando la band Selena Gomez &amp; the Scene con la quale ha pubblicato gli album \"Kiss &amp; Tell\", \"A Year Without Rain\" e \"When the Sun Goes Down\", tutti certificati dischi d'oro negli Stati Uniti.\nIn seguito allo scioglimento dei the Scene, avvenuto nel 2012, la Gomez avvia una propria carriera solista pubblicando nell'arco di tre anni gli album \"Stars Dance\" e \"Revival\" e la raccolta \"For You\", tutti contenenti singoli che hanno registrato un buon successo a livello globale. In seguito si dedica principalmente a collaborazioni musicali con artisti internazionali e all'impegno televisivo come produttrice di diversi prodotti tra cui l'acclamata serie Netflix \"Tredici\", per poi ritornare definitivamente sulle scene musicali nel 2020 con la pubblicazione del terzo album \"Rare\", il cui singolo apripista \"Lose You to Love Me\" ha regalato alla cantante la sua prima numero uno nella Billboard Hot 100 statunitense.\nDal 3 settembre 2009 \u00e8 ambasciatrice dell'UNICEF. Nel 2010 ha debuttato come attrice protagonista al cinema con il film \"Ramona e Beezus\". Successivamente \u00e8 stata tra le protagoniste di \"Monte Carlo\" nel 2011 e \"Spring Breakers - Una vacanza da sballo\" nel 2012. Ha anche prestato la voce a diversi personaggi di film d'animazione tra cui \"Ortone e il mondo dei Chi\" nel 2008, \"Arthur e la vendetta di Maltazard\" nel 2009, \"Arthur e la guerra dei due mondi\" nel 2010 e \"Hotel Transylvania\" nel 2012. Nel 2013 la rivista statunitense \"Maxim\" l'ha posizionata al secondo posto nella sua \"Hot 100\", una lista delle 100 donne pi\u00f9 sexy al mondo.\nBiografia.\nPrimi anni.\nSelena Gomez \u00e8 nata a Grand Prairie, Texas. Suo padre si chiama Ricardo Joel Gomez ed \u00e8 messicano, mentre sua madre, Mandy Dawn Cornett, che fu adottata e risulta avere qualche grado di ascendenza italiana, \u00e8 un'ex attrice di teatro; aveva solo sedici anni quando partor\u00ec Selena. Il nome Selena \u00e8 stato scelto da suo padre in onore della cantante latinoamericana Selena Quintanilla. All'et\u00e0 di cinque anni i suoi genitori divorziarono e nel 2006 sua madre si risposa con Brian Teefey: dal loro matrimonio \u00e8 nata il 12 giugno 2013 una bambina, Gracie Elliot Teefey. Dal lato paterno Selena ha un'altra sorella, Victoria Gomez, nata il 23 giugno 2014 dal secondo matrimonio del padre. La Gomez ha dichiarato che da bambina svilupp\u00f2 un particolare interesse per la recitazione nel guardare sua madre esibirsi in produzioni teatrali. Nel maggio 2010 ha ricevuto il diploma di scuola superiore, durante le riprese del film \"Monte Carlo\".\nGli esordi e \"I maghi di Waverly\" (1999-2007).\nSelena Gomez cominci\u00f2 la sua carriera d'attrice all'et\u00e0 di sette anni, interpretando Gianna in alcuni episodi della serie TV per bambini intitolata \"Barney\". Dichiar\u00f2 che agli esordi era timida davanti alle telecamere, poi dopo due stagioni fu esclusa dal cast perch\u00e9 i produttori pensavano fosse un po' cresciuta per la serie. Nel 2003 interpret\u00f2 un ruolo minore nel film \"Spy Kids - Missione 3D: Game Over\" (2003) mentre nell'estate del 2004 venne scoperta dalla Disney in seguito ad un casting internazionale nell'ambito del quale la Gomez si present\u00f2 ad un'audizione tenutasi a Grand Prairie, il suo paese natale. Nel 2005 interpret\u00f2 un ruolo minore nel film TV \"\".\nNel 2006 partecip\u00f2 come protagonista all'episodio pilota della serie TV \"Brain Zapped\" e fu lanciata dalla Disney come attrice in alcune delle proprie serie TV, iniziando con un ruolo minore nel ventiduesimo episodio della seconda stagione di \"Zack e Cody al Grand Hotel\". L'anno successivo interpret\u00f2 Mikayla, una rivale della protagonista Miley Stewart, in tre episodi della seconda stagione di \"Hannah Montana\" mentre le venne concessa l'opportunit\u00e0 di interpretare il ruolo di protagonista in una nuova serie TV. Venne cos\u00ec inserita prima nel cast di \"What's Stevie Thinking?\" (spin off di \"Lizzie McGuire\") nel ruolo di Stevie Sanchez, poi nel cast di \"Arwin!\" (spin-off di \"Zack e Cody al Grand Hotel\") nel ruolo di Alexa, ma entrambe le serie furono annullate prima della messa in onda. Le venne quindi concessa un'ulteriore opportunit\u00e0 con la serie de \"I maghi di Waverly\", in cui le fu assegnato il ruolo di Alex Russo, la secondogenita di una famiglia di maghi residente a Waverly Place, un quartiere di New York. La serie si rivel\u00f2 un successo venendo prodotta per quattro stagioni sino al 2012, vincendo due Emmy Award come miglior programma per bambini e grazie alla quale Selena Gomez increment\u00f2 la sua fama come volto Disney.\nOltre all'attivit\u00e0 di attrice, la Gomez inizi\u00f2 a cimentarsi anche nel canto durante la partecipazione in \"Barney\" eseguendo alcune colonne sonore. Successivamente nel 2006 registr\u00f2 la colonna sonora \"Brain Zapped\" della serie TV omonima di cui \u00e8 stata protagonista.\nLa formazione dei Selena Gomez &amp; the Scene (2008-2009).\nNel 2008 la Gomez interpret\u00f2 Mary Santiago in \"Another Cinderella Story\" e fu per lei il primo ruolo da protagonista in un film destinato al solo mercato home video. Nello stesso anno esord\u00ec come doppiatrice in \"Ortone e il mondo dei Chi\" prestando la voce a Helga, mentre l'anno successivo prest\u00f2 la voce a Selenia in \"Arthur e la vendetta di Maltazard\". Oltre all'impegno ne \"I maghi di Waverly\", durante il 2009 l'attrice appar\u00ec nel crossover dal titolo \"I maghi sul ponte di comando con Hannah Montana\" (trasmesso durante la prima stagione della serie \"Zack e Cody sul ponte di comando\") ed interpret\u00f2 s\u00e9 stessa nel tredicesimo episodio della prima stagione di \"Sonny tra le stelle\". Prese anche parte da protagonista in due film Disney per la televisione: \"Programma protezione principesse\" (insieme a Demi Lovato) e \"\".\nLa collaborazione della Gomez con la Disney non si limit\u00f2 solo all'ambito recitativo. L'attrice registr\u00f2 diverse colonne sonore, principalmente per la Walt Disney Records, che furono poi pubblicate in diverse raccolte. Nel corso del 2008 furono pubblicate: \"Cruella De Vil\" de \"La carica dei cento e uno\"; \"Fly To Your Heart\" di \"Trilli\"; \"New Classic\", \"Bang a Drum\" e \"Tell Me Something I Don't Know\" di \"Another Cinderella Story\". Mentre nel corso del 2009: \"One and the Same\" (cantata insieme a Demi Lovato) di \"Programma protezione principesse\"; \"Send It On\" (cantata insieme a Demi Lovato, Jonas Brothers e Miley Cyrus) del progetto Disney's Friends for Change; \"Disappear\", \"Magical\", \"Everything Is Not as It Seems\" e \"Magic\" (cover del brano originale dei Pilot) de \"I maghi di Waverly\". Inoltre collabor\u00f2 con la band Forever the Sickest Kids per una nuova versione del singolo \"Whoa Oh!\".\n Nel 2008 la cantante firm\u00f2 un contratto discografico anche con la Hollywood Records, etichetta del gruppo Disney, tentando l'ingresso in nuovi generi musicali pur continuando a registrare colonne sonore per la Disney Records. In un'intervista dichiar\u00f2 che fin dagli inizi del suo progetto musicale, non voleva essere un'artista solista ma far parte di una band. Originariamente avrebbe voluto intitolare The Scene il suo gruppo, ma questo avrebbe confuso i suoi giovani fan che la conoscevano per nome grazie alla serie de \"I maghi di Waverly\". Allora insieme ai suoi collaboratori decise di usare entrambi i nomi, chiamando la propria band Selena Gomez &amp; the Scene.\nLa Gomez in un messaggio pubblicato su Twitter spieg\u00f2 la ragione del particolare nome dato alla sua band: poich\u00e9 era oggetto di motteggi da parte di svariate persone che la definivano una \"wannabe scene\", ossia un'aspirante e finta ragazza dello spettacolo, decise di rispondere loro in modo altrettanto ironico chiamando la sua band The Scene. Nel settembre del 2009 fu pubblicato l'album d'esordio intitolato \"Kiss &amp; Tell\". Negli Stati Uniti vendette copie aggiudicandosi il disco d'oro. I singoli estratti furono \"Falling Down\" e \"Naturally\". Quest'ultimo ottenne il disco di platino negli Stati Uniti e in Canada.\n\"Ramona e Beezus\" e il secondo album, \"A Year Without Rain\" (2010).\nNel 2010 avvenne il suo debutto nelle sale cinematografiche in ruolo da protagonista con il film commedia \"Ramona e Beezus\", diretto da Elizabeth Allen. Il film \u00e8 un adattamento del romanzo di Beverly Cleary incentrato sulle vicende delle sorelle Beatrice e Ramona Quimby (nel film rispettivamente interpretate da Selena Gomez e Joey King). In particolare il titolo \u00e8 tratto dal primo libro del romanzo, \"Beezus and Ramona\", scritto nel 1955. L'attrice dichiar\u00f2 che, nonostante fosse una commedia, il film trattava temi importanti come i problemi finanziari che una famiglia pu\u00f2 affrontare nella vita quotidiana, raccontando che in quei momenti ognuno deve dare il massimo per riuscire a superarli. \"Ramona e Beezus\" guadagn\u00f2 al botteghino un totale di $ a fronte di un budget di circa $, riscontrando un giudizio in gran parte positivo dalla critica.\nIn generale, anche la prova interpretativa della Gomez fu valutata positivamente, ad eccezione di Justin Chang di Variety, per cui sebbene l'attrice fosse adatta a proiettare sullo schermo le seccature da \"sorella maggiore\", sembrava troppo sicura di s\u00e9, persino troppo attraente, per convincere appieno nel ruolo di una ragazza puritana ed attenta alla propria immagine come Beezus; era difficile non avere la sensazione che la Gomez fosse stata scelta per farsi pubblicit\u00e0 tra gli spettatori adolescenti e promuovere la colonna sonora del film, da lei stessa cantata. Nelle sale cinematografiche approd\u00f2 anche il film d'animazione \"Arthur e la guerra dei due mondi\", nel quale l'attrice figurava tra il cast di doppiatori.\nA settembre fu pubblicato il secondo album della sua band, intitolato \"A Year Without Rain\". Vendette copie negli Stati Uniti e fu certificato disco d'oro. I singoli estratti furono \"Round &amp; Round\" e \"A Year Without Rain\", mentre \"Un a\u00f1o sin lluvia\" (versione in spagnolo di \"A Year Without Rain\") venne pubblicato come singolo promozionale. Incluso nell'album vi \u00e8 anche \"Live Like There's No Tomorrow\", colonna sonora del film \"Ramona e Beezus\". La cantante registr\u00f2 anche \"Trust in Me\", colonna sonora de \"Il libro della giungla\", pubblicata nella raccolta \"DisneyMania 7\" dalla Walt Disney Records.\n\"Monte Carlo\" e il terzo album, \"When the Sun Goes Down\" (2011).\nDurante il 2011 \u00e8 apparsa nella serie televisiva \"So Random!\" (spin-off di \"Sonny tra le stelle\"), interpretando se stessa nel terzo episodio della prima stagione. Nell'estate dello stesso anno \u00e8 apparsa anche nel film \"Monte Carlo\", diretto da Thomas Bezucha; prima dell'inizio delle riprese, la Gomez ha dichiarato di aver trascorso circa due settimane nell'imparare a giocare a polo e nel perfezionare il suo inglese con un accento britannico. Nonostante il successo al botteghino (39.667.665 dollari a fronte di un budget di circa 20 milioni di dollari), il film fu stroncato da gran parte della critica, cos\u00ec come l'interpretazione della Gomez: uno dei motivi era quello di apparire troppo giovane per impersonare il ruolo dell'ereditiera. Successivamente alla partecipazione in \"Monte Carlo\", l'attrice \u00e8 comparsa in un cameo nel film de \"I Muppet\".\nSul fronte musicale, in estate venne pubblicato il terzo album del suo gruppo, intitolato \"When the Sun Goes Down\", che successivamente si aggiudic\u00f2 il disco d'oro negli Stati Uniti. L'album si avvale della collaborazione di Pixie Lott, Britney Spears e Katy Perry, rispettivamente per i brani \"We Own the Night\", \"Whiplash\" e \"That's More Like It\". I singoli estratti furono \"Who Says\", \"Love You like a Love Song\" e \"Hit the Lights\". \"Who Says\" ottenne un disco di platino, mentre \"Love You like a Love Song\" ne ricevette due. Dall'album furono anche estratti due singoli promozionali, \"Bang Bang Bang\" e \"Dices\" (versione in spagnolo di \"Who Says\"). La cantante registr\u00f2 anche \"Shake It Up\", colonna sonora di \"A tutto ritmo\", pubblicata nella raccolta \"\".\nLa Gomez ebbe anche l'opportunit\u00e0 di cimentarsi nell'attivit\u00e0 di presentatrice televisiva, infatti a giugno fu la co-presentatrice del MuchMusic Video Award, ad agosto present\u00f2 il pre-show del MTV Video Music Award e a novembre present\u00f2 il MTV Europe Music Award tenutosi all'Odyssey Arena di Belfast.\n\"Spring Breakers - Una vacanza da sballo\" (2012).\nNel 2012 la Gomez appare alla 69\u00aa Mostra internazionale d'arte cinematografica di Venezia in \"Spring Breakers - Una vacanza da sballo\" insieme a James Franco, Vanessa Hudgens, Ashley Benson, Rachel Korine e Heather Morris. Il film, diretto da Harmony Korine, racconta di quattro giovani ragazze che annoiate dalla routine quotidiana decidono di organizzarsi uno spring break (vacanza primaverile) in Florida.\nIl 12 settembre al Toronto International Film Festival \u00e8 stato proiettato \"Aftershock\", in cui la Gomez \u00e8 apparsa in un cameo. Il film \u00e8 stato diretto da Nicol\u00e1s L\u00f3pez ed \u00e8 basato sul terremoto in Cile del 2010. Il successivo 8 novembre \u00e8 stato distribuito il film d'animazione \"Hotel Transylvania\", in cui l'attrice presta la voce alla co-protagonista Mavis. Il film racconta di Dracula, proprietario di un albergo a cinque stelle riservato ai soli mostri, che si ritrova ad affrontare varie problematiche legate all'arrivo di Jonathan, un nuovo ospite umano di cui sua figlia Mavis s'innamora.\nL'anno \u00e8 stato caratterizzato da altri impegni recitativi per la Gomez che ha partecipato al cast di diversi film in uscita nei prossimi anni. In Bulgaria ha partecipato insieme a Ethan Hawke e Jon Voight alle riprese di \"Getaway\", film diretto da Courtney Solomon e incentrato su un pilota automobilistico che si alleer\u00e0 insieme ad una ragazza per salvare sua moglie da un rapimento. A Los Angeles, insieme a Nat Wolff e Austin Stowell, ha lavorato alle riprese di \"Behaving Badly\", diretto da Tim Garrick e basato sul romanzo del 2000 intitolato \"While I'm Dead... Feed the Dog\", scritto dal produttore musicale Ric Browde. Sul fronte televisivo, ad ottobre \u00e8 stata impegnata nella produzione di uno speciale da un'ora de \"I maghi di Waverly\", intitolato \"\", in cui la famiglia di maghi organizza un viaggio in Toscana per incontrare i loro parenti che non vedono da molto tempo. In questo progetto l'attrice ha partecipato non solo come parte del cast, ma anche come produttrice esecutiva. L'attrice, inoltre, \u00e8 una delle voci narranti nel lungometraggio \"Girl Rising\" insieme a Meryl Streep, Cate Blanchett, Anne Hathaway, Salma Hayek, Priyanka Chopra, Alicia Keys, Liam Neeson, Freida Pinto e Kerry Washington che racconta il percorso di cambiamento della vita di nove ragazze provenienti da varie parti del mondo attraverso l'istruzione.\n\"Stars Dance\" (2013).\nPrendendosi una pausa dai diversi impegni recitativi, la cantante a giugno ha partecipato alla conduzione del MuchMusic Video Award per il secondo anno consecutivo.\nAgli inizi del 2013 la Hollywood Records ha deciso di pubblicare il brano \"Rule the World\", tratto dal primo album solista di debutto della cantante, allora senza titolo. Il brano \u00e8 stato tuttavia trapelato prima della sua uscita, portando quindi la cantante a incidere una seconda volta lo stesso con il titolo \"Forget Forever\". L'8 aprile 2013 \u00e8 stato pubblicato il singolo \"Come &amp; Get It\": essendo il primo singolo da solista, Gomez ha deciso di offrire ai fan un'anteprima del videoclip, centrato sui quattro elementi della natura: cos\u00ec sceglie di dedicare il colore del vestito di ogni esibizione ad uno di essi cominciando con il fuoco (vestito rosso) il 14 aprile agli MTV Movie Awards 2013, aria (vestito viola) il 17 aprile a Dancing with the Stars, acqua (vestito blu-azzurro) il 27 aprile ai Radio Disney e infine terra (vestito marrone-oro) il 19 maggio ai Billboard Music Awards. Inoltre viene interpretato al The Ellen DeGeneres Show il 16 aprile e al David Letterman Show il 24 aprile dello stesso anno. Il videoclip del brano \u00e8 stato invece pubblicato il 7 maggio, giorno nel quale ha annunciato il titolo dell'album, \"Stars Dance\", la data di pubblicazione, fissata al 23 luglio, e il tour di supporto al disco, il quale sar\u00e0 incentrato molto sulla danza. A detta della cantante, \"Stars Dance\" presenta uno stile differente e maturo da quello impiegato per gli album realizzati con i Selena Gomez &amp; the Scene. Poi annuncia che alcune sue grandi ispirazioni per il nuovo album sono state Taylor Swift, Britney Spears e anche con l'esperienza con Skrillex sul set di Spring Breakers.\nIl 4 giugno la Gomez pubblica sul suo canale YouTube l'audio del brano \"Slow Down\" e nello stesso giorno annuncia la lista tracce e la copertina dell'album. Il videoclip del brano \u00e8 stato pubblicato il 19 luglio, mentre il singolo \u00e8 stato pubblicato il 20 agosto negli Stati Uniti.\nIl 4 luglio Gomez si \u00e8 esibita tra gli altri al concerto organizzato ogni anno in onore del giorno dell'indipendenza americana, eseguendo \"Come &amp; Get It\" e \"Slow Down\", e successivamente ha partecipato il 24 e 26 luglio rispettivamente al The Tonight Show with Jay Leno e Good Morning America. Con Slow Down si \u00e8 esibita il 20 settembre in Inghilterra al \u201cSurprise, Surprise\u201d, il 17 ottobre al David Letterman Show e a \u201cThe X Factor\u201d la puntata andata in onda in America il 14 novembre. Il 28 novembre ha eseguito un medley di tre brani estratti dall'album, ovvero \"Come &amp; Get It\", \"Slow Down\" e \"Like a Champion\", durante la pausa della competizione Dallas Cowboy organizzata in onore del Giorno del Ringraziamento.\nIl 14 agosto \u00e8 partito lo Stars Dance Tour, che ha portato la cantante in varie citt\u00e0 del Nord America e subito dopo in Europa. In occasione della data tenuta in Italia, la Universal Music Italia ha indetto vari concorsi per dare ai fan italiani l'occasione di assistere dal vivo al concerto della cantante: le iniziative avevano lo scopo principale di incrementare il numero di vendite dell'album, risultato poi il pi\u00f9 venduto tra quelli di Selena Gomez, facendole superare in classifica il disco \"Magna Carta... Holy Grail\" di Jay-Z nella classifica statunitense e facendole conquistare il quarto posto in quella italiana.\nIl tour ha poi ripreso il suo corso tornando in America, toccando tappa ai concerti del Jingle Ball organizzati dalla stazione radio americana KIIS FM, dove \u00e8 stata accusata di cantare in playback. La tourn\u00e9e avrebbe dovuto raggiungere anche l'Australia, ma un comunicato stampa ha fatto sapere che \"Selena Gomez soffre di lupus, malattia autoimmune generata dallo stress che provoca dolori o infiammazioni al livello osseo ed epidermico, e perci\u00f2 cancella le tappe dello \"Stars Dance Australian Tour\" per prendersi un periodo di riposo che porterebbe alla guarigione\".\n\"Ti lascio la mia canzone\" e \"For You\" (2014).\nIl 24 gennaio la rivista \"Seventeen\" fa sapere di aver stilato una lista tra le ragazze Under 21 pi\u00f9 potenti del mondo, dedicando le copertine del suo speciale alla Gomez. Verso la fine di gennaio 2014, la Gomez ha pubblicato alcune foto attraverso Instagram che la ritraggono in studio di registrazione, facendo sapere di aver gi\u00e0 inciso alcuni brani per il secondo album solista.\nIl 16 luglio la cantante ha partecipato all'Ischia Global Film Festival per assistere il 18 luglio alla prima del film \"Ti lascio la mia canzone\". La Gomez si tratterr\u00e0 ancora ad Ischia per ricevere il 19 luglio il premio Ischia Kids Global Icon 2014 e consegnare a Paolo Virz\u00ec quello per Regista dell'Anno, visitare l'isola e festeggiare il suo 22\u00ba compleanno in compagnia degli amici e di Tony Renis che le canter\u00e0 la canzone di buon compleanno. La Gomez ha dichiarato successivamente di voler reinterpretare il brano \"Quando quando\" (proprio di Renis), suo preferito, segno di riconoscenza e gratitudine verso il cantante italiano.\nSuccessivamente, ha annunciato la decisione di abbandonare il suo vecchio team management, composto dai genitori, per mettersi in mano a dei professionisti. La Gomez ha inoltre rivelato di aver concluso il contratto con la Hollywood Records e firmato uno con la Interscope Records, decidendo tuttavia di pubblicare una raccolta entro la fine del 2014 con la precedente casa discografica, intitolata \"For You\" e costituita dai successi della cantante sia nel periodo solista che in quello nei Selena Gomez &amp; the Scene pi\u00f9 un paio di brani inediti. Dichiara invece l'intenzione di pubblicare con la Interscope un album di inediti agli inizi del 2015.\nIl 9 ottobre il canale YouTube della Paramount Pictures, casa produttrice di \"Rudderless\", ha pubblicato il videoclip del brano \"Hold On\", interpretato da Selena Gomez e Ben Kweller ed estratto dalla colonna sonora del film. Il 6 novembre la cantante ha pubblicato a sorpresa il videoclip del singolo \"The Heart Wants What It Wants\", il quale si apre con un monologo della cantante sulla sua condizione emotiva, riconducibile al periodo passato in rehab, dovuto alla relazione con il cantante Justin Bieber, e che si svolge tutto in bianco e nero. Nello stesso giorno \u00e8 stata pubblicata anche la lista tracce di \"For You\", disco successivamente pubblicato il 25 novembre.\nPer quanto riguarda il brano, primo ed ultimo estratto dalla raccolta, a differenza dei precedenti, verr\u00e0 promosso in unica esibizione agli AMA 2014, ai quali Selena Gomez partecipa per la prima volta da performer della serata: l'esibizione suscita la commozione del pubblico, in particolare di Taylor Swift, sua cara amica, e della stessa cantante, la cui performance verr\u00e0 definita da alcuni come la pi\u00f9 emozionante e la migliore, dal punto di vista vocale, dell'artista.\n\"Revival\" (2015-2016).\nA partire dal 2015 la Gomez ha iniziato a lavorare con la DreamLab al suo secondo album da solista. Agli inizi dell'anno la cantante ha collaborato con il produttore discografico Zedd a un singolo di quest'ultimo, intitolato \"I Want You to Know\" e pubblicato il 23 febbraio.\nIl 22 giugno 2015 la cantante ha pubblicato il singolo \"Good for You\", in collaborazione con il rapper ASAP Rocky, che ha raggiunto la quinta posizione della Billboard Hot 100. Il 10 settembre 2015 pubblica il singolo \"Same Old Love\", promosso da un'esibizione tenuta dalla cantante agli annuali American Music Awards. La canzone riesce ad eguagliare la posizione raggiunta dal singolo precedente nella Billboard Hot 100 e, insieme al terzo singolo \"Me &amp; the Rhythm\", anticipa l'uscita del suo secondo album in studio, intitolato \"Revival\" e pubblicato il 9 ottobre dello stesso anno.\nL'album ha debuttato in vetta alla Billboard 200 con un totale di 117.000 copie vendute ed \u00e8 stato accolto positivamente dalla critica specializzata, che ne ha elogiato la produzione e i testi, entrambi pi\u00f9 maturi rispetto ai precedenti lavori della Gomez.\nParallelamente ai suoi impegni musicali, la Gomez \u00e8 divenuta nel mese di giugno 2015 il volto della marca per la cura dei capelli Pantene, mentre ad agosto \u00e8 apparsa nel documentario \"Unity\" e a settembre \u00e8 stata aggiunta al cast di \"Neighbors 2: Sorority Rising\", oltre ad aver ricoperto nuovamente il ruolo di Mavis in \"Hotel Transylvania 2\". Il mese seguente \u00e8 invece divenuta, insieme alla madre, il produttore esecutivo della serie televisiva \"13 Reasons Why\", basato sull'omonimo romanzo del 2007 di Jay Asher. La cantante ha poi avuto un ruolo di cameo nel film \"La grande scommessa\", distribuito nelle sale cinematografiche l'11 dicembre da Paramount Pictures.\nIl 26 gennaio 2016 Selena Gomez pubblica il singolo \"Hands to Myself\", quarto estratto da \"Revival\". La canzone \u00e8 diventata la sua terza numero uno consecutiva nella classifica Pop Songs statunitense e ci\u00f2 ha reso la Gomez una delle sole sei artiste femminili ad avere tre singoli dello stesso album in cima a tale classifica. Il 6 maggio dello stesso anno la cantante ha dato via al \"Revival World Tour\" . a Las Vegas la prima di una lunga serie di date sold out, cominciando contemporaneamente a lavorare al suo terzo album in studio da solista e aggiungendo, quindi, il brano inedito \"Feel Me\" nelle scalette del tour. Il tour \u00e8 terminato dopo essere giunto in Nord America, Asia e Oceania. Infatti, sia la tappa europea sia quella sudamericana sono state annullate nell'agosto 2016 a causa di ansia, attacchi di panico e depressione causati dal lupus, malattia di cui la cantante soffre e che l'ha obbligata ad un periodo di riabilitazione in una clinica specializzata durato pi\u00f9 di tre mesi, durante i quali la Gomez \u00e8 stata completamente assente dalle scene.\nSelena Gomez \u00e8 apparsa per la prima volta dopo la riabilitazione agli American Music Awards del 2016, dove \u00e8 stata nominata nelle categorie di artista dell'anno e artista femminile pop/rock, vincendo, grazie a questo ultimo premio, il suo primo premio nella cerimonia e tenendo, per l'occasione, un discorso sul prendersi cura di se stessi e della propria salute mentale. Nel maggio 2016 era stato pubblicato il singolo \"We Don't Talk Anymore\" di Charlie Puth, che ha visto la partecipazione della Gomez e che ha raggiunto la top 10 dei singoli pi\u00f9 venduti negli Stati Uniti d'America.\nCollaborazioni musicali e impegno televisivo (2017-2019).\nIl 4 febbraio 2017 la Gomez ha pubblicato un'anteprima di un brano inedito attraverso Instagram. Cinque giorni dopo, il dj norvegese Kygo ha fatto lo stesso, confermando si trattasse di una sua collaborazione con la cantante. Il singolo, intitolato \"It Ain't Me\", \u00e8 stato pubblicato il 16 febbraio e ha raggiunto la top 10 della Billboard Hot 100.\nIntorno allo stesso periodo \u00e8 stata presentata la serie televisiva \"Tredici\", nella quale Gomez ha ricoperto il ruolo di produttore esecutivo. La cantante ha inoltre preso parte alla relativa colonna sonora della serie, di cui fanno parte la cover di \"Only You\" dei Yazoo e la versione acustica di \"Kill Em with Kindness\", ma anche a nuova musica, in particolare con i produttori The Futuristics, Jonas Jeberg e Ryan Tedder e i cantautori Julia Michaels, Justin Tranter e Jacob Kasher. L'11 maggio \u00e8 stato confermata la pubblicazione di \"Bad Liar\". Il singolo \u00e8 stato quindi pubblicato il 18 maggio insieme al suo primo video musicale, disponibile per lo streaming solo tramite Spotify. Il mese successivo \u00e8 stato pubblicato su YouTube un secondo video, comprendente una anticipazione del suo follow-up, intitolato \"Fetish\" e pubblicato il 13 luglio 2017.\nIl 14 settembre Gomez ha comunicato di aver subito durante l'estate un trapianto renale, resosi necessario dopo che il lupus, malattia autoimmune di cui soffre, aveva irreparabilmente danneggiato il rene della cantante. A tal proposito la cantante ha dato una sola intervista, in cui, insieme all'amica Francia Almend\u00e1rez, donatrice del rene, ha raccontato la sua esperienza.\nIl 19 ottobre 2017, il produttore EDM Marshmello ha annunciato che avrebbe collaborato con la Gomez al brano \"Wolves\", pubblicato il 25 ottobre, con il quale entrambi si sono esibiti agli American Music Awards 2017. Il 30 novembre durante i \"Billboard Women in Music\" Gomez ha ricevuto il premio donna dell'anno, presentata da Elle Fanning e Francia Almend\u00e1rez.\nIl 1\u00ba maggio 2018 Gomez annuncia il nuovo singolo \"Back to You\", uscito il 10 maggio 2018. A fine agosto 2018 l'artista ha collaborato con DJ Snake, Cardi B e Ozuna in \"Taki Taki\", pubblicato il 28 settembre. Il 28 febbraio 2019 viene pubblicato il singolo \"I Can't Get Enough\", dove collabora con Benny Blanco, Tainy e J Balvin. Nello stesso anno partecipa al film \"I morti non muoiono\" di Jim Jarmusch.\nA settembre 2019, \u00e8 stato annunciato che la Gomez \u00e8 il produttore esecutivo della docu-serie Netflix, \"Living Undocumented\", che segue otto famiglie non documentate in America. La serie \u00e8 composta da sei episodi ed \u00e8 stata presentata in anteprima il 2 ottobre 2019.\n\"Rare\" e \"Revelaci\u00f3n\" (2019-presente).\nIl 23 ottobre 2019 la Gomez ha pubblicato \"Lose You to Love Me\" come singolo apripista del suo terzo album in studio. Grazie al brano raggiunge per la prima volta la vetta della Billboard Hot 100. Il giorno successivo \u00e8 stata la volta di un secondo singolo, \"Look at Her Now\". Entrambi i brani vengono eseguiti dal vivo nell'ambito degli American Music Awards 2019 nel mese di novembre dello stesso anno. Il 12 dicembre successivo vengono invece rivelati titolo e lista tracce del terzo album da solista della cantante, intitolato \"Rare\" e pubblicato il 10 gennaio 2020. Una settimana dopo la pubblicazione del disco, la traccia omonima viene estratta come terzo singolo, insieme al suo videoclip. Il 21 febbraio 2020 viene messa in commercio la versione vinile dell'album, contenente in aggiunta il brano \"Feel Me\", mentre il successivo 9 aprile viene pubblicata la versione deluxe insieme a una nuova copertina e all'aggiunta di tre brani inediti.\n\"Rare\" ha ricevuto recensioni positive da parte della critica specializzata, che ne ha lodato soprattutto la produzione coesa e arrivando in pi\u00f9 casi a definirlo come il miglior album realizzato dalla cantante. Inoltre ha registrato un buon successo commerciale, diventando il terzo album consecutivo della cantante a raggiungere la prima posizione della classifica statunitense degli album e debuttando al vertice delle classifiche di altri otto paesi, inclusi Australia e Canada.\nIl 26 giugno 2020 viene pubblicato il remix di \"Past Life\", realizzato in collaborazione del cantante statunitense Trevor Daniel e promosso dal rispettivo videoclip. L'11 agosto seguente \u00e8 stata annunciata una collaborazione con il gruppo sudcoreano Blackpink, la cui uscita \u00e8 avvenuta per il 28 dello stesso mese; il brano in questione, \"Ice Cream\", \u00e8 stato estratto come secondo singolo dal secondo album in studio delle Blackpink. Sempre nel mese di agosto, debutta su HBO Max il programma di cucina condotto dalla Gomez, di cui \u00e8 anche produttrice esecutiva, ovvero \"Selena + Chef\". Il 27 agosto il programma \u00e8 stato rinnovato per una seconda stagione. Il 28 agosto viene trasmetto in anteprima esclusiva virtualmente \"This Is the Year\", commedia di cui \u00e8 co-produttrice accanto a David Henrie. L'11 settembre, invece, esce nelle sale cinematografiche statunitensi la commedia \"The Broken Hearts Gallery\", di cui \u00e8 produttrice esecutiva.\nIl 15 gennaio 2021 la cantante \u00e8 ritornata sulle scene musicali con il singolo \"De una vez\", il primo della sua carriera interamente realizzato in lingua spagnola. Insieme ad esso \u00e8 stato pubblicato anche il rispettivo videoclip. Il 29 gennaio successivo \u00e8 uscito \"Baila conmigo\", una collaborazione con il cantante portoricano Rauw Alejandro. In contemporanea la cantante ha annunciato la pubblicazione del suo secondo EP, \"Revelaci\u00f3n\", uscito il 12 marzo 2021.\nStile ed influenze musicali.\nSecondo la critica, in \"Kiss &amp; Tell\" la Gomez impersona uno stile di ragazza pi\u00f9 dura ed audace rispetto alle solite cantanti pop. Nell'album, alla musica pop, si associano una vasta variet\u00e0 di altri generi come il pop punk, la musica dance dall'influenza latina, il pop rock e l'emo pop. Per Bill Lamb di About.com, la cantante, pur avendo un tratto distinguibile, in alcune canzoni deriva il proprio stile da altri artisti quali Kelly Clarkson per \"I Won't Apologize\", Avril Lavigne per \"Crush\" e Miley Cyrus per \"The Way I Loved You\". Dopo la pubblicazione di \"Kiss &amp; Tell\", la Gomez ha affermato che il secondo album della sua band avrebbe avuto uno stile pi\u00f9 maturo. Infatti, sempre secondo la critica, \"A Year Without Rain\" \u00e8 un album pi\u00f9 serio sia dal punto di vista musicale che testuale. Ricorre maggiormente al genere dance pop, riducendo invece le influenze emo pop e pop rock, avendo una peculiarit\u00e0 meno energica e spassosa rispetto all'album precedente.\nPer Tim Sendra di AllMusic, in \"When the Sun Goes Down\" la Gomez ritorna ad assumere lo stile messo in evidenza nel primo album, mostrandosi una cantante pi\u00f9 allegra e spensierata. Per Bill Lamb di About.com, la Gomez col suo terzo album ha compiuto una graduale maturazione dal mondo pop Disney a qualcosa di pi\u00f9 interessante per i gli appassionati adulti della musica pop, provando di essere andata oltre a ci\u00f2 che hanno rappresentato altre cantanti della Disney quali Miley Cyrus e Demi Lovato. Invece, per Jody Rosen di \"Rolling Stone\", la Gomez non porta niente di personale alle sue canzoni, risultando una delle pi\u00f9 noiose cantanti pop della sua generazione.\nLa Gomez ha dichiarato che da adolescente era ispirata dal personaggio Lizzie McGuire interpretato da Hilary Duff, poi successivamente da Bruno Mars, Katy Perry, Cheryl Cole e in particolare da Britney Spears, le cui prime canzoni sono le sue preferite. Durante un'esibizione al \"We Own the Night Tour\" nel 2011 la cantante ha eseguito un tributo a Britney Spears con un medley composto da \"...Baby One More Time\", \"(You Drive Me) Crazy\", \"I'm a Slave 4 U\", \"Toxic\", \"Oops!... I Did It Again\" e \"Hold It Against Me\".\nAttivit\u00e0 benefiche.\nNel 2008 Selena Gomez partecip\u00f2 alla campagna \"UR Votes Count\", con lo scopo di incoraggiare i ragazzi ad informarsi sui candidati alle elezioni presidenziali statunitensi del 2008, Barack Obama e John McCain. Nell'ottobre dello stesso anno partecip\u00f2, insieme ad altre celebrit\u00e0, al quinto annuale di beneficenza \"Runway for Life\", che ha raccolto pi\u00f9 di un milione di dollari da destinare all'ospedale dei bambini St. Jude di Memphis, in Tennessee. Dopo aver scoperto, durante le riprese di \"Programma protezione principesse\", che a Porto Rico esiste una \"spiaggia per cani morti\" ed un'epidemia di cani randagi, \u00e8 diventata ambasciatrice di DoSomething.org per la salvaguardia dei cani a Porto Rico. Su tale vicenda ha anche girato un documentario per il quale ha collaborato con IslandDog.org per vaccinare alcuni dei cani randagi che vagano sulla spiagge di Porto Rico.\nNel 2009 Gomez ha operato da testimonial per la compagnia di assicurazioni statunitense State Farm Insurance, girando uno spot pubblicitario di interesse pubblico per la sensibilizzazione alla guida sicura, che \u00e8 stato trasmesso sul sito web della compagnia e sul canale statunitense di Disney Channel. Ha anche partecipato a \"RAISE Hope for Congo\", una campagna di beneficenza atta a sensibilizzare sulla situazione delle donne congolesi ed a contrastare la violenza su di esse, e ha contribuito al progetto ambientalista della Disney intitolato \"Disney's Friends for Change\", per il quale \u00e8 apparsa nei suoi spot su Disney Channel e ne ha registrato la sua colonna sonora, intitolata \"Send It On\", insieme a Demi Lovato, Miley Cyrus ed i Jonas Brothers. Il 6 ottobre 2009 ha effettuato una visita a sorpresa alla scuola elementare Charnock di Los Angeles, per il programma \"A Day Made Better\" sponsorizzato dalla societ\u00e0 di vendita al dettaglio OfficeMax, nell'ambito del quale ha assegnato alla scuola un riconoscimento e le ha donato attrezzature scolastiche per un valore di mille dollari.\nIl 15 luglio 2011 all'ospedale pediatrico di Filadelfia ha inaugurato la fondazione di beneficenza \"The Voice\", lanciata dal conduttore televisivo Ryan Seacrest, che si propone di assistere i malati negli ospedali con attivit\u00e0 legate alla musica, alla televisione e alla radio. Per l'occasione la Gomez ha cantato una delle sue canzoni mentre un paziente l'accompagnava con una chitarra acustica. Successivamente ha visitato i bambini ricoverati all'ospedale pediatrico di Atlanta.\nNel 2016, insieme a numerosi altri artisti, incide il singolo di beneficenza \"Hands\", volto a raccogliere fondi per le vittime della sparatoria in un club gay avvenuta ad Orlando il 12 giugno 2016. Gomez si \u00e8 pi\u00f9 volta pronunciata a favore dei diritti della comunit\u00e0 LGBT, tanto dall'esserle stato proibito di esibirsi in Russia (paese che invece non supporta tali diritti).\nUNICEF.\nNell'ottobre del 2008 la Gomez fu nominata portavoce per la campagna Trick-or-Treat di UNICEF che incoraggiava i bambini statunitensi a raccogliere fondi durante la festa di Halloween da destinare ai bambini bisognosi in giro per il mondo. Il 3 settembre 2009 fu poi nominata la pi\u00f9 giovane ambasciatrice dell'UNICEF per gli Stati Uniti. In seguito alla nomina la Gomez dichiar\u00f2 di appoggiare la fondazione con la convinzione che si possano ridurre le morti dei bambini nel mondo per cause evitabili. Nel suo primo viaggio, nel settembre 2009, ha visitato il Ghana per una settimana per essere testimone delle precarie condizioni di vita dei bambini poveri ai quali mancano necessit\u00e0 vitali come acqua potabile, cibo, istruzione e assistenza sanitaria. Dichiar\u00f2, in un'intervista ad Associated Press, la sua volont\u00e0 di usare la propria immagine per portare a conoscenza i problemi del Ghana.\nLa Gomez fu nominata portavoce per la campagna Trick-or-Treat dell'UNICEF nel 2009 per il secondo anno consecutivo. Nel 2011, durante il suo tour in Cile, ha visitato un gruppo di famiglie di Valpara\u00edso che partecipano al programma dell'UNICEF Bridge. Ai bambini poveri di queste famiglie la Gomez ha voluto regalare dei libri. Ha anche partecipato alla campagna Celebrity Tap, il progetto di UNICEF per raccogliere fondi con cui portare acqua nei paesi del terzo mondo. Per questo progetto la Gomez ha girato un video in cui imbottiglia l'acqua del proprio rubinetto in speciali bottiglie che sono successivamente state messe all'asta. \nPubblicando una foto sul suo profilo Instagram, il 23 marzo Selena Gomez rende pubblica la sua adesione all'UNICEF Tap Project 2015, campagna promossa dall'associazione per ricavare i fondi necessari a portare acqua alle popolazioni in condizioni di carenza di tale bene primario: la foto, screen del cellulare dell'artista, ritraeva il record personale della Gomez nella sfida lanciata dall'UNICEF consistente nel non toccare il proprio smartphone per un determinato tempo, regalando ogni 15 minuti della sfida un \"giorno d'acqua\" alle popolazioni del Terzo Mondo.\nAttivit\u00e0 imprenditoriali.\nNell'ottobre del 2008 Selena Gomez lanci\u00f2 la sua casa di produzione chiamata \"July Moon Productions\", che in seguito ha stretto una partnership con la XYZ Films per il finanziamento e la produzione di almeno due film con essa stessa all'interno del cast. Nel 2009 fu il volto della campagna pubblicitaria di Sears, una catena di grandi negozi statunitense. Tale campagna prevedeva la sua apparizione negli spot televisivi e la registrazione di una canzone promozionale intitolata \"I'm Gonna Arrive (Don't Just Go Back)\". Nell'agosto dello stesso anno ha anche partecipato al \"Sears Arrive Air Band Casting Call\", l'evento organizzato da Sears per selezionare le cinque persone che hanno composto la Sears Air Band, esibitasi ai MTV Video Music Award il 13 settembre 2009.\nNel luglio 2010 la Gomez ha lanciato la propria linea d'abbigliamento chiamata \"Dream Out Loud by Selena Gomez\" Nel 2012, a maggio \u00e8 stato posto in vendita il suo profumo, distribuito da Macy's, mentre a novembre \u00e8 divenuta la testimonial della linea di scarpe \"Neo\" di Adidas, per cui \u00e8 stata anche coinvolta nel processo di design. \u00c8 stata tra i produttori esecutivi dell'episodio speciale \"The Wizards Return: Alex vs. Alex\" della serie TV \"I maghi di Waverly\", in cui l'attrice figura anche come protagonista. Il 3 settembre 2020 lancia sul mercato la sua linea di make-up \"Rare Beauty\" in collaborazione con Sephora.\nVita privata.\nCredenze religiose.\nLa Gomez \u00e8 cresciuta cattolica. Quando aveva 13 anni voleva un anello di purezza e suo padre and\u00f2 in chiesa e lo benedisse. Ha dichiarato: \u00abIn realt\u00e0 l'ho usato come esempio per altri bambini, continuer\u00f2 a mantenere la mia promessa a me stessa, alla mia famiglia e a Dio\u00bb. La cantante ha smesso di indossare l'anello nel 2010. Nonostante non le piacesse il termine religione, ha frequentato la Hillsong Church. Nel 2014 ha detto di aver ascoltato il brano Hillsong United \"Oceans (Where Feet May Fail)\" prima di esibirsi ai American Music Awards 2014. Nel 2016 \u00e8 apparsa al concerto \"Hillsong Young &amp; Free\" a Los Angeles cantando la sua canzone intitolata \"Nobody\". Quando un fan su Twitter le chiese di cosa parlava il testo della canzone, Gomez ha risposto \u00abDio\u00bb.\nSalute.\nNel 2015 ha dichiarato pubblicamente di essere affetta da una malattia cronica, il lupus. Il 14 settembre 2017 ha annunciato tramite Instagram che si era ritirata da eventi pubblici nei mesi precedenti per sottoporsi a un trapianto di rene donato dall'attrice e amica Francia Raisa. Nel 2020, durante una diretta live su Instagram, ha ammesso di soffrire di disturbo bipolare.\nRelazioni.\nSelena Gomez ha frequentato Nick Jonas dal 2008 al 2010 comparendo anche nel video musicale di \"Burnin' Up\" dei Jonas Brothers. Durante la loro separazione tra il 2009 e 2010 ha frequentato l'attore Taylor Lautner.\nNel dicembre 2010 Gomez ha iniziato a frequentare Justin Bieber con cui ha avuto una relazione a fasi alterne, durata fino a marzo 2018. Per alcuni mesi del 2015 ha frequentato Zedd. Nel 2016 \u00e8 stata legata brevemente a Charlie Puth, per poi avviare una relazione con The Weeknd nel gennaio 2017, interrompendola a fine ottobre dello stesso anno.\nDoppiatrici italiane.\nNelle versioni in italiano dei suoi film, Selena Gomez \u00e8 stata doppiata da:\nDa doppiatrice \u00e8 stata sostituita da:"}
{"id": "1519368", "revid": "1104133", "url": "https://it.wikipedia.org/wiki?curid=1519368", "title": "Fantaghir\u00f2 4", "text": "Fantaghir\u00f2 4 \u00e8 una miniserie televisiva di genere fantastico del 1994 diretta da Lamberto Bava. \u00c8 la quarta miniserie che fa parte del franchise di \"Fantaghir\u00f2\". \u00c8 stato trasmesso per la prima volta da Canale 5 in due parti da 100 minuti ciascuna, il 19 e il 22 dicembre 1994. Per molti anni, l'intera saga \u00e8 stata replicata durante il periodo natalizio.\nTrama.\nPrima parte.\nTre cavalieri neri (Pestilenza, Dolore e Carestia) stanno spargendo distruzione per il mondo, accompagnati da una misteriosa nube nera. Molti popoli evacuano dalle loro terre per sfuggire alla minaccia della nube maledetta. Anche il popolo di Fantaghir\u00f2 si sta preparando all'esodo ma, poco prima di partire, la regina sente le grida del principe Parsel, un giovane guerriero che sta inseguendo la nube nera perch\u00e9 questa ha lanciato un vento diabolico che ha rubato il suo castello. Fantaghir\u00f2 e Parsel affrontano i tre cavalieri, i quali hanno subito la meglio. I due reali vengono tuttavia risparmiati e i tre demoni prima di andarsene svelano che per conoscere il nome del loro creatore dovranno prima scoprire il luogo dove egli dimori. Dopodich\u00e9 la nube nera porta via il castello di Fantaghir\u00f2. Allora la regina e Parsel decidono di dirigersi verso oriente, da dove soffia il vento di morte.\nNelle Terre d'Oriente, Tarabas viene fatto prigioniero dal re Tohor, il cui regno \u00e8 stato colpito da una carestia in seguito al passaggio della nube nera. Tohor ritiene infatti che la nube sia opera della magia di Tarabas, e, per decretare se sia colpevole o meno, lo costringe ad uno scontro in gabbia con suo figlio Rufus, un ibrido tra un umano e una bestia. Non volendo fare uso della magia, Tarabas viene sopraffatto da Rufus. Viene tuttavia salvato da Fantaghir\u00f2, la quale ammansisce Rufus con un bacio, essendo questo la prima forma d'affetto mai ricevuta da Rufus. Tarabas, Fantaghir\u00f2 e Parsel lasciano il regno di Tohor, seguiti in segreto da Rufus e sua sorella Angelica, la quale si \u00e8 innamorata di Tarabas.\nNel frattempo, la Strega Nera si \u00e8 stabilita nella casa di marzapane creata da Tarabas e Xellesia nel film precedente. A causa delle buone azioni che \u00e8 stata recentemente costretta a compiere, i suoi poteri malvagi si sono indeboliti, esponendola alla ribellione degli gnomi-ortaggio, un tempo servi di Xellesia. Si vede dunque costretta a liberare quest'ultima dalla dimensione in cui era stata confinata, per permetterle di cacciare via gli ex-servi. Per mezzo della magia, Xellesia localizza Tarabas e capisce che vuole fermare la nube nera, cosa che gli sarebbe fatale. Decide dunque di raggiungere il figlio, seguita dalla Strega Nera, speranzosa di riavere indietro i suoi poteri.\nFantaghir\u00f2, Tarabas e Parsel, consultano degli insetti magici chiamati \"indovinotteri\", i quali compongono la parola \"nekrad\". Tarabas sa che il Nekrad \u00e8 un grande vulcano inattivo che giace ai confini del mondo, e Fantaghir\u00f2, ricordando le parole dei cavalieri neri, pensa che Nekrad sia anche il nome del loro misterioso nemico. Infatti, leggendo la parola al contrario, ovvero \"Darken\", si verifica un terremoto. \nI tre si precipitano al Nekrad e si ritrovano in un giardino paradisiaco dove vengono accolti da Fiodor, un uomo deforme al servizio di Darken. Quest'ultimo era in realt\u00e0 nel corpo di Parsel fin dall'incontro con i cavalieri neri e solo adesso decide di manifestarsi. Darken spiega che il suo scopo era attirare Fantaghir\u00f2, e conseguentemente Tarabas, in modo da convincere quest'ultimo a tornare dalla parte del male. Al rifiuto di Tarabas, Darken uccide Fantaghir\u00f2.\nSeconda parte.\nLa morte di Fantaghir\u00f2 induce in Fiodor un dolore che non riesce a spiegarsi. Darken spiega che Fiodor \u00e8 in realt\u00e0 un principe che lui ha privato delle sue sembianze e dei ricordi per mezzo della magia. Darken gli fa vedere in uno specchio il suo aspetto del passato e Fiodor riacquista la memoria. Darken riporta in vita Fantaghir\u00f2 in cambio della promessa di Tarabas di tornare malvagio. All'arrivo di Angelica e Rufus, Darken decide di mettere alla prova Tarabas e cerca di indurre Rufus a pugnalare Fantaghir\u00f2, in modo che Tarabas lo uccida. Rufus tuttavia si suicida buttandosi in una pozza di acqua bollente.\nFantaghir\u00f2, Parsel e Fiodor recuperano i castelli rubati, ridotti a miniature sotto delle campane di vetro; Fantaghir\u00f2 trova il suo, e dentro vede piccolissime le sue sorelle che la chiamano, ma non c'\u00e8 traccia di Romualdo. Nel frattempo, Tarabas affronta Darken, che viene apparentemente ucciso da Tarabas, proprio nel momento in cui i due vengono raggiunti dalla Strega Nera e da Xellesia, che rivela che Darken \u00e8 il padre di Tarabas. Il corpo di Darken sparisce e in quel momento il vulcano inizia a risvegliarsi. Per mezzo degli indovinotteri, il gruppo scopre che l'unica via di fuga \u00e8 una grotta a forma di bocca umana, con tre file di denti aguzzi che si aprono e si chiudono. Per permettere al figlio di superare l'ultima fila di denti, Xellesia si sacrifica lasciandosi trafiggere e bloccando il meccanismo. Poco prima di morire, dice a Tarabas che riesce a leggere nella mente di Darken, che \u00e8 ancora vivo, e svela che se i castelli non torneranno al loro posto nel giro di tre giorni scompariranno del tutto.\nParsel saluta il gruppo per tornare alle sue isole, portando con s\u00e9 il suo castello. Successivamente, il gruppo viene catturato dalle truppe del re Tohor, come atto di vendetta per la morte di Rufus. Tarabas viene tuttavia liberato da Angelica e cerca di riportare i castelli al loro posto. Darken che nel frattempo si era trasferito nel corpo della Strega Nera, soggioga la mente di Fantaghir\u00f2 e la libera, in modo da indurla a baciare Tarabas e farlo diventare un mostro: se si render\u00e0 responsabile della morte dell'amata, Tarabas non avr\u00e0 altra scelta che ritornare definitivamente al male. Tuttavia, quando Tarabas \u00e8 in procinto di divorare Fantaghir\u00f2, arriva Fiodor, liberato da Angelica, che lo ferma scagliandogli una freccia nella schiena.\nDarken esce dal corpo della Strega Nera e rivela che Fiodor \u00e8 in realt\u00e0 Romualdo, il quale fugge, vergognandosi del suo aspetto mostruoso. Fantaghir\u00f2 e Tarabas affrontano e sconfiggono i cavalieri neri Carestia e Dolore, mentre Pestilenza si rivela essere Darken stesso: in realt\u00e0, tutti e tre i cavalieri neri sono tre parti dell'essere di Darken che \u00e8 immune a qualsiasi attacco e a qualsiasi arma, eccetto la sua spada nera, la sola che pu\u00f2 ucciderlo. Tarabas si impossessa dell'arma, ma Fantaghir\u00f2 gli impedisce di commettere un patricidio che lo condannerebbe per sempre al male. \u00c8 invece Fiodor, comparso all'improvviso, a trafiggere Darken con la spada nera.\nCon la morte di Darken tutti i suoi incantesimi si annullano, eccetto la maledizione scagliata su Romualdo, che si allontana per la vergogna. Tarabas, che ha ormai rinunciato a far innamorare Fantaghir\u00f2 e ha accettato l'amore di Angelica, dice a Fantaghir\u00f2 di seguire Romualdo. Fantaghir\u00f2 lo raggiunge dicendogli che non le importa del suo aspetto. In quel momento l'incantesimo si spezza e i due si ricongiungono."}
{"id": "1519369", "revid": "13184516", "url": "https://it.wikipedia.org/wiki?curid=1519369", "title": "Teorie del complotto", "text": ""}
{"id": "1519385", "revid": "767487", "url": "https://it.wikipedia.org/wiki?curid=1519385", "title": "S\u0103cel (Maramure\u0219)", "text": "S\u0103cel \u00e8 un comune della Romania di 3.641 abitanti, ubicato nel distretto di Maramure\u0219, nella regione storica della Transilvania."}
{"id": "1519390", "revid": "767487", "url": "https://it.wikipedia.org/wiki?curid=1519390", "title": "S\u0103lsig", "text": "S\u0103lsig (in ungherese \"Sz\u00e9lszeg\") \u00e8 un comune della Romania di 1.518 abitanti, ubicato nel distretto di Maramure\u0219, nella regione storica della Transilvania."}
{"id": "1519396", "revid": "287204", "url": "https://it.wikipedia.org/wiki?curid=1519396", "title": "Salsig", "text": ""}
{"id": "1519397", "revid": "599013", "url": "https://it.wikipedia.org/wiki?curid=1519397", "title": "Tony Hibbert", "text": "\u00c8 primatista di presenze (24) con la casacca dell'Everton nelle competizioni calcistiche europee.\nCarriera.\nHibbert \u00e8 nato a Liverpool nel 1981, ma \u00e8 cresciuto a Huyton, nel Merseyside.\nCresciuto nell', nel 1998 con questa squadra vinse la FA Cup giovanile. Il suo esordio con la prima squadra fu nel 2001, in Everton-West Ham (2-0).\nGioc\u00f2 poco nelle stagioni 2005-2006 e 2006-2007. Nella stagione 2007-2008 ottiene il quinto posto.\nIl primo gol, in 12 anni nei Toffees, arriva nell'amichevole Everton- dell'8 agosto 2012, in cui sigla il definitivo 4-1 per la squadra inglese (su punizione). \"Hibbo\" \u00e8 stato subito abbracciato da tutti i compagni di squadra e, in seguito, \u00e8 stato festeggiato anche dai suoi tifosi, con un'invasione di campo collettiva.\nStatistiche.\nPresenze e reti nei club.\n\"Statistiche aggiornate al 30 aprile 2016.\""}
{"id": "1519398", "revid": "80339", "url": "https://it.wikipedia.org/wiki?curid=1519398", "title": "Gennady Nevelskoy", "text": ""}
{"id": "1519400", "revid": "2043609", "url": "https://it.wikipedia.org/wiki?curid=1519400", "title": "Maria Teresa di Savoia (1803-1879)", "text": "Biografia.\nInfanzia.\nNacque a Palazzo Colonna a Roma, figlia di Vittorio Emanuele I, re di Sardegna, e di Maria Teresa d'Asburgo-Este. Aveva una sorella gemella, Maria Anna. Le due principesse furono battezzate da papa Pio VII. I padrini furono i nonni materni, l'arciduca Ferdinando d'Asburgo-Este e sua moglie Maria Beatrice d'Este. A Palazzo Braschi, a Roma, \u00e8 possibile vedere una raffigurazione del battesimo.\nMaria Teresa trascorse la maggior parte della sua infanzia a Cagliari, dove la sua famiglia aveva trovato rifugio dall'esercito di Napoleone. Molte notizie, anche minute, sulla vita della coppia reale e quindi di Maria Teresa e delle sorelle, si possono leggere nel diario, attualmente inedito, di Francesco d'Austria-Este, che risiedette in Sardegna 24 mesi, durante i quali sposo' Beatrice, la maggiore delle figlie di Vittorio Emanuele I. Ne l 1814 quest'ultimo riottenne il possesso dei suoi territori continentali e la sua famiglia ritorn\u00f2 a Torino.\nMatrimonio e figli.\nIl 17 agosto 1820 spos\u00f2 per procura a Torino, nella Villa Reale, Carlo Ludovico, principe di Lucca, il quale venne rappresentato da Carlo Felice, duca di Genova.\nLa coppia ebbe due figli:\nFu profondamente religiosa; non ebbe un matrimonio felice in quanto Carlo Ludovico si dedic\u00f2 prevalentemente al piacere, uomo bellissimo e del tutto imprevedibile, amante di lunghissimi viaggi all'estero che gli facevano spesso trascurare le sue responsabilit\u00e0 di governo. I due vissero gran parte della loro vita coniugale separati l'uno dall'altro.\nIl 13 marzo 1824, la madre di Carlo Ludovico mor\u00ec e Carlo le succedette come duca Carlo I di Lucca. Maria Teresa divenne quindi duchessa di Lucca.\nIl 17 dicembre 1847 quando, con la morte dell'imperatrice Maria Luisa, in accordo con il Congresso di Vienna, Carlo scambi\u00f2 il ducato di Lucca con quello di Parma, divenendo Carlo II duca di Parma, Maria Teresa divenne duchessa di Parma. Nei mesi successivi Maria Teresa fu la governatrice virtuale di Parma fino alla rivoluzione scoppiata nel marzo del 1848. Nel marzo del 1849 Carlo abdic\u00f2 e fu sostituito dal figlio, Carlo III. \nMaria Teresa viveva alle Pianore, nel comune di Camaiore, in Versilia. Qui la raggiunse la notizia della morte del figlio, ma le venne tenuto nascosto che questa era avvenuta a seguito di un attentato carbonaro (il duca fu accoltellato al ventre). In seguito si trasfer\u00ec nella nuova residenza di San Martino in Vignale (Lucca), da lei fatta edificare su progetto del Nottolini, dove visse in strettissimo riserbo senza mai lasciare la residenza: da qui l'appellativo di \"Sepolta viva\" datole dalla popolazione; mor\u00ec il 16 luglio 1879 e il 23 successivo si tennero le esequie nella chiesa di San Romano in Lucca. Da qui la salma, rivestita dell'abito domenicano, fu, per sua volont\u00e0, trasferita per ferrovia a Roma e tumulata al Verano nella cappella dell'Ordine Domenicano."}
{"id": "1519405", "revid": "767487", "url": "https://it.wikipedia.org/wiki?curid=1519405", "title": "S\u0103p\u00e2n\u021ba", "text": "S\u0103p\u00e2n\u021ba (in ungherese \"Szaplonca\", in slovacco \"Sapunka\", in yiddish \"Spinka\" oppure \"Shpinka\") \u00e8 un comune della Romania di 3.336 abitanti, ubicato nel distretto di Maramure\u0219, nella regione storica della Transilvania. \nA S\u0103p\u00e2n\u0163a \u00e8 ubicato il cosiddetto \"Cimitero gioioso\" (\"Cimitirul Vesel\"), nato di fatto nel 1934 quando lo scultore Stan Ioan Patra\u0219 cre\u00f2 una scultura in legno per la sua tomba. A partire da allora, le tombe di questo cimitero sono caratterizzate dalla presenza di vignette, battute o strofe umoristiche riferite al defunto che vi \u00e8 sepolto."}
{"id": "1519406", "revid": "287204", "url": "https://it.wikipedia.org/wiki?curid=1519406", "title": "Sapanta", "text": ""}
{"id": "1519416", "revid": "767487", "url": "https://it.wikipedia.org/wiki?curid=1519416", "title": "Str\u00e2mtura", "text": "Str\u00e2mtura \u00e8 un comune della Romania di 4.033 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 3 villaggi: Glod, Sl\u0103tioara, Str\u00e2mtura."}
{"id": "1519419", "revid": "287204", "url": "https://it.wikipedia.org/wiki?curid=1519419", "title": "Stramtura", "text": ""}
{"id": "1519420", "revid": "339392", "url": "https://it.wikipedia.org/wiki?curid=1519420", "title": "Legazioni pontificie", "text": ""}
{"id": "1519421", "revid": "1457847", "url": "https://it.wikipedia.org/wiki?curid=1519421", "title": "San Giorgio su Legnano scacchi", "text": "Il torneo San Giorgio su Legnano scacchi \u00e8 organizzato ogni anno dal 1982 a San Giorgio su Legnano, comune della citt\u00e0 metropolitana di Milano, in Lombardia, dal circolo scacchistico della Famiglia Legnanese, associazione culturale della confinante Legnano. \nSi disputa tradizionalmente nella tarda primavera presso il centro parrocchiale di San Giorgio su Legnano ed \u00e8 uno tra i pi\u00f9 importanti tornei di scacchi organizzati in Italia essendo stato valido, nel 1996, come campionato nazionale.\nStoria.\nLe prime quattordici edizioni, dal 1982 al 1995, si sono svolte con la formula \"semilampo\", con 15 minuti di riflessione per ciascun giocatore.\nNel 1995 il torneo \u00e8 entrato nel \"Guinness dei primati\" per il maggior numero di partecipanti ad una competizione scacchistica, contando ben novecentoventisei concorrenti, tra cui l'allora campione del mondo FIDE Anatolij Karpov.\nIn quell'occasione Karpov e Sergei Tiviakov risultarono entrambi primi a pari merito, con 8 \u00bd su 9. Anzich\u00e9 affidarsi al coefficiente Buchholz, si decise di disputare uno spareggio su due partite. Poich\u00e9 anche questo fin\u00ec in parit\u00e0, Karpov venne dichiarato vincitore del torneo per il miglior coefficiente Buchholz, mentre Ennio Arlandi, primo degli italiani per il miglior Buchholz, con 7 punti, \u00e8 stato dichiarato campione italiano semilampo 1995.\nNel 1996 la competizione \u00e8 stata accreditata dalla Federazione Scacchistica Italiana come campionato nazionale \"lampo\" (5 minuti) assoluto.\nNegli anni successivi, dal 1997 al 2006 \u00e8 stato organizzato su sei turni, generalmente disputati in quattro giorni, con tempo di riflessione di 2 ore per 40 mosse pi\u00f9 un'ora di finale. Unica eccezione un ritorno alla formula semilampo nel 2005. Nel 2006 il torneo \u00e8 stato riconosciuto dalla federazione regionale lombarda di scacchi come campionato regionale lombardo individuale assoluto, femminile e under 20.\nIl manifesto ed il bando di gara ufficiali di \"San Giorgio su Legnano scacchi\" riportano la scultura \"Gli scacchi\" di Enrico Baj, da sempre utilizzata a mo' di logo della manifestazione. Il famoso artista aveva deciso, come gesto di amicizia nei confronti degli organizzatori del torneo, di permettere gratuitamente la riproduzione della sua opera per pubblicizzare la competizione.\nNel 2010 il centro parrocchiale di San Giorgio su Legnano ha ospitato la seconda edizione del campionato regionale semilampo a squadre della Lombardia. La gara, valida anche come 29\u00aa edizione del torneo di San Giorgio, \u00e8 stata vinta dalla Scacchistica Vigevanese. Nel 2013 il centro parrocchiale di San Giorgio su Legnano \u00e8 stato sede del 5\u00ba campionato regionale semilampo a squadre della Lombardia. La gara, valida anche come 32\u00aa edizione del torneo di San Giorgio (definita 32\u00aa anche se non vi sono notizie delle due edizioni precedenti), \u00e8 stata vinta dalla Famiglia Legnanese: nel 2017, invece, il torneo \u00e8 tornato individuale abbandonando la precedente formula a squadre."}
{"id": "1519422", "revid": "767487", "url": "https://it.wikipedia.org/wiki?curid=1519422", "title": "Suciu de Sus", "text": "Suciu de Sus \u00e8 un comune della Romania di 4.048 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 3 villaggi: Larga, Suciu de Jos, Suciu de Sus."}
{"id": "1519424", "revid": "124271516", "url": "https://it.wikipedia.org/wiki?curid=1519424", "title": "Pattino da ghiaccio", "text": "I pattini da ghiaccio sono composti da una scarpetta, costruita con materiale diverso a seconda delle esigenze: kevlar e/o pelle (spesso sintetica) per i pattini da pattinaggio artistico, sempre kevlar o a volte addirittura carbonio per l'hockey.\nLo chassie \u00e8 una \"mezzaluna\", di materiale plastico che collega la scarpetta alla lama (nel caso di pattini da hockey). Diversamente dall'hockey, i pattini da pattinaggio artistico presentano lo chassie come un tutt'uno con la lama.\nGuardando il pattino \"in lungo\" (cio\u00e8 con lo sguardo dalla parte posteriore verso la parte anteriore o viceversa) si nota che la lama \u00e8 spessa alcuni millimetri e la parte a contatto con il ghiaccio \u00e8 concava, con gli spigoli taglienti come coltelli (cosiddetti \"fili\") per poter dare la necessaria presa e direzionalit\u00e0 nel ghiaccio; i pattini per pattinaggio artistico, inoltre, presentano nella parte anteriore, a breve distanza dal piano di scivolamento, una lavorazione dentellata che permette un forte attrito, dando un punto di forza da cui partire nei vari salti."}
{"id": "1519425", "revid": "767487", "url": "https://it.wikipedia.org/wiki?curid=1519425", "title": "Swift (rapper)", "text": ""}
{"id": "1519426", "revid": "767487", "url": "https://it.wikipedia.org/wiki?curid=1519426", "title": "\u0218ieu (Maramure\u0219)", "text": "\u0218ieu \u00e8 un comune della Romania di 2.575 abitanti, ubicato nel distretto di Maramure\u0219, nella regione storica della Transilvania. "}
{"id": "1519431", "revid": "56620", "url": "https://it.wikipedia.org/wiki?curid=1519431", "title": "A prova di killer", "text": "A prova di killer (titolo originale \"Without Fail\") \u00e8 il sesto romanzo di Lee Child che ha come protagonista Jack Reacher, ex militare girovago duro e giusto.\nTrama.\nIl vice presidente degli Stati Uniti d'America \u00e8 in pericolo di vita a causa di minacce provenienti da sconosciuti, ed i servizi segreti sono in difficolt\u00e0 nel comprenderne l'origine. Jack entra nella vicenda invitato da M. E. Froelich, responsabile della sicurezza del vice presidente ed ex amante del fratello di Jack, Joe, come consulente per mettere alla prova il sistema di sicurezza messo in piedi da Froelich. In breve per\u00f2 Jack si ritrova ad essere il perno centrale di una vasta \u00e9quipe che lavora alla caccia dei pretendenti killer."}
{"id": "1519435", "revid": "767487", "url": "https://it.wikipedia.org/wiki?curid=1519435", "title": "Harmamaxa", "text": "Harmamaxa ( o ) \u00e8 il nome greco di un carro persiano destinato al trasporto di persone, spesso di sesso femminile, mogli o concubine. Era caratterizzato dall'essere coperto da tendaggi tanto da ispirare ad Eschilo la definizione di \"tenda su ruote\".\nLe sue caratteristiche costruttive e l'utilizzo che ne veniva fatto, lo avvicinavano al romano \"carpentum\".\nAttestazioni storiche.\nIl trasporto di donne e concubine e confermato da vari autori. Tra questi vi \u00e8 Erodoto, quando narra della spedizione di Serse: \nL'uso era riservato anche a persone di rango di sesso maschile: lo stesso Serse, nel resoconto di Erodoto, viaggiava su un simile carro.\nViene citato anche da Senofonte, nell'Anabasi, come mezzo di trasporto della regina Epiassa, moglie del re di Cilicia la quale, raggiunto Ciro il giovane, chiede di passare in rassegna le truppe dei diecimila mercenari greci della spedizione.\nIl tendaggio serviva, secondo Plutarco, a soddisfare la proverbiale gelosia dei re dell'area mesopotamica, che in questo modo nascondevano alla vista le loro mogli e concubine. Nel passo di Plutarco il carro serviva a nascondere un illustre ospite, di sesso maschile, per proteggerlo nel temerario tentativo di raggiungere Serse, il suo antico avversario:\nIn Diodoro Siculo il carro \u00e8 citato nella descrizione nello stesso episodio.\nViene da lui citato, anche se con il termine generico , il carro dorato che, secondo l'uso persiano, trasportava le donne appartenenti non solo alla famiglia reale, ma anche al seguito di parenti ed amici.\nFu un esemplare magnifico di questo carro, la cui costruzione richiese due anni, ad essere utilizzato per il trasporto della salma di Alessandro da Babilonia ad Alessandria."}
{"id": "1519437", "revid": "1305772", "url": "https://it.wikipedia.org/wiki?curid=1519437", "title": "See No Evil", "text": ""}
{"id": "1519438", "revid": "167080", "url": "https://it.wikipedia.org/wiki?curid=1519438", "title": "Harmamaxai", "text": ""}
{"id": "1519439", "revid": "767487", "url": "https://it.wikipedia.org/wiki?curid=1519439", "title": "\u0218i\u0219e\u0219ti", "text": "\u0218i\u0219e\u0219ti \u00e8 un comune della Romania di 5.473 abitanti, ubicato nel distretto di Maramure\u0219, nella regione storica della Transilvania.\nIl comune \u00e8 formato dall'unione di 7 villaggi: Bont\u0103ieni, Cet\u0103\u021bele, D\u0103ne\u0219ti, Negreia, Plopi\u0219, \u0218i\u0219e\u0219ti, \u0218urde\u0219ti.\nMonumenti.\nI principali monumenti di \u0218i\u0219e\u0219ti sono:"}
{"id": "1519441", "revid": "89577", "url": "https://it.wikipedia.org/wiki?curid=1519441", "title": "Usa Today", "text": ""}
{"id": "1519442", "revid": "767487", "url": "https://it.wikipedia.org/wiki?curid=1519442", "title": "Vadu Izei", "text": "Vadu Izei \u00e8 un comune della Romania di 2.923 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 2 villaggi: Vadu Izei e Valea Stejarului."}
{"id": "1519445", "revid": "115969113", "url": "https://it.wikipedia.org/wiki?curid=1519445", "title": "Ncurses", "text": "Ncurses (\"new curses\") \u00e8 una libreria di funzioni software che gestisce il display di un'applicazione su un terminale a caratteri. Essa fornisce un'API, che supporta funzionalit\u00e0 grafiche e l'utilizzo del mouse su un terminale a caratteri in modo indipendente dalle caratteristiche del terminale stesso.\nLa libreria ncurses rappresenta un'implementazione libera della precedente libreria curses per SVr4 (UNIX System V Rel. 4 di AT&amp;T) della quale include ed estende le capacit\u00e0. Il codice originariamente scritto da Pavel Curtis, sviluppato da Zeyd Ben-Halim, Eric S. Raymond, e successivamente da Thomas Dickey e Jurgen Pfeifer, Alexander V Lukyanov, Philippe Blain, Sven Verdoolaege, \u00e8 manutenuto dal progetto GNU e distribuito con licenza MIT.\nLibrerie ed utility.\nIl pacchetto GNU ncurses comprende le librerie di programmazione libcurses, libpanel, libmenu e libform ed include una serie di utility che sono:"}
{"id": "1519446", "revid": "30610", "url": "https://it.wikipedia.org/wiki?curid=1519446", "title": "Un sopravvissuto a Varsavia", "text": ""}
{"id": "1519450", "revid": "767487", "url": "https://it.wikipedia.org/wiki?curid=1519450", "title": "Valea Chioarului", "text": "Valea Chioarului \u00e8 un comune della Romania di 2.275 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 6 villaggi: Curtuiu\u0219u Mare, Duru\u0219a, Fericea, Mesteac\u0103n, Valea Chioarului, V\u0103rai."}
{"id": "1519452", "revid": "1573940", "url": "https://it.wikipedia.org/wiki?curid=1519452", "title": "Zaglossus", "text": "Zaglossus \u00e8 un genere di mammiferi monotremi appartenente alla famiglia dei Tachiglossidi, endemico della Nuova Guinea. Le specie del genere sono anche conosciute con i nomi comuni di \"Echidna dal becco lungo\", \"Echidna dal becco ricurvo\" o \"Zaoglosso\".\nDescrizione.\nLa lunghezza \u00e8 compresa tra 55 e 77 cm, il peso tra 5 e 16 kg. I maschi sono pi\u00f9 grandi delle femmine. Il becco rappresenta i due terzi dell'intera lunghezza della testa. Le zampe sono muscolose e gli arti hanno 5 dita, di cui per\u00f2 solo 3, site negli arti anteriori, sono dotate di unghie adatte allo scavo. I maschi sono inoltre dotati di uno sperone su ciascun tallone.\nDistribuzione e habitat.\nLe tre specie del genere sono diffuse in Nuova Guinea.\nVivono in un \"range\" di habitat forestali, dal livello del mare fino a 2.500 metri s.l.m..\nBiologia.\nSi sa molto poco dei costumi riproduttivi di queste specie. La femmina depone da una a tre uova nella tasca cutanea ventrale (cosiddetto \"incubatorio\"), che si sviluppa al momento della riproduzione.\nSistematica.\nComprende tre specie viventi e due estinte:"}
{"id": "1519454", "revid": "438678", "url": "https://it.wikipedia.org/wiki?curid=1519454", "title": "Il tetto", "text": "Il tetto \u00e8 un film del 1956 diretto da Vittorio De Sica, presentato in concorso al 9\u00ba Festival di Cannes.\n\u00c8 considerato uno degli ultimi del filone neorealista ed \u00e8 l'ultimo film neorealista di Vittorio De Sica. Il film documenta la crisi abitativa e il fenomeno dei baraccati e dell'autocostruzione a Roma, estremamente diffuso in quegli anni.. Lo spunto cinematografico \u00e8 la storia di una coppia di giovani sposi che cerca un tetto dove andare ad abitare: il protagonista Natale Pilon \u00e8 un giovane muratore sottoproletario emigrato insieme alla famiglia dal Veneto che vuole costruirsi una baracca abusiva ai margini di una borgata sulle sponde dell'Aniene.\nTrama.\nLuisa e Natale si sposano. Lui, muratore, fa parte di una numerosa famiglia veneta trasferita a Roma; lei viene da un paese di pescatori e fino al matrimonio ha lavorato nella capitale come donna di servizio. L'armonia degli sposi \u00e8 subito turbata da problemi economici: il padre di Luisa, offeso perch\u00e9 la figlia non ha chiesto il suo consenso alle nozze, rifiuta di aiutarli, e i due giovani sono costretti a vivere nella casa di lui, il che comporta mancanza di intimit\u00e0 e rapporti tesi con Cesare, il marito della sorella di Natale, uomo onesto e lavoratore (\u00e8 muratore come il cognato) ma dal pessimo carattere.\nDopo aver lasciato la casa paterna e cercato inutilmente un altro alloggio per s\u00e9 e la moglie, Natale decide di fabbricare abusivamente una baracca ai margini di una borgata. La legge prevede che un edificio abitato, anche se costruito senza alcun permesso, non possa essere distrutto se \u00e8 provvisto di tetto: del resto nella stessa zona la costruzione di baracche abusive \u00e8 la prassi per molti poveracci, e l'unico problema \u00e8 che la costruzione dev'essere completata in una sola notte, per evitare i controlli di polizia molto frequenti durante il giorno.\nNatale, d'accordo con i suoi colleghi muratori, si procura il materiale e inizia i lavori. A notte alta per\u00f2 la baracca \u00e8 ancora lontana dall'essere terminata. L'intervento decisivo di Cesare, chiamato in extremis, permette di portare l'opera a compimento: o meglio, non del tutto, perch\u00e9 all'alba il tetto non \u00e8 ancora terminato. All'arrivo della polizia, Luisa si fa trovare a letto con un bambino, offerto da una vicina impietosita, per cercare di scongiurare lo sgombero; il poliziotto, bench\u00e9 si renda conto che il tetto non \u00e8 completato, decide di chiudere un occhio, e la coppia pu\u00f2 affrontare il futuro contando se non altro su questo modesto alloggio.\nProduzione.\nIl film venne girato lungo le sponde dell'Aniene, nel borghetto dove oggi si eleva il Ponte delle Valli.\nIncassi.\nIncasso accertato sino a tutto il 31 marzo 1959 \u00a3 230.553.240\nRestauro.\nIl film \u00e8 stato restaurato nel 1999 grazie all'Associazione amici di Vittorio De Sica e curato da Manuel De Sica. La pellicola restaurata \u00e8 stata poi proiettata il 4 aprile 2004 al Teatro Morlacchi di Perugia.\nRiconoscimenti.\nNel 1959 il National Board of Review of Motion Pictures l'ha inserito nella lista dei migliori film stranieri dell'anno."}
{"id": "1519456", "revid": "116076013", "url": "https://it.wikipedia.org/wiki?curid=1519456", "title": "R\u00e9my Cointreau", "text": "R\u00e9my Cointreau \u00e8 un'azienda francese le cui attivit\u00e0 principali riguardano la produzione e commercializzazione di cognac, liquori e champagne. Nel 1990 R\u00e9my Martin si \u00e8 fusa con Cointreau per creare il gruppo attuale.\nSuddivisione del business.\nIl business principale \u00e8 dato dal cognac, seguito rispettivamente dal settore distillati &amp; liquori e infine dallo champagne."}
{"id": "1519462", "revid": "466539", "url": "https://it.wikipedia.org/wiki?curid=1519462", "title": "Numero a cifra ripetuta", "text": "In matematica, specialmente quella ricreativa, un numero a cifra ripetuta, talvolta detto anche repdigit (dall'inglese repeated digit, \"cifra ripetuta\"), \u00e8 un numero naturale in cui compare soltanto un tipo di cifra; numeri del genere sono 11, 22, 666, 9999 eccetera.\nIn base 10 tali numeri vengono generati dalla seguente formula:\nformula_1 \ndove \"a\" \u00e8 una qualsiasi cifra da 1 a 9, e \"n\" \u00e8 il numero di volte in cui tale cifra deve essere ripetuta.\nOgni numero di questo tipo, che \u00e8 pure palindromo, pu\u00f2 anche essere scritto come prodotto di una cifra formula_2 per un repunit formula_3:\nformula_4\nQuesta propriet\u00e0 del numero, cio\u00e8 quella della ripetizione della stessa cifra, dipende dalla base in cui questo viene espresso, indi per cui pu\u00f2 essere preferibile generalizzare mediante la seguente formula:\nformula_5\ndove \"x\" \u00e8 la cifra in base \"B\" tale che formula_6. "}
{"id": "1519463", "revid": "73843", "url": "https://it.wikipedia.org/wiki?curid=1519463", "title": "Pierluigi Castellano", "text": "Biografia.\nPierluigi Castellano, ritenuto \"punta di diamante della scena \u00abambient\u00bb italiana\", ha compiuto studi di pianoforte, di clarinetto, di composizione e di musica elettronica, frequentando seminari di composizione tenuti da Karlheinz Stockhausen e Aldo Clementi.\nCon Alvin Curran ha partecipato ai festival Nuova Consonanza di Roma, \"OGGImusica\" di Lugano (1982) e \"Time Zones\" di Bari (1987). Nel 1982 ha registrato sei puntate del programma Un certo discorso per Radio Tre con la \"Testaccio Orchestra Creativa\". Nel 1983 e 1984 ha preso parte all'opera di Giovanna Marini \"Le Cadeau de l'Empereur\" rappresentazione tenuta tra gli altri al Festival di Avignone, al teatro Bouffes du Nord di Parigi e al Teatre Grec di Barcellona.\nTra il 1985 e il 1990 ha composto varie colonne sonore per spettacoli teatrali (\"Il Caso Papaleo\" di Maria Paola Sutto, con Massimo Wertm\u00fcller, Maria Paiato e Barbara Scoppa), cinema (\"\", di Ivo Barnab\u00f2 Micheli), ma soprattutto per spettacoli di danza (coreografie di Enzo Cosimi, Fabrizio Monteverde ed altri), con buon esito di critica e pubblico anche in Francia, Inghilterra e Stati Uniti. Nella stagione 2012-13, la pi\u00e8ce La Boule de neige di Fabrizio Monteverde \u00e8 stata nuovamente portata in scena all'interno del \"progetto \u201cRIC.CI\u201d (ideato dal critico Marinella Guatterini) che punta a dare risalto e dunque a (ri) mettere in moto la memoria della danza contemporanea italiana dall'inizio degli anni Ottanta sino agli inizi dei Novanta\".\nIl suo terzo album \"Noi, My, Us\" (1990) viene ben recensito da molte riviste specializzate italiane ed \u00e8 votato dalla redazione del mensile Rockerilla come miglior album italiano dell'anno.\nNel 1991 realizza e conduce \"Alfabeti Sonori\" un programma di Rai Radio Tre sulle nuove musiche.\nHa scritto su varie riviste musicali come da World Music, Jazz Magazine, AudioReview, Il Giornale della Musica e Alias, settimanale de il manifesto.\nNel 1992 ha composto musica elettronica per un progetto di Enel e Infobyte per l'Esposizione Universale di Siviglia. Compone due opere per Rai Radio Tre: \"Viaggio nel Cyberspazio\" (su testi del linguista Francesco Antinucci, 1993) e \"Zonacalda\" (testi a cura di Francesco Antinucci e Federica Santoro, 1995). Nel 1997 compone musica per quartetto d'archi \"Chatwin\" per il Quartetto Borciani. Ha partecipato al progetto di ricerca europeo HELP occupandosi della traduzione musicale dei colori di un software che ha reso possibile il primo servizio della Soprintendenza archeologica di Pompei rivolto alle persone non vedenti.\nNel 2004 per DeriveApprodi ha pubblicato il libro \"Le sorgenti del suono\", che raccoglie trenta interviste con alcuni tra i musicisti e compositori pi\u00f9 interessanti del panorama musicale internazionale.\nNel 2005 ha realizzato le musiche per un'audio-operina per bambini, \"Pinocchio\" di Laura De Luca, attualmente in via di pubblicazione.\nNel 2005-06 realizza per il canale televisivo Rai International vari servizi dedicati ai pi\u00f9 noti e importanti compositori italiani della storia (Verdi, Puccini, Rossini, Bellini, Vivaldi, Monteverdi ecc.) e alle pi\u00f9 importanti istituzioni musicali e teatri dell'opera presenti in Italia.\nDa ottobre 2007 comincia a realizzare per Radio Rai International una serie di puntate e interviste dedicate ai compositori di musica da film presenti in Italia e un'altra serie sul jazz italiano contemporaneo."}
{"id": "1519464", "revid": "1543377", "url": "https://it.wikipedia.org/wiki?curid=1519464", "title": "Girolamo Graziani", "text": "La fama che Graziani conobbe in vita, e che non gli sopravvisse a lungo, era legata soprattutto alla produzione di due poemi epici: \"La Cleopatra\" (1632) e \"Il Conquisto di Granata\" (1650). Quest'ultimo resta senz'altro il suo lavoro pi\u00f9 famoso e comunque l'unico ad aver conosciuto riedizioni postume ed una certa notoriet\u00e0 in tempi pi\u00f9 recenti, anche grazie al fatto che Giacomo Leopardi abbia mutuato da essa la situazione (l'amore che giunge in punto di morte) e il nome di alcuni personaggi (Consalvo ed Elvira) per il suo \"\" (1833).\nBiografia.\nGirolamo Graziani nacque nel 1604 alla Pergola nel ducato di Urbino. Figlio di un uditore della Ruota, si laure\u00f2 a Bologna in Lettere ed in Legge. Fu uomo di governo e poeta alla corte degli Estensi a Modena, successore, negli uffici, di Fulvio Testi. Nel 1647 fu nominato, dal duca Francesco I, segretario del principe ereditario Alfonso, col quale si rec\u00f2 quell'anno in Francia per la conclusione della lega del duca con Mazzarino contro la Spagna. \u00abGraziani era talmente conosciuto e stimato come poeta da indurre Luigi XIV ad accordargli una pensione annua di 150 doppie.\u00bb La pensione, assegnatagli l\u2019anno 1663, fu dovuta alla mediazione di Jean Chapelain, senza che Graziani ne sapesse nulla.\nTornato in patria, divenne segretario di stato. Serv\u00ec poi il duca Alfonso IV e la duchessa Laura nella minorit\u00e0 di Francesco II. Nel 1673, durante la reggenza di Laura Martinozzi, nipote del Cardinale Mazarino, cur\u00f2 quale ambasciatore degli Este gli aspetti diplomatici del matrimonio tra la figlia di Laura, Maria Beatrice d'Este (1658 - 1718) e Giacomo di York (poi Giacomo II d'Inghilterra), patrocinato da Luigi XIV. Nello stesso anno pubblic\u00f2 a Bologna, per i tipi Manolesi, e contemporaneamente a Modena, nella stamperia ducale di Viviano Soliani la tragedia \"Il Cromuele\", programmaticamente irrispettosa delle regole aristoteliche, incentrata sul tema del tiranno crudele (Oliver Cromwell) e della regalit\u00e0 profanata (la decapitazione di Carlo I Stuart). Cromwell \u00e8 presentato come un tiranno continuamente timoroso di perdere il trono; la sua sposa Elisabetta \u00e8 amante non corrisposta di Carlo, il re prigioniero. La morale del dramma \u00e8 negli ultimi versi: \nGraziani dedic\u00f2 la composizione a Luigi XIV, re di Francia e di Navarra, \u201cambitioso \u2013 egli scrive \u2014 di rendere qualche ossequio del mio ingegno per espressione di riverente gratitudine a gli atti della sua somma beneficenza\u201d.\nGraziani fu autore anche del panegirico in sesta rima \"Il Colosso sacro\" (1656) scritto in onore del Cardinale Mazarino ed elabor\u00f2, assieme all'abate Niccol\u00f2 Musso, il programma iconografico sotteso al ciclo decorativo del palazzo Ducale di Sassuolo.\nDi genere encomiastico sono gli epitalami \"L'Iride\" (1631), per le nozze di Maria Farnese con Francesco d'Este, \"Lo specchio della gloria\" (1648) per le nozze di Francesco II e Vittoria Farnese e i panegirici \"La Calisto\" (1654), scritta su invito di Raimondo Montecuccoli per celebrare l'abdicazione di Cristina di Svezia e \"L'Ercole Gallico\" (1666) dedicato a Luigi XIV, di cui Chapelain scrive a Colbert il 16 febbraio 1666: \u00abJ'espere, Monseigneur, que vous ne croir\u00e9s pas avoir mal employ\u00e9 le temps \u00e0 la lecture du panegyrique du comte Graziani, que Mr l'abb\u00e9 Siri m'a apport\u00e9 de sa part pour vous estre pr\u00e9sent\u00e9 avec une lettre toute pleine de reconnaissance des faveurs de nostre grand monarque et des vostres. Ce po\u00e8me est grand, magnifique, avec d'admirables rapports entre Sa Majest\u00e9 et Hercule, et fait par le plus accredit\u00e9 de tous les poetes italiens qui vivent.\u00bb\nFra i tanti che in quel secolo tentarono l'epopea egli si distinse per notevoli qualit\u00e0 di poeta; riusc\u00ec felicemente non tanto nel poema su \"Cleopatra\" (tre canti nell'edizione di Modena, 1631; tredici nell'edizione di Bologna, 1652, dedicato al principe Alfonso d'Este), quanto nel \"Conquisto di Granata\" (Modena 1650, dedicato al duca Francesco I). Graziani pass\u00f2 \u00abdal barocco pi\u00f9 fiorito e rigoglioso (ben documentato nella \"Cleopatra\") al \u00abbarocco moderato\u00bb del \"Conquisto\", esibendo comunque e dovunque una straordinaria capacit\u00e0 tecnica nel trattare l'ottava.\u00bb Non si pu\u00f2 dire nulla di un terzo poema \"Atestio\", di cui non si conosce se non il titolo. Nel \"Conquisto di Granata\" vi sono tratti di vera poesia, da uno dei quali Leopardi trasse forse spunti per il suo \"Consalvo\". La tragedia \"di nuova moda\" \"Il Cromuele\" (Bologna 1671) \u00e8 notevole specialmente perch\u00e9 in essa l'autore s'\u00e8 di proposito allontanato dalle regole aristoteliche, mirando piuttosto a ritrarre con verit\u00e0 ed efficacia i caratteri e le passioni.\nOpere di Girolamo Graziani.\nEdizioni successive: ivi, 1633 in -12\u00b0; Bologna, Per Carlo Zenero, 1652 in -12\u00b0 e in -24\u00b0; Venezia, Francesco Brogiollo, 1670 in -12\u00b0 [La dedica dell'editore \u00e8 del 1669].\nEdizioni successive: Modena, Soliani, 1656 in -4\u00b0 [Nella prefazione alle Varie Poesie e Prose lo stesso Soliani dice che la Calisto \u00e8 stata stampata anche a Venezia, Firenze, Bruxelles e tradotta in varie lingue]\nEdizioni successive: Napoli, Molo [Roberto Mollo?], 1651 in -12\u00b0; Parigi, chez le Sieur des Rotieurs, 1654, 2 Tomi, in -12\u00b0 con prefaz. in Francese; Milano, Filippo Ghisolfi, 1666 [Di questa edizione si ha notizia dall'Indice de' libri appartenuti alla Contessa Graziani Baglioni, ms. cart. del XV-III sec. conservato alla Bibl. Est. Univ., coll: d-K-3,20]; Bologna, Manolessi, 1670 in -24\u00b0; Venezia, Combi e la No\u00f9, 1684 in -12\u00b0; ivi, Zatta, 1768; Colle Pacini, Eusebio, 1816, 2 Voll. in -12\u00b0;\nnella raccolta antologica \"Il Parnaso Italiano\" a c. di A.Peretti e A.Cappelli, Antonelli, Venezia, 1832-1851, Volume II, pagg. (con numerazione autonoma) XII+328\nEdizioni successive: Modena, Soliani, 1671 in -12\u00b0; Bologna, Manolessi, 1673 in -4\u00b0; s.l. [Piacenza], Infidi Lumi Edizioni, 1997 (Edizione fuori commercio pubblicata in occasione della rappresentazione). Trascrizione e riduzione di Stefano Tomassini; Pisa, Edizioni della Normale, 2011, a cura di Maurizio Fasce con la collaborazione di Carlo Alberto Girotto, in: \"Storie Inglesi, l'Inghilterra vista dall'Italia tra storia e romanzo (XVIII sec.)\", con l'edizione del \"Cappuccino scozzese\" di G.B.Rinuccini (1644) e del \"Cromuele\" di G.Graziani (1671), a cura di Clizia Carminati e Stefano Villani, pagg. 297 - 470.\nSonetti sparsi:\nBibliografia.\nPrincipali articoli e opere su Girolamo Graziani:"}
{"id": "1519465", "revid": "767487", "url": "https://it.wikipedia.org/wiki?curid=1519465", "title": "Vima Mic\u0103", "text": "Vima Mic\u0103 \u00e8 un comune della Romania di 1.499 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 7 villaggi: Aspra, Dealu Corbului, Jug\u0103streni, Peteritea, S\u0103lni\u021ba, Vima Mare, Vima Mic\u0103."}
{"id": "1519466", "revid": "287204", "url": "https://it.wikipedia.org/wiki?curid=1519466", "title": "Vima Mica", "text": ""}
{"id": "1519468", "revid": "1718925", "url": "https://it.wikipedia.org/wiki?curid=1519468", "title": "H\u00f4tel de Bourgogne", "text": "L'H\u00f4tel de Bourgogne fu sino alla fine del XV secolo la residenza dei duchi di Borgogna a Parigi e, in questa funzione, durante i contrasti tra gli Armagnacchi e i Borgognoni rappresent\u00f2 temporaneamente il centro del potere in Francia.\nNel XVI e XVII secolo si design\u00f2 con lo stesso nome il Th\u00e9\u00e2tre de l'h\u00f4tel de Bourgogne (situato di fronte in posizione obliqua), dove, fino al 1697, aveva recitato la Compagnia italiana di Evaristo Gherardi, capocomico, autore teatrale e maschera di Arlecchino.\nEntrambi gli edifici, palazzo e teatro, si trovano nella via oggi chiamata rue \u00c9tienne Marcel.\nH\u00f4tel de Bourgogne.\nL'H\u00f4tel de Bourgogne fu costruito nel 1270 come H\u00f4tel d'Artois per Roberto II d'Artois, il nipote di Luigi IX di Francia detto il Santo, immediatamente a ridosso delle mura della citt\u00e0 di Filippo Augusto. Nel 1318 attraverso il matrimonio tra Giovanna III, contessa palatina di Borgogna e contessa d'Artois, e Oddone IV, duca di Borgogna, giunse in possesso dei Borgognoni. Il loro erede principe Filippo il Bello nel 1402 fece dell'H\u00f4tel la sua residenza principale.\nDopo l'assassinio di suo cugino, il duca Luigi di Valois (1407), il figlio di Filippo, Giovanni Senza paura, fece costruire nel 1408 al centro dell'edificio, come possibilit\u00e0 di ritirata, quella torre che oggi porta il suo nome, la \"Tour Jean sans Peur\", e che \u00e8 ancora visibile come unico resto dell'originale H\u00f4tel de Bourgogne.\nL'H\u00f4tel de Bourgogne rimase come residenza dei Borgognoni fino a quando il Ducato fu ereditato dagli Asburgo.\nTh\u00e9\u00e2tre de l'h\u00f4tel de Bourgogne.\nNel 1548, la societ\u00e0 dei \"Confratelli della Passione e della Resurrezione di Nostro Signore Ges\u00f9 Cristo\" vi costru\u00ec una sala di spettacolo in rue Mauconseil (attualmente rue \u00c9tienne Marcel) per presentare dei misteri. Ma un decreto del Parlamento proib\u00ec all'H\u00f4tel de Bourgogne di rappresentare opere religiose; in cambio, i \"confratelli della passione\" ottennero il monopolio delle rappresentazioni teatrali profane su Parigi, e affittarono il loro teatro alle compagnie itineranti.\nNel 1624, l'attore Pierre Le Messier install\u00f2 la propria compagnia all'H\u00f4tel de Bourgogne, seguito nel 1628 da un altro attore, Valleran Le Conte, che vi stabil\u00ec la sua \"Compagnia reale\" (\"Troupe royale\") grazie alla protezione di Luigi XIII. L'H\u00f4tel de Bourgogne entr\u00f2 allora in guerra con le altre compagnie teatrali che s'insediarono a poco a poco a Parigi. Il repertorio era composto dalle farse dei famosi comici Turlupin, Gros-Guillaume, Gaultier-Garguille, No\u00ebl Lebreton de Hauteroche, oltre che dalle tragedie di Alexandre Hardy o Jean Rotrou: a queste si aggiunsero per\u00f2 soprattutto le tragedie di Pierre Corneille, quando Josias de Soulas (meglio noto come Floridor, uno dei maggiori interpreti di Corneille) lasci\u00f2 il th\u00e9\u00e2tre du Marais per prendere la direzione dell'H\u00f4tel de Bourgogne nel 1647, e poi quelle di Jean Racine, con grandi interpreti come Zacharie Jacob (detto Monfleury) e Marie Desmares (detta la Champmesl\u00e9). Dal 1633 al 1686 Laurent Mahelot fu scenografo, direttore di scena, scenotecnico e contribu\u00ec al passaggio dai principi medioevali a quelli neoclassici e prospettici in stile italiano.\nNel 1660, il Teatro della Commedia italiana di Parigi coabit\u00f2 per un periodo all'H\u00f4tel de Bourgogne con la compagnia reale. Nel 1680, la compagnia si fuse con quella dell'H\u00f4tel de Gu\u00e9n\u00e9gaud, che gi\u00e0 derivava dalla riunione dei comici del th\u00e9\u00e2tre du Marais con la compagnia dell'Illustre Th\u00e9\u00e2tre di Moli\u00e8re: fu cos\u00ec che per un editto di Luigi XIV venne fondata una compagnia unica e permanente, la Com\u00e9die-Fran\u00e7aise."}
{"id": "1519470", "revid": "22475", "url": "https://it.wikipedia.org/wiki?curid=1519470", "title": "Vi\u0219eu de Jos", "text": "Vi\u0219eu de Jos (in ungherese \"Als\u00f3vis\u00f3\", in tedesco \"Unterwischau\") \u00e8 un comune della Romania di 5.509 abitanti, ubicato nel distretto di Maramure\u0219, nella regione storica della Transilvania."}
{"id": "1519471", "revid": "45927", "url": "https://it.wikipedia.org/wiki?curid=1519471", "title": "Repdigit", "text": ""}
{"id": "1519472", "revid": "287204", "url": "https://it.wikipedia.org/wiki?curid=1519472", "title": "Viseu de Jos", "text": ""}
{"id": "1519473", "revid": "45927", "url": "https://it.wikipedia.org/wiki?curid=1519473", "title": "Numero a cifre ripetute", "text": ""}
{"id": "1519474", "revid": "45927", "url": "https://it.wikipedia.org/wiki?curid=1519474", "title": "Numeri a cifre ripetute", "text": ""}
{"id": "1519475", "revid": "45927", "url": "https://it.wikipedia.org/wiki?curid=1519475", "title": "Numeri a cifra ripetuta", "text": ""}
{"id": "1519476", "revid": "438678", "url": "https://it.wikipedia.org/wiki?curid=1519476", "title": "Il duomo di Milano", "text": "Il duomo di Milano \u00e8 un film documentario del 1947 diretto da Alessandro Blasetti."}
{"id": "1519477", "revid": "226458", "url": "https://it.wikipedia.org/wiki?curid=1519477", "title": "I punti nella dieta zona", "text": " \nTra i metodi di applicazione, nella pratica alimentare quotidiana, delle teorie del famoso metodo alimentare Zona, ideato da Barry Sears all'inizio degli anni '90, figura il sistema detto a punti.\nDifferenza fra modelli.\nAccanto ai tradizionali e pi\u00f9 noti sistemi \"ad occhio\" e \"dei blocchi\" , il metodo a punti, ultimo concepito dal biochimico americano, compare nel 2005 nell'opera \"The Anti Inflammation Zone\", pubblicata in Italia l'anno successivo col titolo: \"Prevenire con la Zona\".\nLa differenza sostanziale tra i primi due strumenti applicativi e quello dei punti sta nelle \"finalit\u00e0\". Mentre il bilanciamento tra i tre macronutrienti (carboidrati, proteine e grassi) \u00e8 l'obiettivo ultimo delle precise proporzioni e quantit\u00e0 che stanno dietro al concetto di \"blocco di macronutrienti\" (cos\u00ec come succede, seppur in maniera meno rigorosa, nel metodo a occhio); \"la limitazione del carico glicemico\" complessivo di un pasto \u00e8 invece lo scopo dei \"punti della zona\".\nPer carico glicemico si intende la velocit\u00e0 di ingresso nel torrente ematico del glucosio a fronte della quantit\u00e0 dei carboidrati assunti durante un pasto o uno spuntino.\nDettagli.\nIn ultima analisi, perci\u00f2, si pu\u00f2 affermare che l'invenzione dei punti altro non \u00e8 che la formulazione schematica, in forma prescrittiva (in un pasto non si possono superare i 15 punti per una donna e i 20 punti per un uomo), di quella raccomandazione che \u00e8 uno degli elementi qualificanti del sistema Zona: \"moderare il consumo dei carboidrati ad alto indice glicemico e privilegiare, al contrario, quelli a basso e medio indice di velocit\u00e0 di rilascio del glucosio, come frutta e verdura. \" Per entrare brevissimamente nel dettaglio di questo strumento, affidato unicamente ad una tabella (non accuratissima) pubblicata in appendice all'opera sopra citata, non resta che citare qualche elemento, a campione, per indicarne l'utilizzo di massima:\nNe consegue, secondo le indicazioni di Sears, che un pasto per essere considerato entro i confini della Zona, non solo dovr\u00e0 rispettare la proporzione 40-30-30 (% di Kcalorie) tra i macronutrienti, ma essere anche al di sotto di una certa quota di punti; cio\u00e8, in buona sostanza, al di sotto di una certa quota di carico glicemico."}
{"id": "1519479", "revid": "287204", "url": "https://it.wikipedia.org/wiki?curid=1519479", "title": "Pratt &amp; Whitney R-1535", "text": "Il Pratt &amp; Whitney R-1535 \"Twin Wasp Junior\" era un motore aeronautico radiale doppia stella a 14 cilindri raffreddato ad aria prodotto dall'azienda statunitense Pratt &amp; Whitney negli anni trenta.\nIntrodotto nel 1932 era caratterizzato dai valori di alesaggio e corsa identici (motore quadro).\nLa sigla R-1535 identifica il modello in base alla sua cilindrata, 1\u00a0535, in pollici cubici."}
{"id": "1519481", "revid": "474175", "url": "https://it.wikipedia.org/wiki?curid=1519481", "title": "Severino Di Giovanni", "text": "Biografia.\nEgli si avvicin\u00f2 da giovane alle idee anarchiche con le letture delle opere di Bakunin, Errico Malatesta, Proudhon ed alla scuola del tipografo anarchico teatino Camillo Di Sciullo. Nel 1921 entr\u00f2 completamente nella militanza anarchica.\nNel 1922, quando il fascismo di Mussolini prese il potere in Italia, la censura e le persecuzioni contro gli anarchici obbligarono Severino all'esilio in Argentina con la moglie, Teresa Masciulli, e i tre figli. In Argentina, a 24 anni, s'innamor\u00f2 perdutamente di Am\u00e9rica Scarf\u00f2, di 15 anni, che apparteneva ad una famiglia cattolica della locale classe media italo-argentina (la famiglia Scarf\u00f2 precisamente era di origine calabrese).\nDi Giovanni arriv\u00f2 a Buenos Aires con l'ultima grande ondata di immigranti italiani, in gran parte gente molto povera ed analfabeta. Ad essa Severino indirizz\u00f2 la maggior parte della sua propaganda politica e dei suoi scritti, principalmente attraverso il suo periodico \"Culmine\", che usc\u00ec nell'agosto del 1925. Di Giovanni cos\u00ec sintetizzava l'obiettivo del periodico:\nLa polizia argentina cominci\u00f2 ad interessarsi di lui il giorno in cui lanci\u00f2 dagli spalti del Teatro Col\u00f3n di Buenos Aires un volantino inneggiante a Matteotti. \"Abbasso il fascismo!\", url\u00f2 di fronte all'ambasciatore italiano. La polizia argentina lo ferm\u00f2 e i miliziani fascisti lo presero a pugni.\nDi Giovanni port\u00f2 avanti una intensa attivit\u00e0 rivoluzionaria, sia sul piano teorico - con la pubblicazione del suo periodico e di alcuni libri - sia sul piano dell'azione, con una lunga serie di attacchi contro strutture del potere. Anche se inevitabilmente fu soprattutto un uomo d'azione, questo non significa che Di Giovanni fosse privo di teoria, o che ne sottovalutasse l'importanza. Pubblic\u00f2 molti numeri del suo giornale e diversi libri (di Pisacane, G. Asturi, Armand, Schicchi) e ne prepar\u00f2 altri per la pubblicazione (uno suo, altri di Sebastian Faure, Bakunin, Ryner, Nieuwenhuis, Pisacane, Proudhon, Goldman, Thoreau, Armand), e contribu\u00ec insieme ad Aldo Aguzzi alla pubblicazione di un quindicinale, \"Anarchia\".\nLa maggior parte dei suoi articoli inneggiava all'agitazione: il fine ultimo fu sempre la rivoluzione sociale degli oppressi. \"Culmine\" fu pieno di appelli all'azione e connesso con la situazione sociale di quel periodo (la campagna internazionale in favore di Sacco e Vanzetti, il Fascismo in Italia e altrove, le tensioni reazionarie presenti in Argentina che sfoceranno nel colpo di Stato del 6 settembre 1930).\nGli argomenti trattati in \"Culmine\" furono i pi\u00f9 vari, dalle analisi sulla situazione argentina e mondiale alle notizie sui detenuti politici, dalle critiche al Fascismo e all'antifascismo liberale alla denuncia dello stalinismo (una rubrica di \"Culmine\" si intitolava \"Dall'inferno bolscevico\").\nDi Giovanni non divenne per\u00f2 famoso per le sue teorie o per i suoi scritti, ma per le sue azioni violente. Tra gli attentati terroristici ci fu una bomba al Consolato Italiano di Buenos Aires in cui ci furono nove morti (tra cui sette fascisti). Questo gli provoc\u00f2 l'antipatia di una parte dei gruppi anarchici, che sconfess\u00f2 l'attivit\u00e0 di Severino Di Giovanni subito dopo l'attentato.\nFu ingiustamente accusato, pur non essendoci prove a suo carico, dell'omicidio di Emilio Lopez Arango, nuovo direttore del giornale anarchico avversario \"La protesta\".\nIn seguito, Severino Di Giovanni fu solo con la sua banda. Il gruppo di Severino - che incluse anche due fratelli di Am\u00e9rica, Paulino e Alejandro - continu\u00f2 a rapinare banche e a colpire i simboli del Fascismo italiano, ma intanto i suoi amici caddero a uno a uno. La fazione degli illegalisti di \"Culmine\" fu per\u00f2 attiva al fianco degli altri anarchici, e persino dei radicali, durante il regime di Jos\u00e9 F\u00e9lix Uriburu.\nIl 29 gennaio 1931 la tipografia di Severino fu circondata dalla polizia. Inizi\u00f2 una fuga rocambolesca che termin\u00f2 con il tentativo di Severino di uccidersi. Lo portarono all'ospedale, lo ricucirono e lo incarcerarono. Poche ore dopo il suo arresto fu condannato a morte. Fu fucilato, per ordine del presidente Uriburu il giorno successivo (1\u00ba febbraio 1931).\nPaulino Scarf\u00f2, fratello di America, condivise la medesima sorte. Prima di morire, Di Giovanni incontr\u00f2 la giovane amante e la esort\u00f2 a studiare e a fondare una nuova casa editrice. Pi\u00f9 tardi la Scarf\u00f2 insegn\u00f2 italiano all'Universit\u00e0 di Buenos Aires, continuando a militare nell'anarchia. Nel 1951 giunse in Italia e si rec\u00f2 a Chieti alla ricerca dei parenti di Severino. Ma trov\u00f2 un muro.\nIn seguito riusc\u00ec ad avere indietro dagli archivi della polizia argentina, le lettere d'amore che le aveva indirizzato Severino, grazie all'aiuto di Osvaldo Bayer, biografo dell'anarchico italiano. Fina \u00e8 recentemente scomparsa, sempre tenendo vivo il ricordo del suo antico amore."}
{"id": "1519484", "revid": "767487", "url": "https://it.wikipedia.org/wiki?curid=1519484", "title": "La gemma orientale dei papi", "text": "La gemma orientale dei papi \u00e8 un film documentario del 1947 diretto da Alessandro Blasetti. La fotografia \u00e8 di Mario Craveri, uno dei maggiori documentaristi italiani degli anni quaranta/cinquanta del Novecento.\nProduzione.\nIl film fu prodotto dall'Universalia Film e dall'Ente Nazionale Industrie Cinematografiche (ENIC).\nDistribuzione.\nUsc\u00ec nelle sale italiane il 14 novembre 1947."}
{"id": "1519487", "revid": "767487", "url": "https://it.wikipedia.org/wiki?curid=1519487", "title": "Palazzo Leone da Perego", "text": "Palazzo Leone da Perego \u00e8 un edificio storico di Legnano. \u00c8 stato ricostruito nel 1898 conservando alcune decorazioni dell'omonimo edificio precedente medioevale. Situato a pochi passi dalla Basilica di San Magno, possiede due entrate, una in via Magenta e l'altra in via Girardelli. Prende il nome da Leone da Perego, arcivescovo di Milano deceduto a Legnano nel 1257. Insieme a Palazzo Visconti forma la \"Corte Arcivescovile\".\nStoria.\nIl palazzo Leone da Perego medievale venne probabilmente costruito nel XIII secolo, oppure, secondo alcuni studi, nel IX secolo. L'edificio divent\u00f2 nobile residenza estiva dell'arcivescovo Leone da Perego, grazie al quale conobbe un periodo di splendore che si protrasse sino alla fine del XV secolo.\nDa palazzo Leone da Perego (\"in nostro archiepiscopali palatio\") l'arcivescovo di Milano Francesco I da Parma, successore di Ottone Visconti e saltuariamente dimorante a Legnano, concesse il 3 aprile 1297 quaranta giorni di indulgenza ai fedeli che avessero donato i fondi necessari per completare i lavori della chiesa di San Pietro di Saronno.\nNel 1361 l'arcivescovo di Milano Roberto Visconti si rifugi\u00f2 nel borgo legnanese per sfuggire alla peste: secondo alcune fonti mor\u00ec proprio a Legnano a palazzo Leone da Perego.\nSul lato sud del Palazzo Leone da Perego medievale era prospiciente l'antico Palazzo Visconti, che sui documenti medievali \u00e8 conosciuto come \"preciosa pallatia\". Quest'ultimo era conosciuto con questo nome perch\u00e9 fu residenza dell'arcivescovo di Milano Ottone Visconti, che successe a Leone da Perego. I due edifici formavano un cortile che era denominato \"Corte Arcivescovile\". \nIn corrispondenza di Palazzo Visconti, anche dopo la demolizione del castello dei Cotta, continu\u00f2 ad essere presente la \"porta di sotto\", porta urbana costruita nel Medioevo e demolita nel 1818. Questo passaggio coperto, con la demolizione del castello dei Cotta, inizi\u00f2 a collegare il complesso architettonico formato da Palazzo Leone da Perego e Palazzo Visconti, a un edificio posto dall'altra parte dell'odierno corso Magenta, che all'epoca si chiamava via Porta di Sotto.\nNel 1898 Palazzo Leone da Perego fu demolito e ricostruito utilizzando alcune decorazioni dell'omonimo complesso precedente. Di queste ultime, le uniche che sono sopravvissute sono due stemmi viscontei che sono presenti, rispettivamente, all'ingresso di corso Magenta (in questo caso \u00e8 un blasone marmoreo di Ottone Visconti del 1277) ed all'interno del complesso architettonico. Palazzo Visconti fu invece quasi completamente rifatto nel 1937. Il portone che da corso Magenta conduce all'interno della corte arcivescovile \u00e8 stato ricostruito nel 1890.\nArchitettura.\nL'edificio medievale.\nIl Palazzo Leone da Perego medievale era costituito da un fabbricato rettangolare con tetto spiovente che aveva la misura di 33 m di lunghezza, 10 m di larghezza e 9,5 m di altezza. Fu edificato interamente in mattoni, e gli ambienti erano distribuiti su due piani. Era caratterizzato dalla presenza di numerose finestre bifore con arco ogivale. La finestra situata sopra l'ingresso di corso Magenta del palazzo Leone da Perego attuale, richiama, seppur con evidenti differenze, le antiche finestre andate perdute. Una di esse, prima della demolizione del palazzo originario, \u00e8 stata trasferita al civico museo archeologico di Milano. Le finestre bifore ad arco ogivale furono molto comuni a Legnano fino al XVI secolo.\nDurante i secoli il palazzo fu oggetto di diversi rimaneggiamenti. Ad esempio le antiche finestre bifore a sesto acuto furono trasformate in aperture rettangolari, mentre gli ampi saloni furono rimpiccioliti con la creazione di locali pi\u00f9 piccoli. Questi ultimi probabilmente non erano affrescati ma erano decorati con arazzi e quadri. Sopra il portone di ingresso era presente un affresco, che fu perso con la demolizione dell'edificio. Sul lato era stata costruita una loggetta esterna che dava su un piccolo giardino. In seguito le finestre furono dotate di un piccolo tetto protettivo. L'ingresso di Palazzo Leone da Perego verso il cortile era provvisto di un porticato.\nIl complesso moderno.\nIl complesso odierno si sviluppa intorno ad un cortile chiamato ancora oggi \"Corte Arcivescovile\". \u00c8 formato dall'ottocentesco Palazzo Leone da Perego e dal duecentesco Palazzo Visconti. Nei secoli il complesso edilizio cambi\u00f2 molte volte la destinazione d'uso. Ad esempio, San Carlo Borromeo per un certo periodo, destin\u00f2 Palazzo Visconti a prigione per ecclesiastici.\nL'odierno Palazzo Leone da Perego, dopo essere stata adibito a scuola materna, \u00e8 dal 2001 area espositiva di SALe e pu\u00f2 considerarsi uno dei cuori pulsanti della cultura legnanese. L'acronimo \"S.A.Le.\" (acronimo si \"Spazio arte Legnano\") identifica gli spazi espositivi della citt\u00e0 di Legnano. I due siti adibiti ad essere sede di mostre all'interno del progetto SALe sono appunto Palazzo Leone da Perego ed il castello di San Giorgio, che \u00e8 stato aperto alle esposizioni a partire dal 2007.\nNel 1937 Palazzo Visconti venne trasformata in sala conferenze e, successivamente, in sala cinematografica, il Cinema Sala Ratti. Per adibirlo alla nuova funzione, gli ambienti interni furono completamente svuotati, mentre gli affreschi neoclassici presenti sulla pareti vennero coperti. Tra essi, fino alla copertura delle pareti, erano visibili degli affreschi raffiguranti alcuni stemmi di Ottone Visconti, un ciclo di pitture riproducente le quattro stagioni, e molti motivi pittorici contenenti puttini e animali."}
{"id": "1519489", "revid": "113123176", "url": "https://it.wikipedia.org/wiki?curid=1519489", "title": "GBG DraftMaker", "text": "GBG Draftmaker \u00e8 un software di disegno CAD bidimensionale.\n\u00c8 stato sviluppato a partire dal 1980 dalla Cad.Lab di Bologna, poi ridenominata think3 a partire dalla met\u00e0 degli anni novanta.\nInizialmente sviluppato su piattaforma HP1000, \u00e8 stato successivamente portato su varie altre piattaforme (Vax, Apollo Computer, HP-UX, Ibm Aix, Silicon Graphics, Sun Microsystems, Digital Alpha, Microsoft Windows).\nA partire dal 1995 think3 ha proposto al mercato un nuovo prodotto CAD tridimensionale (ThinkDesign) contenente un ambiente bidimensionale (ThinkDraft) che ha progressivamente sostituito GBG nella offerta di Think3. Lo sviluppo di GBG \u00e8 stato interrotto nel 2003.\nI file prodotti con GBG Draftmaker hanno estensione .d.\nL'ultima versione disponibile \u00e8 la 9."}
{"id": "1519493", "revid": "767487", "url": "https://it.wikipedia.org/wiki?curid=1519493", "title": "Castel Sant'Angelo (film)", "text": "Castel Sant'Angelo \u00e8 un film documentario del 1947 diretto da Alessandro Blasetti."}
{"id": "1519496", "revid": "958185", "url": "https://it.wikipedia.org/wiki?curid=1519496", "title": "Moneta merce", "text": "Per moneta merce (commodity money in inglese) si intende uno strumento di pagamento rappresentato da un bene dotato di \"valore intrinseco\" proprio, cio\u00e8 indipendente dal suo utilizzo come strumento di pagamento (in termini semplici: una merce che viene usata come mezzo di scambio).\nI primi strumenti di pagamento (le prime forme di \"moneta\" in senso lato) - che permisero di passare da un sistema di scambio inefficiente quale il baratto diretto a un sistema di scambio pi\u00f9 evoluto quale il baratto mediato - furono proprio delle merci, di carattere guarentigio, che fungevano da \"valore-ponte\". Questo consentiva non solo di poter ampliare la possibilit\u00e0 di scambio oltre la contemporaneit\u00e0 di reperimento, ma anche di effettuare scambi indiretti.\nQuesta \"merce terza\" fu individuata in specifici beni, dotati (in varia misura) di particolari caratteristiche adatte a tale utilizzo:\nAnche nelle economie moderne occasionalmente si utilizzano mezzi di scambio di questo tipo (ad esempio quando, in assenza di moneta divisionale, il venditore d\u00e0 al compratore il resto sotto forma di caramelle); l'ultima volta che questo \u00e8 avvenuto su larga scala \u00e8 stato immediatamente dopo la Seconda guerra mondiale, con l'uso comune di sigarette come merce di scambio.\nTra i beni usati come mezzo di scambio una notevolissima diffusione hanno assunto in passato i metalli preziosi, grazie soprattutto alla loro eccezionale resistenza rispetto al trascorrere del tempo; solo in un secondo momento per\u00f2 si pass\u00f2 alla coniazione dei metalli preziosi, ovvero alla loro trasformazione in moneta metallica, il che aveva un'ulteriore funzione di garanzia del valore contenuto nel bene di scambio (in tal caso si inizia a parlare di moneta in senso stretto).\nIl concetto di moneta merce si contrappone evidentemente al concetto di moneta a corso legale.\n\u00c8 importante sottolineare che, una volta che una merce viene usata come moneta, essa acquisisce un valore che \u00e8 spesso lievemente differente dal suo valore intrinseco. Il fatto di poter essere utilizzata come moneta aggiunge utilit\u00e0 alla merce, aumentandone, quindi, il valore. Questa utilit\u00e0 aggiuntiva dipende da aspetti sociali ed \u00e8 influenzata dall'uso che si fa della moneta in quella specifica societ\u00e0. Di conseguenza, sebbene le merci di scambio siano reali, il loro valore non \u00e8 fisso. Un primo esempio \u00e8 dato dall'oro, che ha acquisito un valore differente in differenti popolazioni, ma in nessuna \u00e8 stato tanto valorizzato quanto in quelle che lo hanno utilizzato come denaro. Le fluttuazioni del valore di una merce di scambio dipendono molto dalla domanda e dall'offerta corrente e stimata: ad esempio, l'approssimarsi all'esaurimento di una miniera d'oro fa s\u00ec che il valore aumenti in vista della prossima riduzione dell'offerta.\n\u00c8 importante infine sottolineare che le attuali monete in metallo in circolazione (insieme alle banconote) non costituiscono moneta merce ma \"moneta segno\" (Token money): il loro valore \u00e8 un valore solamente legale istituzionale (come quello delle banconote), non \u00e8 legato al valore del metallo in esse contenuto (come invece avveniva in passato per le monete in metallo prezioso)."}
{"id": "1519501", "revid": "438678", "url": "https://it.wikipedia.org/wiki?curid=1519501", "title": "Sulla cupola di San Pietro", "text": "Sulla cupola di San Pietro \u00e8 un film documentario del 1945 diretto da Alessandro Blasetti."}
{"id": "1519503", "revid": "1632387", "url": "https://it.wikipedia.org/wiki?curid=1519503", "title": "Carpark North", "text": "I Carpark North sono un gruppo musicale danese electropop - synth rock. Il gruppo \u00e8 stato formato in una sala prove ad Aarhus il 28 luglio 1999 da Lau H\u00f8jen (voce, chitarra), S\u00f8ren Balsner (basso, sintetizzatori) e Morten Thorhauge (batteria).\nIl nome \u00e8 una commistione delle due anime del gruppo: la parte synth rock (ovvero \"Carpark\": associato a sensazioni dure, ruvide e rock) e quella electropop (\"North\", associato alle le luci del nord, alla neve ed alle stelle).\nLa canzone di maggior successo del gruppo \u00e8 il singolo \"Human\" del (2005), inserito anche nella colonna sonora del videogioco FIFA 08.\nDiscografia.\n2018 - \"Hope\""}
{"id": "1519505", "revid": "1272592", "url": "https://it.wikipedia.org/wiki?curid=1519505", "title": "Bala", "text": ""}
{"id": "1519507", "revid": "810736", "url": "https://it.wikipedia.org/wiki?curid=1519507", "title": "Nigella sativa", "text": "Nigella sativa , nota anche come cumino nero) \u00e8 una pianta annuale appartenente alla famiglia delle Ranunculaceae, originaria di Balcani e Medio Oriente. Da non confondere con il \"Bunium persicum\", anch'esso comunemente chiamato cumino nero.\nEtimologia.\nIl nome \"nigella\" deriva dal latino \"niger\", nero, dal colore dei semi.\nData la sua grande diffusione, in altre lingue \u00e8 conosciuta come: \nIl suo vecchio nome inglese, \"Gith\", ora \u00e8 utilizzato per il gittaione (\"Agrostemma githago\").\nNella cucina bengalese \u00e8 chiamata cumino nero; questo porta spesso a confonderla con il vero cumino nero, Bunium persicum.\nAltri nomi in italiano: seme nero, fiore di finocchio, fiore di noce moscata, coriandolo romano, seme nero di cipolla o sesamo nero; spesso sono ingannevoli e portano a confondere la nigella con altre spezie. \nDescrizione.\nCresce di 20-30 centimetri di altezza. Ha foglie ramificate e lineari (ma non filiformi). I fiori sono delicati, di solito di colore bianco e blu pallido, con 5-10 petali. I frutti sono capsule grandi e gonfie composte di 3-7 unit\u00e0 follicoli, ciascuna contenente numerosi semi.\nStoria.\nEra conosciuta e apprezzata gi\u00e0 nell'antichit\u00e0: un ritrovamento ittita risalente circa al 1650 a.C. ha rivelato resti di miele e di semi di nigella.\nPer quanto riguarda gli antichi Egizi, i semi della nigella sono stati ritrovati in diversi siti archeologici. Nella tomba del faraone Tutankhamon erano presenti anfore colme di olio di nigella. Sebbene il suo ruolo esatto nella cultura egiziana sia sconosciuto, il fatto che i semi e l'olio della pianta siano stati selezionati per accompagnare il faraone dopo la vita dimostra che erano importanti per quella societ\u00e0.\nIl primo riferimento scritto alla \"N. sativa\" si trova nel libro di Isaia nel Vecchio Testamento. Isaia contrasta la coltivazione di nigella e cumino (tipiche coltivazioni egiziane), esaltando al suo posto la coltivazione del grano (Isaia 28: 25, 27).\nIn epoca medievale le propriet\u00e0 della nigella furono studiate da ricercatori persiani, in particolare dallo scienziato Al-Biruni e dal filosofo e fisiologo Avicenna (Ibn Sina); quest'ultimo, nel suo \"Canone della Medicina\", sostiene che i semi del grano nero abbiano la propriet\u00e0 di stimolare l'energia corporea e che siano ricostituenti naturali.\nUsi.\nCulinario.\nIl seme viene utilizzato come spezia. Ha un sapore amaro e pungente con un debole odore di fragole. Si usa principalmente per la preparazione di liquori, caramelle e dolci in genere. Nella cucina mediorientale trova posto nelle ricette di dolci tipici e di biscotti tradizionali; spesso viene impiegato anche per insaporire e ricoprire particolari tipi di pane (la variet\u00e0 di pane naan chiamato Peshawari naan), o come decorazione nelle insalate. L'olio di nigella \u00e8 usato negli Stati Uniti come integratore dietetico e pu\u00f2 essere consumato anche sul pane. \u00c8 l'ingrediente principale di una bevanda al gusto di cola: Evoca Cola\nMedicinale.\nUso esterno.\nL'olio \u00e8 stato sempre usato per trattare con successo dermatiti, scottature ed eczemi. \nUso interno.\nNella medicina indiana i semi della nigella sativa sono utilizzati come antiasmatici. La pianta manifesta una duplice attivit\u00e0: antistaminica e vasoregolatrice. L'infuso veniva impiegato contro il meteorismo, nelle affezioni catarrali, per favorire il flusso mestruale e nella dismenorrea. L'azione diuretica, inoltre, contribuisce a limitare la ritenzione idrica premestruale. Pare che sia un forte antiparassitario contro i parassiti intestinali.\nRecenti studi clinici esaminati in rassegna sistematica (Phytotherapy Research 2003) sembrano dimostrare l'attivit\u00e0 dell'olio di Nigella sativa in varie condizioni allergiche come la rinite, asma, eczema atopico (da Paolo Campagna - \"Farmaci vegetali\" ediz. Minerva Medica, maggio 2008)"}
{"id": "1519517", "revid": "45367", "url": "https://it.wikipedia.org/wiki?curid=1519517", "title": "Cellule di Langerhans", "text": ""}
{"id": "1519518", "revid": "365417", "url": "https://it.wikipedia.org/wiki?curid=1519518", "title": "Aeroporto di Algeri-Houari Boum\u00e9di\u00e8ne", "text": "L'Aeroporto di Algeri-Houari Boum\u00e9di\u00e8ne (in arabo:\u0645\u0637\u0627\u0631 \u0647\u0648\u0627\u0631\u064a \u0628\u0648\u0645\u062f\u064a\u0646) \u00e8 la principale struttura aeroportuale di Algeri nonch\u00e9 dell'intera Algeria. \u00c8 intitolato a Houari Boum\u00e9di\u00e8ne, (1932-1978), Presidente dell'Algeria dal 1965 sino alla morte e si trova nella localit\u00e0 di Dar El Be\u00efda a circa 20\u00a0km da Algeri.\nStoria.\nCreato nel 1924 per attivit\u00e0 militari e ricreative e noto come Base Aerea della Casa Bianca 149, il campo d'aviazione della Casa Bianca inizi\u00f2 a svilupparsi e a rivolgersi all'aviazione civile nel 1940.\nDurante la Seconda Guerra Mondiale, l'aeroporto di Algeri fu uno dei principali obiettivi della Joint Task Force Allied Operation Algiers dell'8 novembre 1942. L'opposizione delle forze francesi di Vichy che difendono l'aeroporto si \u00e8 conclusa lo stesso giorno, quando gli ordini dell'ammiraglio Darlan ad Algeri sono stati emessi per porre fine a tutte le ostilit\u00e0 in Nord Africa.\nL'aereo dell'uragano Hawker del 43\u00ba squadrone della RAF al comando del capo squadrone Michael Rook \u00e8 atterrato alla Casa Bianca poco dopo le 11 del mattino dell'8 novembre e ha iniziato il pattugliamento il giorno successivo. 43 Lo squadrone rimase alla Casa Bianca fino al 13 marzo 1943, quando l'unit\u00e0 fu dispiegata a Jemmapes, Costantino.\nUna volta in mano agli Alleati, l'aeroporto \u00e8 stato utilizzato dal Comando del trasporto aereo dell'Esercito degli Stati Uniti come principale centro di trasbordo per le merci, gli aerei in transito e il personale. \u00c8 servito come scalo per raggiungere l'aeroporto di Tafraoui vicino ad Orano o l'aeroporto di Tunisi in Tunisia sulla rotta di trasporto tra Il Cairo e Dakar in Nord Africa.\nHa anche trasportato personale e merci a Marsiglia, Milano, Napoli e Palermo, in Sicilia. Inoltre, la Dodicesima Sezione A3 dell'Aeronautica Militare sotto il comando del Tenente Colonnello Carter E. Duncan 1943/44, ha utilizzato l'aeroporto come centro di comando e controllo, con sede al XII Comando Bombardieri; il XXII Comando Aereo Tattico e la 51 Truop Transport Wing hanno guidato le missioni di combattimento e di supporto durante la campagna nord africana contro il nazista Afrika Korps. Dopo aver servito nel 1942 per gli sbarchi alleati, \u00e8 diventato l'aeroporto della Casa Bianca di Algeri subito dopo la fine della seconda guerra mondiale, dal nome francese della citt\u00e0 (Maison Blanche) dove si trova.\nDivenne l'aeroporto di Alger-Dar El Be\u00efda nel 1962, poi prese il nome di Houari Boum\u00e9di\u00e8ne il 5 gennaio 1980, un anno dopo la morte del capo di Stato algerino.\nIl 26 agosto 1992, l'ex terminal internazionale \u00e8 stato oggetto di un attacco che ha causato la morte di nove persone.\n\u00c8 sull'asfalto dell'aeroporto di Algeri che il 24 dicembre 1994 ha avuto inizio il sequestro del volo Air France 8969. In seguito a questa presa di ostaggi, Air France ha deciso di fermare tutti i suoi voli per l'Algeria.\nI voli di Air France sono ripresi nel 2003.\nNel 2006 \u00e8 stato inaugurato il nuovo terminal con una capacit\u00e0 di sei milioni di passeggeri. L'aeroporto di Algeri \u00e8 stato classificato come miglior aeroporto africano nel 2011.\nIl 29 aprile 2019 \u00e8 entrato in servizio un nuovo terminal con una capacit\u00e0 di 10 milioni di passeggeri. Questo terminale \u00e8 stato costruito dal gruppo cinese China State Construction Engineering (CSCEC). Un servizio ferroviario dalla stazione Agha all'aeroporto via Bab Ezzouar \u00e8 stato inaugurato lo stesso giorno da SNTF.\nPrincipali operatori.\nLa compagnia di bandiera Air Alg\u00e9rie \u00e8 il principale operatore dell'aeroporto internazionale di Algeri, lo utilizza come hub aeroportuale e opera diverse rotte verso Europa, Africa, Canada, Cina, Medio Oriente. Per quanto riguarda la Tassili Airlines, una consociata della compagnia petrolifera Sonatrach, da questo aeroporto serve il Marocco, la Spagna, la Francia, la Turchia e gli Emirati Arabi Uniti. Diverse compagnie aeree straniere operano voli per Algeri come Air France, Tunisair, Royal Air Maroc, Qatar Airways, Emirates, Turkish Airlines, Lufthansa, British Airways, Air Canada, Vueling, Nouvelair, Saudia, Alitalia, EgyptAir, Iberia, Royal Jordanian, ecc.\nGeografia.\nSituazione.\nL'aeroporto di Algeri \u00e8 un aeroporto civile internazionale che serve la capitale algerina e la sua regione (wilayas di Algeri, Tipaza, Blida, M\u00e9dea, Ayn Defla Boumerd\u00e8s e Tizi Ouzou). \u00c8 il pi\u00f9 importante di tutti gli aeroporti algerini. La sua capacit\u00e0 attuale \u00e8 di circa 22 milioni di passeggeri all'anno per un flusso reale di circa 9 milioni nel 2013.\n\u00c8 composto da 3 terminal, un terminal per i voli internazionali (T4), un terminal per i voli nazionali e per i voli verso il Medio Oriente e i paesi del Golfo (T1), e un terzo per i voli charter, utilizzato in particolare per i pellegrinaggi (T2).\nL'aeroporto \u00e8 gestito dal novembre 2006 dalla Soci\u00e9t\u00e9 de gestion des services et infrastructures a\u00e9roportuaires (SGSIA), una filiale di EGSA Algeri.\nTerminali aerei.\nAttualmente ci sono tre terminal per i passeggeri dell'aeroporto:\nTerminale 4.\nIn considerazione del rapido aumento del traffico passeggeri, i lavori per la realizzazione di un nuovo terminal con una capacit\u00e0 di 10 milioni di passeggeri dovrebbero iniziare nel 2015. Il costo di questa estensione dell'aeroporto \u00e8 quindi stimato a quasi 74 miliardi di dinari algerini. Nel progetto iniziale, i funzionari hanno annunciato che l'estensione avrebbe occupato una superficie di 20 ettari. \u00c8 inoltre previsto un parcheggio con una capacit\u00e0 di oltre 4.500 posti auto. Ci sono anche tre parcheggi per aerei e corsie di traffico che coprono un'area di oltre 424.000 m\u00b2.\nIl terminal \u00e8 dotato di 120 punti di check-in, 84 banchi di check-in, nove nastri trasportatori e 21 porta telescopiche. Progettato da una societ\u00e0 di ingegneria britannica, il progetto \u00e8 stato affidato al gruppo cinese China State Construction Engineering (CSCEC), finanziato da un prestito bancario di 62 miliardi di dinari e da un capitale proprio di SGSIA di 14 miliardi di dinari, per un totale di 76 miliardi di dinari.\nCostruito su cinque livelli, il nuovo terminale soddisfa gli standard di efficienza energetica e ambientali. \u00c8 dotato di serbatoi di raccolta dell'acqua piovana, che saranno utilizzati per l'irrigazione, lucernari per ridurre il consumo di energia elettrica e condizionatori che regolano la temperatura a soli 4 metri di altezza. Il nuovo edificio del terminal sar\u00e0 dotato di un nuovo sistema di condizionamento dell'aria, che sar\u00e0 installato in un nuovo edificio del terminal.\nIl 30 ottobre 2014 sono iniziati i lavori di costruzione del nuovo terminal di 73 ettari, che attualmente ospita 10 milioni di passeggeri in pi\u00f9 all'anno31 ed \u00e8 in grado di gestire anche gli aeromobili Airbus A380.\n\u00c8 entrato in servizio il 29 aprile 2019 ed \u00e8 pienamente operativo dal 6 maggio 2019. \u00c8 dedicato ai voli internazionali (ad eccezione delle compagnie aeree del Golfo e dei paesi del Nord Africa), mentre il vecchio terminal internazionale viene utilizzato per i voli nazionali e i voli verso il Golfo, il vecchio terminal nazionale viene utilizzato per i voli charter (verso Hajj e Omra) e l'attuale terminal charter verr\u00e0 distrutto per costruire un nuovo terminal. Il nuovo terminal verr\u00e0 utilizzato per i voli internazionali (ad eccezione delle compagnie aeree del Golfo e dei paesi del Nord Africa), mentre il vecchio terminal internazionale viene utilizzato per i voli nazionali e i voli verso il Golfo, il vecchio terminal nazionale viene utilizzato per i voli charter (verso Hajj e Omra) e l'attuale terminal charter verr\u00e0 distrutto per costruire un nuovo terminal. Il nuovo terminal verr\u00e0 utilizzato per i voli internazionali e i voli verso il Golfo.\nTerminale 1.\nInaugurato il 5 luglio 2006, il Terminal 1 dell'aeroporto di Houari-Boum\u00e9di\u00e8ne, con una capacit\u00e0 di 6 milioni di passeggeri, ha sostituito il vecchio terminal internazionale costruito negli anni '50. Sul modello dell'aeroporto di Francoforte, il nuovo terminal \u00e8 gestito dalla societ\u00e0 di gestione dei servizi e delle infrastrutture aeroportuali (SGSIA) ed \u00e8 stato costruito secondo i pi\u00f9 recenti standard internazionali, che lo rendono uno dei pi\u00f9 moderni in Africa con, in particolare, 14 porta telescopici (satelliti) che permettono lo sbarco diretto dall'aereo al terminal e viceversa. Fino ad allora, nel vecchio terminal, i passeggeri sbarcavano sull'asfalto e venivano poi trasferiti in autobus al terminal.\nTerminale 2.\nCostruito negli anni '50 come terminal per voli internazionali. \u00c8 stato poi ristrutturato con la riqualificazione degli spazi, la creazione di nuovi negozi, uffici e una nuova grande sala d'imbarco34 \u00e8 stata riaperta il 3 novembre 2007, sotto il nome di Terminal 2, che ora fornisce i collegamenti domestici. Ha una capacit\u00e0 di traffico di 2,5 milioni di passeggeri all'anno.\nDal 2019 viene utilizzato per i voli charter.\nEx terminale in disuso (ex terminale 3).\nEx terminal per i voli nazionali, \u00e8 stato riaperto nel 2007 per fungere da terminal 3 per i voli charter, in particolare per Hajj e Umrah. \u00c8 stato disattivato nel 2019.\nTracce.\nL'aeroporto ha due piste di decollo e atterraggio lunghe 3.500 m ciascuna; la prima \u00e8 in cemento asfaltato, la seconda in asfalto.\nTorre di controllo.\nLa torre di controllo \u00e8 stata costruita nel 2018 per sostituire la vecchia torre. Si trova proprio accanto al Terminal 1. \u00c8 alta 72,35 metri. Ha un belvedere, cos\u00ec come una sala IFR. Qui il traffico aereo viene gestito in pista e nello spazio aereo di avvicinamento.\nAltre infrastrutture.\nL'aeroporto \u00e8 dotato anche di:\nParco dell'hotel.\nHyatt Regency Hotel all'aeroporto di Algeri, visto dal West Terminal\nIl nuovo Hyatt Regency Hotel ha aperto i battenti il 24 aprile 2019 e si trova dall'altra parte della strada rispetto al West Terminal con cui \u00e8 collegato. \u00c8 il primo hotel della catena Hyatt Hotels Corporation in Algeria. L'hotel dispone di 320 camere e 3 ristoranti, una piscina e una sala con una superficie di 2.200 m\u00b2 , dispone anche di 13 sale riunioni.\nAccesso all'aeroporto.\nL'accesso all'aeroporto di Algeri \u00e8 diversificato:\nSu strada: l'aeroporto \u00e8 accessibile dalla Tangenziale Sud di Algeri che porta dal sobborgo occidentale (Z\u00e9ralda) a Dar El Be\u00efda, la Seconda Tangenziale Sud di Algeri che collega il sobborgo orientale di Algeri (Boudouaou) al sobborgo occidentale (Staoueli) e la Tangenziale Nord di Algeri che porta dal centro di Algeri a Dar El Be\u00efda.\nClassifica.\nDopo un quarto posto nel 2014, l'aeroporto internazionale Houari Boumediene di Algeri si \u00e8 classificato al terzo posto nella classifica dei migliori aeroporti del continente africano nel 2015 dal sito Sleeping in Airports. La classifica \u00e8 determinata dal voto dei viaggiatori e, sulla base dell'esperienza complessiva dell'aeroporto, \"per le sue grandi dimensioni, l'organizzazione e l'efficienza dei suoi terminal e la facilit\u00e0 di navigazione\" scrive il sito web di Sleeping in Airports, che aggiunge che \"il terreno sembra essere mantenuto sempre perfettamente pulito\".\nprogetti attuali e futuri.\nLa demolizione del terminal charter esistente e della torre di controllo \u00e8 prevista per recuperare la base di terra e per costruire un nuovo terminal al termine dei lavori."}
{"id": "1519522", "revid": "125909295", "url": "https://it.wikipedia.org/wiki?curid=1519522", "title": "Ducati Corse", "text": "Ducati Corse \u00e8 il reparto che gestisce le competizioni delle squadre ufficiali di Ducati Motor Holding S.p.A. che, per circa un decennio, \u00e8 esistito anche con una ragione sociale propria come \"Ducati Corse Srl\" prima di essere riassorbito nella casa madre. L'organizzazione \u00e8 composta da due gruppi che lavorano autonomamente, scambiandosi per\u00f2 informazioni e dati; il pi\u00f9 vecchio \u00e8 quello che si occupa delle competizioni destinate alle derivate di serie: Superbike, Supersport e Superstock, il pi\u00f9 recente, anche il pi\u00f9 numeroso e pi\u00f9 strutturato, si occupa dei prototipi per la MotoGp.\nAll'interno di Ducati Corse vengono progettate e costruite le moto da corsa, esistono 3 team di sviluppo veicolo che si occupano di portare in pista i nuovi aggiornamenti e di testarli prima di avallare il loro utilizzo sulle moto da gara, che vengono poi seguite dai \"team gara\". All'interno del reparto vengono anche creati i nuovi software per la gestione elettronica delle moto. Nel 2011 l'incarico di direttore generale \u00e8 occupato da Filippo Preziosi, mentre dal 2014 la carica viene occupata da Luigi Dall'Igna.\nCompetizioni.\nGli albori.\nDopo i primi record di velocit\u00e0 di categoria ottenuti con il primo prodotto motociclistico della casa, il Cucciolo, alla fine degli anni 1940, l'attivit\u00e0 sportiva del reparto corse Ducati ebbe inizio nel settore delle piccole cilindrate all'inizio degli anni 1950, dopo l'entrata in azienda dell'ingegnere Fabio Taglioni fautore della distribuzione desmodromica, destinata a divenire il marchio di fabbrica delle moto di Borgo Panigale. In questo decennio si segnalarono, tra le altre, le numerose vittorie di classe ottenute al Motogiro d'Italia tra il 1955 e il 1957.\nFormula TT.\nStoria.\nTra la fine degli anni 1970 e l'inizio degli anni 1980 inizi\u00f2 l'impegno Ducati nel campo che gli riserver\u00e0 le maggiori soddisfazioni sportive, quello delle competizioni per le derivate dalla produzione di serie. \u00c8 infatti nel campionato mondiale Formula TT, \"a posteriori\" precursore del campionato mondiale Superbike, che arriveranno i primi titoli iridati del marchio bolognese: nel 1978 Mike Hailwood port\u00f2 il primo, storico mondiale a Borgo Panigale in sella a una 900 SS vittoriosa nella classe F1, cui seguirono le quattro affermazioni consecutive di Tony Rutter nella classe F2, su 600 TT2, tra il 1981 e il 1984.\nSuperbike.\nStoria.\nDucati \u00e8 stata presente nelle competizioni del Campionato Mondiale Superbike fin dalla sua prima edizione nel 1988, quando ha debuttato la Ducati 851 pilotata da Marco Lucchinelli.\nFino al 2019 ha poi ottenuto 17 titoli mondiali costruttori sulle 23 stagioni disputate, superando nettamente qualsiasi avversario; anche per quanto riguarda il titolo riservato ai piloti, in 14 occasioni \u00e8 stato ottenuto da piloti equipaggiati con moto Ducati. Negli anni si susseguono alla guida della moto italiana alcuni tra i pi\u00f9 noti piloti tra cui Pierfrancesco Chili, Troy Corser, Raymond Roche, R\u00e9gis Laconi e l'idolo dei ducatisti \"King\" Carl Fogarty che con la 916 e versioni successive ha conquistato 4 titoli mondiali.\nIn seguito a un incidente, che chiuder\u00e0 la carriera di Foggy, Ducati, dopo una tormentata ricerca, trova in Troy Bayliss il degno sostituto del pilota inglese. L'australiano non impiega molto a conquistare i ducatisti, infatti gi\u00e0 alla sua seconda gara da pilota ufficiale, sul tracciato di Monza, mostra il suo talento in una famosa staccata che lo porta dalla quarta alla prima posizione; finisce quarto entrambe le manche ma con il tripudio dei meccanici gli viene chiesto di restare nel campionato mondiale, abbandonando quello americano. Alla gara successiva, sul circuito di Hockenheim, conquista la sua prima vittoria iridata. Bayliss si far\u00e0 apprezzare poi nelle stagioni 2001 e 2002, nella prima delle quali conquista il suo primo titolo mondiale e in quella successiva che, nonostante una lunga serie di doppiette, chiude al secondo posto dopo aver lottato sino all'ultima curva dell'ultima manche con il rivale Colin Edwards alla guida di una Honda.\nNel Mondiale Superbike del 2003 prende la denominazione di Team Ducati Fila, portando al debutto e all'immediato trionfo la 999, che conquista sia il titolo piloti con l'inglese Neil Hodgson davanti al compagno di squadra Rub\u00e9n Xaus, che il titolo costruttori. Quell'anno si corse in 12 nazioni, per un totale di 24 gare, di cui 13 vinte da Hodgson (9 consecutive) e 7 da Xaus. Grazie poi alle vittorie di James Toseland, Pierfrancesco Chili e Shane Byrne, che guidavano la vecchia Ducati 998 per conto di team privati, la casa italiana si aggiudica \"tutte\" le gare del campionato.\nNel 2004 il team ufficiale decide di cambiare piloti, e la nuova \"999 F04\" viene affidata all'inglese James Toseland al francese R\u00e9gis Laconi. La Ducati vince 10 gare su 22, di cui 7 per merito di Laconi, che per\u00f2 pag\u00f2 cara la scarsa costanza di risultati e dovette accontentarsi del titolo di vicecampione del mondo, alle spalle del compagno di marca.\nInfatti Toseland con solo 3 vittorie, ma numerosi piazzamenti a punti si laurea campione del mondo proprio all'ultima gara, in Francia.\nLa 999 vince altre 7 gare grazie a Noriyuki Haga (6 vittorie) e Garry McCoy (1 vittoria), che nel 2004 conducono per conto di team privati la \"999 RS\", ossia la 999 dell'anno precedente. Nel 2004, la Ducati ottiene dunque sia il titolo piloti che quello costruttori.\nNonostante la superiorit\u00e0 tecnica dimostrata nel biennio 2003-04, nel mondiale 2005 il team ufficiale (ora \"Team Ducati Xerox\"), non riesce a riconfermare con la \"999 F05\" gli strepitosi risultati a cui era abituata.\nAncora una volta i piloti sono Toseland e Laconi, che ottengono rispettivamente il quarto e sesto posto in classifica generale, con 1 e 3 vittorie a testa. La 999 vince due gare anche con Lorenzo Lanzi, al quale, nelle ultime gare, viene assegnata una moto ufficiale nonostante il team privato \"Ducati SC Caracchi\". Il team Ducati Xerox deve quindi abdicare in favore della Suzuki del Team Alstare guidata da Troy Corser, per la pi\u00f9 classica delle \"vendette degli ex\".\nNel 2006 per\u00f2 i riflettori tornano a essere puntati sulla moto rossa, grazie soprattutto al ritorno in Superbike del pilota australiano Troy Bayliss, reduce da tre non troppo felici stagioni in MotoGP, le prime due delle quali alla guida della Ducati.\nA Bayliss viene affiancato l'emergente Lorenzo Lanzi. I due si trovarono a gestire la rinnovata 999, ora rinominata \"999 F06\".\nL'italiano non impressiona pi\u00f9 di tanto, e chiude all'ottavo posto assoluto nel campionato, con un doppio terzo posto in Spagna come miglior risultato stagionale. Chi impressiona \u00e8 invece l'australiano, gi\u00e0 vincitore del campionato 2001 sempre con la Ducati. Nonostante nel 2006 Bayliss sia l'unico pilota a vincere con una Ducati, l'enorme numero di vittorie (12) e di piazzamenti, consente alla casa italiana di conquistare senza problemi i titoli piloti e costruttori.\nL'ultima evoluzione della 999 da competizione \u00e8 la \"F07\", modello per\u00f2 praticamente invariato dall'anno procedente. Con questo modello i piloti del team ufficiale, Troy Bayliss e Lorenzo Lanzi, ottengono diversi piazzamenti a punti, oltre a sette vittorie del pilota australiano. Un'ulteriore gara viene vinta dal catalano Rub\u00e9n Xaus in sella a una 999 F06 affidata al Team Sterilgarda.\nNonostante ci\u00f2 non riusciranno ad aggiudicarsi il mondiale, condizionato da qualche ritiro, dal grave infortunio di Bayliss e da un mezzo ormai poco competitivo nei confronti delle 4 cilindri giapponesi di 1000cc. In classifica piloti, la Ducati deve quindi accontentarsi del 4\u00b0 poto di Bayliss e del 7\u00b0 di Lanzi. In classifica costruttori, la casa italiana chiude invece al 3\u00ba posto dietro a Yamaha e Honda. Dal campionato 2008, la Ducati ha deciso di mandare in pensione la vincente ma obsoleta 999, il cui testimone \u00e8 stato raccolto dalla Ducati 1098. In totale la 999, nelle sue varie versioni ed evoluzioni, ha preso parte a 120 gare del mondiale superbike, ottenendo in tutto 63 vittorie, ossia pi\u00f9 di tutte le altre moto messe insieme.\nNella stessa stagione al team ufficiale nel Campionato mondiale Superbike viene affiancato un altro team nel Campionato Superstock 1000 (categoria propedeutica alla Superbike) con la denominazione di Ducati Xerox Junior Team. Le finalit\u00e0 di questo Team sono quelle di far crescere giovani piloti, facendogli fare esperienza con moto dalla cilindrata elevata, per poi farli esordire in classi maggiori. Nell'annata d'esordio per la squadra junior i risultati non tardano ad arrivare, infatti Niccol\u00f2 Canepa vince immediatamente il titolo con 161 punti frutto di 2 vittorie e 6 piazzamenti a podio che gli consentono di sopravanzare di sole 4 lunghezze un altro giovane pilota italiano Claudio Corti. Tale vittoria rester\u00e0 storica, difatti viene ricordata come il primo successo iridato della Ducati 1098 (qui nella versione \"S\") in una competizione motociclistica sportiva. Infatti la Ducati, in attesa dei cambi di regolamento nel Campionato mondiale Superbike del 2008, anticip\u00f2 i tempi schierando il nuovo modello nella Superstock 1000 FIM Cup. L'altro pilota del team junior, l'australiano Brendan Roberts si classifica 10\u00ba nello stesso campionato a 96 punti di distacco dal compagno di squadra ottenendo una vittoria.\nNel 2008 Ducati si presenta al campionato mondiale con la nuova Ducati 1098R, pilotata da Troy Bayliss e dal giovane Michel Fabrizio. Con tre gare di anticipo sul termine del campionato Bayliss conquista la sua terza iride nel mondiale delle derivate di serie. Nello stesso anno Ducati, per la prima volta nella sua storia, fornisce ai team clienti la stessa moto (almeno a inizio stagione) del team ufficiale, differenziata unicamente da alcune parti della ciclistica e del controllo elettronico della gestione motore. I team satellite sono cos\u00ec in grado di schierare moto assolutamente competitive con Max Biaggi e Rub\u00e9n Xaus del Team GMB, Lorenzo Lanzi dell'RG team e Jakub Smr\u017e del Team Guandalini Racing. Anche Brendan Roberts, pilota di punta del Ducati Xerox Junior Team, vince il titolo nel Campionato Superstock 1000, prendendosi ci\u00f2 che l'anno prima, a causa di un infortunio, non aveva nemmeno potuto tentare di raggiungere. Al termine della stagione 2008 il 3 volte campione del mondo Troy Bayliss lascia definitivamente le competizioni, e viene rimpiazzato da Noriyuki Haga.\nLa stagione 2009 porta l'ennesimo titolo costruttori, mentre il campionato piloti viene vinto da Ben Spies su Yamaha che ha preceduto di soli 6 punti Noriyuki Haga, dopo un lungo confronto risoltosi a favore dell'americano solo all'ultimo gran premio. Al termine del 2009, la squadra subisce una rivoluzione tra le figure dirigenziali di rilievo. Davide Tardozzi si trasferisce alla BMW portando nel team bavarese altre figure di rilievo dal team italiano. Il posto di team manager viene preso da Ernesto Marinelli e cambiano anche alcuni responsabili tecnici per entrambi i piloti. La stagione 2010 \u00e8 al di sotto di ogni aspettativa, con Haga solamente 6\u00b0 nella classifica finale e Michel Fabrizio addirittura 8\u00b0. La Ducati meglio piazzata sar\u00e0 quella privata di Carlos Checa del Team Althea, piazzatosi 3\u00ba, alle spalle di Max Biaggi (Aprilia) e Leon Haslam (Suzuki). Al termine della stagione Ducati Corse annuncia il ritiro della struttura ufficiale dalle competizioni delle derivate di serie, pur garantendo l'appoggio tecnico alle strutture private.\nNel 2011 Carlos Checa con una Ducati 1098R del team Althea riesce ad aggiudicarsi ben 15 gare, consegnando alla Ducati il quattordicesimo titolo piloti della sua storia. Nella stessa stagione, grazie alle ottime performances di Checa ma anche ai piloti del team Liberty Racing, la casa italiana si aggiudica il titolo costruttori. Inoltre, nella Superstock 1000 FIM Cup, con l'italiano Davide Giugliano primo tra i piloti, arriva un altro successo correlato dal titolo costruttori.\nNel 2012 il team Althea affianca al campione del mondo Carlos Checa Davide Giugliano. I risultati stagionali vedono Checa in quarta posizione in classifica mondiale e Giugliano al decimo posto. Per la stagione 2013 il team Alstare diventa nuova squadra di riferimento della Ducati per il mondiale Superbike (cambiamento dovuto al fatto che il team Althea passa a motociclette Aprilia), con piloti Carlos Checa e Ayrton Badovini, equipaggiati entrambi dalla nuova Ducati 1199 Panigale (motocicletta alla sua prima stagione nel WSBK). L'annata vede Ayrton Badovini terminare in 12\u00aa posizione nella graduatoria piloti mentre Checa, complici anche alcuni infortuni, termina in 15\u00aa posizione.\nNel 2014 la Ducati scinde l'accordo con il team Alstare, tornando a schierare un proprio team e ingaggiando come piloti Davide Giugliano e Chaz Davies. Durante la stagione i due piloti riescono a ottenere alcuni posizionamenti a podio, senza per\u00f2 riuscire a portare la Panigale alla prima vittoria nel mondiale Superbike. Chaz Davies termina il campionato in 6\u00aa posizione conquistando quattro podi, mentre Davide Giugliano termina in 8\u00aa posizione con due podi. Nella 2014 il pilota argentino Leandro Mercado del team Barni Racing conquista le prime vittorie in un campionato mondiale per la 1199 Panigale e anche il titolo di categoria.\nNel 2015 la squadra ufficiale Ducati Corse prende la denominazione di Aruba.it Racing-Ducati SBK e vengono confermati come piloti Davide Giugliano e Chaz Davies. La stagione si conclude con alcuni podi per entrambi i piloti e un piazzamento finale in campionato come secondo assoluto per Chaz Davies. Inoltre Ducati conquista il secondo posto anche per il campionato costruttori. Nel 2016 la coppia di piloti titolare della stagione precedente \u00e8 confermata nel mondiale Superbike. La stagione si conclude con un secondo posto in classifica costruttori e con Chaz Davies che in questa stagione, pur chiudendo terzo, risulta il pilota pi\u00f9 vincente con ben undici gare vinte. Il 2016 \u00e8 anche l'anno del ritorno di Ducati in Superstock 1000 FIM Cup con un proprio team ufficiale. I piloti sono l'italiano Michael Ruben Rinaldi e l'argentino Leandro Mercado. Ed \u00e8 proprio Mercado a sfiorare la vittoria del titolo, chiudendo a soli quattro punti dal campione, Raffaele De Rosa, e con tre vittorie nei singoli eventi. In questo frangente Ducati riesce comunque a fare suo il titolo costruttori di categoria.\nNel 2017, nel mondiale Superbike, al confermato Chaz Davies viene affiancato l'esperto pilota italiano Marco Melandri. Nella Superstock 1000 FIM Cup, viene confermato Michael Ruben Rinaldi, l'altro pilota \u00e8 l'australiano Mike Jones. Proprio Rinaldi, al termine di una stagione combattuta, si laurea campione europeo di categoria con otto punti di vantaggio sul suo storico rivale Toprak Razgatl\u0131o\u011flu su Kawasaki entrambi vincitori di tre gare in stagione. Nel 2018 vengono confermati i piloti titolari della stagione precedente nel mondiale Superbike. In questa stagione, che vede vittorioso ancora una volta il binomio Kawasaki-Rea, Ducati riesce comunque a fare sua la prima edizione del Trofeo Indipendenti, con il pilota spagnolo Javier For\u00e9s. Nell'ultima stagione della Superstock 1000 FIM Cup ducati si appoggia a team esterni. Chiude la stagione al secondo posto in classifica costruttori andando a vincere la gara conclusiva a Magny-Cours con il pilota italiano Federico Sandi. Nel 2019 viene schierata per la prima volta da Ducati in questa categoria una motocicletta a quattro cilindri\u02d0 la versione V4 della Panigale. I due esemplari del Team ufficiale sono affidati al confermato Chaz Davies e ad \u00c1lvaro Bautista. Altre due moto sono affidate a team privati. La stagione inizia nel migliore dei modi con Bautista capace di vincere le prime undici gare in calendario salvo poi subire la costante rimonta da parte di Jonathan Rea, terminata con la conquista del quinto titolo consecutivo a Magny-Cours. Ducati chiude quindi, nella stagione d'esordio con un motore a quattro cilindri, al secondo posto tra i costruttori con 17 Gran Premi vinti. Nel 2020 ad affiancare Davies \u00e8 il connazionale Scott Redding, campione britannico superbike con Ducati. Al termine della stagione la casa italiana chiude ad un solo punto da Kawasaki nella classifica costruttori e ottiene otto vittorie, conquista inoltre, per la seconda volta, il Trofeo Indipendenti con Michael Ruben Rinaldi. Nel 2021 al confermato Redding \u00e8 affiancato Michael Ruben Rinaldi. Entrambi i piloti vincono delle gare e Ducati sfiora nuovamente il titolo costruttori, perso per tredici punti all'ultimo Gran Premio stagionale.\nStatistiche piloti.\n\"Statistiche aggiornate al Campionato mondiale Superbike 2021.\"\nMotomondiale.\nStoria.\nGli esordi.\nLe prime presenze Ducati nelle classifiche del motomondiale risalgono alla stagione 1956, nella classe 125, con la conquista dei primi punti al Gran Premio delle Nazioni a Monza; la prima vittoria arriv\u00f2 invece due anni dopo in occasione del Gran Premio del Belgio a Spa-Francorchamps, sempre nella \"ottavo di litro\", ottenuta da Alberto Gandossi.\nNel 1960 Ducati si present\u00f2 anche nella classe 250 e, grazie a Mike Hailwood, conquist\u00f2 i suoi primi punti nella categoria; nella stagione 1971 ottenne poi i suoi primi punti nell'allora \"classe regina\", la 500, con Phil Read. L'anno seguente, nel GP delle Nazioni svoltosi a Imola, Bruno Spaggiari port\u00f2 la Ducati 500 bicilindrica a \"L\" per la prima volta nella categoria sul podio, con una terza posizione: rimarr\u00e0 il primo e unico podio di Borgo Panigale nella \"mezzo litro\".\nMotoGP.\nIl 4 maggio 2001 Ducati decide di affidare alla propria struttura dedicata alle competizioni, lo studio per la realizzazione di un propulsore 4 cilindri a V, al fine di partecipare anche al motomondiale. Il 4 febbraio 2002 il progetto del motore, denominato \"Desmosedici\", \u00e8 pronto; il successivo 1\u00ba agosto al circuito del Mugello si svolgono le prime prove della Ducati Desmosedici, destinata a correre nella classe MotoGP dalla stagione 2003. Il 16 settembre 2002 Ducati ufficializz\u00f2 la decisione di partecipare al campionato MotoGP 2003 con i piloti Loris Capirossi e Troy Bayliss, quest'ultimo proveniente dalla squadra Ducati in Superbike; per l'esordio in pubblico si dovr\u00e0 attendere fino al 3 novembre 2002, dove in un test sul circuito spagnolo \"Ricardo Tormo\" a Valencia, Bayliss percorrer\u00e0 tre giri davanti a 120.000 spettatori. \nDurante la stagione 2003 la moto italiana stup\u00ec per la sua immediata competitivit\u00e0: gi\u00e0 al debutto del campionato, nel GP del Giappone, Capirossi conquist\u00f2 un terzo posto, il primo podio in MotoGP per la casa. Nelle gare seguenti, sempre il pilota italiano ottenne la prima \"pole position\" ducatista nel GP di Spagna a Jerez, mentre nel GP d'Italia al Mugello fece segnare il primo giro veloce. Il 15 giugno 2003, nel GP di Catalogna sul circuito di Montmel\u00f3, ancora Capirossi port\u00f2 la Ducati al successo, vincendo il primo Gran Premio nella categoria. Al termine della stagione Capirossi e Bayliss collezionarono vari podi: tre terzi posti (in Giappone, in Portogallo e a Valencia), due secondi posti (in Italia e in Australia), una vittoria (in Catalogna), tre pole position (a Jerez, nei Paesi Bassi e in Portogallo) e un giro veloce (in Italia) per l'italiano, mentre l'australiano aggiunse al bottino tre terzi posti (a Jerez, in Germania e nella Repubblica Ceca).\nNel 2004 non cambiano i piloti ma si evolve la moto: il modello impiegato per il campionato reca la sigla \"Desmosedici GP4\" per distinguerlo dal modello utilizzato nel mondiale 2003, distribuito ora come moto per squadre di clienti. La stagione vide i due piloti riuscire a cogliere due podi (un terzo posto per pilota). La squadra conclude al quinto posto la stagione, registrando un peggioramento rispetto al 2003. Il 2005 vede riconfermato Loris Capirossi affiancato ora da Carlos Checa, cambia ulteriormente la moto aggiornandosi nella versione \"Desmosedici GP5\", la moto \u00e8 per\u00f2 gommata Bridgestone. Capirossi vince due Gran Premi consecutivi in Malaysia e in Giappone, proprio in casa della Honda.\nNel motomondiale 2006 la squadra Ducati ha schierato ancora Loris Capirossi, ma affiancato da Sete Gibernau. La moto era la \"Desmosedici GP6\", nome che svela l'ulteriore sviluppo della moto precedente. Agli sviluppi della moto sono associati quelli portati avanti dal partner tecnico Bridgestone che ha curato la fornitura di gomme. I progressi sono stati evidenti e la casa bolognese ha conquistato il terzo posto finale nella classifica costruttori grazie a 4 vittorie nei Gran Premi, tre conquistati da Loris Capirossi e l'ultima da Troy Bayliss che ha sostituito Sete Gibernau, infortunato, nell'ultima gara della stagione.\nCon il motomondiale 2007 finisce l'era delle MotoGP da 990 cm\u00b3: la cilindrata scende a 800 e la nuova Desmosedici GP7 \u00e8 guidata dalla bandiera Loris Capirossi e dal giovane australiano Casey Stoner. Il 23 settembre 2007 la Ducati vince il suo primo titolo iridato per piloti della MotoGP, trentatr\u00e9 anni dopo l'ultimo successo di una casa italiana (MV Agusta) nella massima categoria e un ininterrotto dominio di moto giapponesi. Nello stesso giorno Loris Capirossi ritorna alla vittoria mentre Casey Stoner vince il suo primo titolo mondiale.\nNel motomondiale 2008 la squadra bolognese schiera nuovamente il campione del mondo Casey Stoner, affiancato dal nuovo acquisto Marco Melandri. Per il 2009 la squadra ufficiale schiera Casey Stoner e lo statunitense Nicky Hayden, ex pilota ufficiale HRC. Viene creata anche una struttura satellite, il team Pramac Racing, che mette in pista altre 2 moto pilotate da Niccol\u00f2 Canepa e Mika Kallio. Inoltre nasce una nuova squadra privata, il team Grupo Francisco Hernando, che vede il ritorno alle gare di Sete Gibernau. Il 5 novembre 2009 Vittoriano Guareschi viene nominato team manager, in sostituzione di Livio Suppo passato alla Honda.\nNella stagione 2010 la squadra ripropone gli stessi piloti dell'anno precedente. Dopo la pausa estiva Ducati Corse annuncia di aver ingaggiato, per il 2011, Valentino Rossi al posto di Stoner, futuro pilota Honda. L'americano Hayden rester\u00e0 a fianco del campione marchigiano.\nIl 22 agosto 2012 viene ingaggiato per il 2013 il pilota romagnolo Andrea Dovizioso,in questa stagione in forza alla Monster Yamaha Tech 3,sostituendo Valentino Rossi che ritorna alla Yamaha dopo un biennio con il team di Borgo Panigale.\nNella stagione 2016 la squadra, composta da Dovizioso, in squadra dal 2013, e da Andrea Iannone, entrato nel team l'anno precedente, raggiunge uno storico risultato: la vittoria di Iannone al Red Bull Ring in Austria. La vittoria di Iannone \u00e8 completata dal secondo posto dell'altra Ducati Desmosedici ufficiale, quella di Dovizioso. Era dal Gran Premio d'Australia 2010 che non si aveva una vittoria della Ducati (all'epoca vinse l'australiano Casey Stoner), e inoltre non si aveva una doppietta della Ducati dal Gran Premio d'Australia 2007 (doppietta realizzata da Stoner e dall'italiano Loris Capirossi). Nel gran premio della Malesia arriva la seconda vittoria stagionale, questa volta con Andrea Dovizioso, inoltre per la prima volta dal 2007, sono due piloti ducati diversi ad aggiudicarsi almeno un gran premio a testa. E a parte questo Dovizioso diventa il quinto pilota in MotoGP sulla Ducati a vincere un gran premio dopo Capirossi, Bayliss, Stoner e Iannone.\nNel 2017, al confermato Andrea Dovizioso, viene affiancato il pilota spagnolo Jorge Lorenzo. Entrambi riconfermati per la stagione successiva. In questo biennio Ducati ritrova una certa competitivit\u00e0 che le permette di lottare per il titolo. Dopo aver vinto un numero considerevole di Gran Premi, chiude la stagione 2018 al secondo posto in classifica costruttori. Secondo posto anche nel 2019, mentre nel 2020 la casa di Borgo Panigale, grazie ai risultati conseguiti dal \"factory team\", dalla squadra satellite Pramac e dal team privato Esponsorama Racing, si aggiudica il titolo marche, il secondo della sua storia, a tredici anni dall'unico precedente.\nNel 2021 la Desmosedici, affidata a una rinnovata coppia formata dall'italiano Francesco Bagnaia e dall'australiano Jack Miller, si conferma la migliore moto della griglia in questa fase storica: nonostante sfugga ancora il titolo piloti, con Bagnaia comunque capace di battagliare fino alle ultime gare con l'iridato finale, Fabio Quartararo su Yamaha, la casa di Borgo Panigale bissa il titolo costruttori, il terzo della sua storia, e torna inoltre a imporsi con il \"factory team\" nella classifica per squadre, a quattordici anni dall'unico precedente; la Desmosedici monopolizza altres\u00ec il resto delle classifiche mondiali grazie a Pramac, che trionfa tra gli indipendenti sia come team sia come pilota, in quest'ultimo caso con il francese Johann Zarco, oltre a issare il compagno di box, lo spagnolo Jorge Mart\u00edn, a migliore \"rookie\" dell'anno.\nRisultati.\n\"I punti e il risultato finale sono la somma dei punti ottenuti da entrambi i piloti (diversamente dalla classifica costruttori) e il risultato finale si riferisce al team e non al costruttore.\"\nStatistiche piloti.\n\"Statistiche aggiornate al 14 novembre 2021.\""}
{"id": "1519523", "revid": "287204", "url": "https://it.wikipedia.org/wiki?curid=1519523", "title": "Breznita", "text": ""}
{"id": "1519524", "revid": "2148008", "url": "https://it.wikipedia.org/wiki?curid=1519524", "title": "Sant'Onofrio (Campli)", "text": "Sant'Onofrio \u00e8 una frazione del Comune di Campli, in provincia di Teramo. Sita in un fondovalle, distante 7\u00a0km da Campli e 14\u00a0km da Teramo, Sant'Onofrio ha avuto un'espansione nel secondo dopoguerra.\nSul territorio del Comune di Campli, si trova un antico convento dei Celestini, con refettorio affrescato. L'edificio \u00e8 stato di recente interessato da un progetto di restauro, realizzato anche in vista della istituzione di un \"Museo di arte sacra\". \nNei giardini pubblici, in Piazza Madonna delle Vittorie, \u00e8 collocata una statua in bronzo dedicata al compositore nato nella vicina frazione di Cognoli di Campli. Gli stessi giardini sono stati intitolati dall'amministrazione comunale a Primo Riccitelli."}
{"id": "1519525", "revid": "268111", "url": "https://it.wikipedia.org/wiki?curid=1519525", "title": "Brezni\u0163a", "text": ""}
{"id": "1519526", "revid": "18397", "url": "https://it.wikipedia.org/wiki?curid=1519526", "title": "Nicoletta Romanov", "text": ""}
{"id": "1519528", "revid": "287204", "url": "https://it.wikipedia.org/wiki?curid=1519528", "title": "Brosteni", "text": ""}
{"id": "1519531", "revid": "133248", "url": "https://it.wikipedia.org/wiki?curid=1519531", "title": "Bro\u0219teni", "text": ""}
{"id": "1519532", "revid": "1305772", "url": "https://it.wikipedia.org/wiki?curid=1519532", "title": "Moneta legale", "text": "Per moneta legale (o moneta a corso legale, moneta fiduciaria o, ancora, moneta fiat) si intende uno strumento di pagamento non coperto da riserve di altri materiali (ad esempio: riserve auree), e quindi privo di \"valore intrinseco\" (anche indiretto).\nLa moneta legale (tipicamente sotto forma di banconote, ma anche sotto forma di monete in metallo non prezioso) ha un valore grazie al fatto che esiste un'autorit\u00e0 (lo Stato) che agisce come se avesse questo valore. Se un'organizzazione abbastanza grande (ovvero una collettivit\u00e0) emette, usa e accetta qualcosa come pagamento, automaticamente quel qualcosa acquisisce valore, dato che gli \u00e8 riconosciuta fiducia come mezzo di scambio.\nIn termini pi\u00f9 specifici, la moneta legale, totalmente svincolata dal contenuto intrinseco di metallo prezioso, ha valore in quanto mezzo di pagamento stabile riconosciuto nell'economia di un certo paese:\nIl concetto di moneta legale si contrappone quindi al concetto di moneta merce.\nStoria.\nNel tempo gli stati sono a volte passati a forme di moneta a corso legale in periodi di necessit\u00e0 (come, ad esempio, durante le guerre), sospendendo la convertibilit\u00e0 in oro (o in qualsiasi altra cosa il denaro rappresentasse), con effetti sul potere d'acquisto generalmente inferiori a quanto ci si potesse aspettare.\nAnalogamente, anche una riduzione del rapporto di cambio tra moneta e oro aveva in genere un effetto minore del previsto sul potere d'acquisto.\nGli Stati Uniti passarono definitivamente alla moneta a corso legale solo nel 1971 e, dato che anche varie altre valute sia in Europa (tra cui la lira italiana) sia in Asia (tra cui lo yen) erano riferite al dollaro statunitense, vi fu automaticamente una moltiplicazione dei Paesi che si ritrovarono ad adottare il corso legale della moneta.\nLex monetae.\nCol termine \"lex monetae\" si intende la facolt\u00e0 di uno Stato sovrano di scegliere la propria valuta. \nIn caso di mutamento della stessa, si intende il diritto di determinare il tasso di conversione tra la vecchia e la nuova moneta avente corso legale."}
{"id": "1519533", "revid": "228587", "url": "https://it.wikipedia.org/wiki?curid=1519533", "title": "Francesco Pignatone", "text": "Biografia.\nLaureato in Lettere, insegnante di latino al liceo di Caltanissetta, fu esponente di primo piano della Democrazia Cristiana nissena subito dopo la guerra. \nFu eletto a soli 25 anni nel 1948 deputato alla Camera nella I legislatura, nel collegio Sicilia occidentale per la lista della DC e fece parte della commissione Istruzione e Belle arti.\nRiconfermato nel 1953 nella seconda legislatura, dove fu in commissione Lavori pubblici, fu vicino alle posizioni di Giovanni Gronchi, allora presidente della Camera.\nNon rieletto nel 1958, divenne in quegli anni uno dei teorici del Milazzismo, si dimise dalla DC e fu segretario politico dell'Unione Siciliana Cristiano Sociale il partito fondato da Silvio Milazzo. \nNel febbraio 1960 fu presidente dell'ERAS, l'Ente per la riforma agraria siciliana. Finita la stagione milazzista dopo la sconfitta alle regionali del 1963, torn\u00f2 nella DC e fu a lungo presidente dell'ESPI, Ente Siciliano per la Promozione Industriale (1968-1971 e 1985-1993)), uno dei tre enti economici regionali pubblici siciliani (ESPI, EMS, AZASI) dei quali fu infine nominato commissario unico straordinario nel 1996 dal governo del PPI Matteo Graziano fino al 1998.\nIl figlio Giuseppe Pignatone \u00e8 stato procuratore aggiunto a Palermo (2000-2008) e procuratore di Reggio Calabria (2008-2012) e di Roma (2012-2019)."}
{"id": "1519538", "revid": "767487", "url": "https://it.wikipedia.org/wiki?curid=1519538", "title": "UK Decay", "text": "Gli UK Decay erano un gruppo musicale formatosi a Luton (Inghilterra) nel 1979.\nStoria.\nNati dalle ceneri del gruppo punk The Resistors, comprevano alla voce Paul Wilson, alla chitarra Steven Abbot, alla batteria Steve Harle e al basso Martin \"Segovia\" Smith. Dopo l'abbandono di Wilson nell'estate del '79, assunsero il nome di UK Decay e pubblicarono uno \"Split Single\" (ossia un 45 giri diviso fra 2 gruppi) con un altro gruppo punk locale, gli Pneumania, per l'etichetta autoprodotta Plastic Records. Il singolo ebbe un successo inaspettato, anche grazie a una recensione del New Musical Express (nella quale vennero descritti come i due peggiori gruppi punk di tutti i tempi). La band (che nel frattempo aveva creato una propria fanzine e un negozio d'abbigliamento, oltre all'etichetta) convinse il chitarrista degli Pneumania, Steve Spon, a unirsi al gruppo, consentendo a Steven Abbot (che assunse il soprannome \"Abbo\" per distinguersi dagli altri membri omonimi) di dedicarsi solo al canto.\nAll'inizio del 1980 la band pubblic\u00f2 l'EP \"Black Cat\", e nello stesso anno si esibirono per la prima volta a Northampton con gli allora emergenti Bauhaus (i quali secondo alcuni furono molto influenzati dagli UK Decay). Segu\u00ec il singolo \"For My Country\" (per la Fresh Records) a partire dal quale, oltre all'energia punk degli inizi e alle tematiche politiche (il gruppo era schierato nell'estrema sinistra) cominciarono a emergere sonorit\u00e0 cupe ed oscure. Successivamente vi fu una tourn\u00e9e britannica con il noto gruppo punk statunitense dei Dead Kennedys e vennero anche ospitati dal noto DJ John Peel.\nNel 1981 fu la volta dei singoli \"Unexpected Guest\" e \"Sexual\" (che raggiunsero la posizione n\u00b0 4 nelle classifiche indie) e la stampa musicale inizi\u00f2 gi\u00e0 a definire il gruppo come \"gothic\" (termine usato anche da Abbo stesso); sul primo singolo venne stampato un ironico epitaffio al bassista Segovia (che si era semplicemente sposato lasciando la band). Fu cos\u00ec inizialmente assoldato Lorraine \"Lol\" Turvey dai The Statics per le varie tourn\u00e9e in Nord Europa e Nord America, in seguito Creetin Kaos (membro degli americani Social Unrest) con cui il gruppo inizi\u00f2 a incidere il primo LP. Quando anche lui usc\u00ec a met\u00e0 delle registrazioni, fu rimpiazzato da Eddie \"Dutch\" Branch (detto Twiggy), giusto in tempo per finire l'album. \"For Madmen Only\", uscito nell'ottobre '81, rese gli UK Decay (coi contemporanei Theatre of Hate) i fondatori del \"positive punk\", sottogenere del gothic rock che mescolava atmosfere teatrali e liriche, ritmiche complesse e tribali e anche impegno politico; l'album ottenne un successo poco pi\u00f9 che discreto, ma sufficiente a cementare un nutrito seguito di fan e di gruppi ispirati.\nNell'agosto 1982, in seguito al fallimento della Fresh Records, usc\u00ec l'EP \"Rising From the Dread\" per la Corpus Christi, etichetta del gruppo punk dei Crass, mentre era nata l'etichetta autoprodotta UK Decay Records. Il 31 dicembre di quell'anno per\u00f2 il gruppo, sfiancato dalle tourn\u00e9e, si sciolse tenendo un ultimo concerto al Klub Foot di Londra, dal quale fu tratto l'unico live \"A Night for Celebration\" che usc\u00ec all'inizio del 1983. Il riconoscimento ufficiale della critica alla band arriver\u00e0 solo anni pi\u00f9 tardi, mentre i gruppi da loro influenzati, come Southern Death Cult e Sex Gang Children, iniziarono proprio nell'83 a riscuotere un immediato successo.\nDopo lo scioglimento il chitarrista Steve Spon, con due componenti della disciolta band minore Ritual, form\u00f2 gli In Excelsis (che pubblicarono 3 EP e l'album/compilation postumo \"Prey\" nel 1985).\nIl resto del gruppo (Abbo, Branch e Harle) registr\u00f2 nel 1983 due brani separati per le due compilation \"The Whip\" (con il nome \"Slave-Drive\") e \"Batcave\" (con il nome \"Meat of Youth\"). Sempre nell'83, con l'ingresso del chitarrista Albie De Luca (ex-Gene Loves Jezebel), il gruppo assunse il nome di Furyo e nel 1984 pubblic\u00f2 i due EP \"Furyo\" e \"Furioso\", caratterizzati da un post-punk/goth rock con influenze folk ed epiche. I Furyo si sciolsero all'inizio del 1985, prima della pubblicazione del loro primo LP (diffuso in pochissime copie come bootleg e tuttora inedito). Il bassista Branch si un\u00ec alla band di Peter Murphy e Abbo inizi\u00f2 una carriere di produttore; Steve Harle \u00e8 scomparso in India nel 1995.\nNel 2007 sono stati pubblicati su CD la compilation \"Death, So Fatal\" (disponibile anche sul sito ufficiale) e i due EP dei Furyo. Nel 2008 la band si \u00e8 riformata per alcuni concerti nella natia Luton e terr\u00e0 una performance al Drop Dead Festival a ottobre.\nNel 2009 la band far\u00e0 un tour in Italia!"}
{"id": "1519539", "revid": "188116", "url": "https://it.wikipedia.org/wiki?curid=1519539", "title": "USCS", "text": ""}
{"id": "1519540", "revid": "371529", "url": "https://it.wikipedia.org/wiki?curid=1519540", "title": "Power to the People (John Lennon)", "text": "Power to the People \u00e8 un brano musicale registrato da John Lennon negli studi Apple di Londra, e pubblicato come singolo, il 12 marzo 1971. \u00c8 il quinto singolo della carriera solista di Lennon.\n\u00c8 entrato nelle classifiche inglesi il 20 marzo 1971, rimanendoci per nove settimane. \u00c8 pubblicato a nome \"John Lennon/Plastic Ono Band\", che in questa registrazione comprendeva Lennon, Klaus Voorman, Alan White e Y\u014dko Ono, e prodotto da Phil Spector.\nLa B-side \u00e8 \"Open Your Box\" nella versione per il mercato inglese e \"Touch Me\" negli Stati Uniti. Entrambi i brani sono di Yoko Ono.\nIl brano.\nOrigine e storia.\nLa canzone fu scritta da Lennon in risposta a una intervista che aveva concesso a Tariq Ali e Robin Blackburn, due giornalisti radicali di sinistra, pubblicata sulla rivista \"Red Mole\" (8-22 marzo 1971). Come Lennon stesso spieg\u00f2: \u00abMi sentii ispirato da quello che dissero, anche se molto era retorico. Cos\u00ec scrissi \"Power to the People\" nella stessa maniera in cui scrissi \"Give Peace a Chance\", per dare qualcosa da cantare alla gente.\u00bb\nI sentimenti di Lennon verso la canzone cambiarono con il passare degli anni. In \"Skywriting by Word of Mouth\" defin\u00ec il brano \"piuttosto imbarazzante\" e diede ragione a Hunter S. Thompson che considerava la canzone un inno popolare \"in ritardo di dieci anni.\""}
{"id": "1519542", "revid": "2180477", "url": "https://it.wikipedia.org/wiki?curid=1519542", "title": "Zaglossus bartoni", "text": "L'echidna dal becco lungo orientale (\"Zaglossus bartoni\" Thomas, 1907) \u00e8 un mammifero monotremo appartenente alla famiglia dei Tachiglossidi. Assieme alle altre due specie viventi del genere \"Zaglossus\", questo echidna vive in Nuova Guinea. In passato era considerato una sottospecie di \"Zaglossus bruijnii\".\nDescrizione.\nA differenza delle altre specie del genere le zampe anteriori sono dotate di cinque artigli e le posteriori ne hanno quattro. Il peso varia tra 5 e 10 kg, la lunghezza tra 60 e 100 cm: misure che ne fanno il pi\u00f9 grande mammifero dell'ordine dei monotremi. \nHa una folta pelliccia nera ed \u00e8 priva di coda.\nDistribuzione e habitat.\nLa specie \u00e8 endemica dell'isola di Nuova Guinea, dove occupa zone ad altezza compresa tra 600 e 3200 m s.l.m.\nBiologia.\nSi nutre essenzialmente di vermi terrestri, che si procaccia scavando il terreno con le robuste unghie. La specie \u00e8 diurna.\nStatus e conservazione.\nLa IUCN considera la specie vulnerabile."}
{"id": "1519545", "revid": "92723", "url": "https://it.wikipedia.org/wiki?curid=1519545", "title": "Giacinto Thiandoum", "text": ""}
{"id": "1519546", "revid": "133248", "url": "https://it.wikipedia.org/wiki?curid=1519546", "title": "Dumbrava", "text": ""}
{"id": "1519555", "revid": "1745361", "url": "https://it.wikipedia.org/wiki?curid=1519555", "title": "Nightflight to Venus", "text": "Nightflight to Venus \u00e8 il terzo album del gruppo tedesco Boney M., pubblicato nel 1978."}
{"id": "1519566", "revid": "287204", "url": "https://it.wikipedia.org/wiki?curid=1519566", "title": "Obarsia", "text": ""}
{"id": "1519571", "revid": "133248", "url": "https://it.wikipedia.org/wiki?curid=1519571", "title": "Ob\u00e2r\u0219ia", "text": "Il toponimo Ob\u00e2r\u0219ia pu\u00f2 riferirsi a diverse localit\u00e0 della Romania:"}
{"id": "1519572", "revid": "76963", "url": "https://it.wikipedia.org/wiki?curid=1519572", "title": "Brandon DiCamillo", "text": "Carriera.\nReso famoso dal ruolo che copriva con i CKY (Camp Kill Yourself), viene preso per il cast di \"Jackass\", da qui deriva il suo successo. Amico di Bam Margera apparir\u00e0 in ogni show da lui condotto. Ha paura di volare tanto che in Jackass The Movie si vuole rifiutare di partire perch\u00e9 teme volare. Abbandona Jackass dopo la prima stagione perch\u00e9 secondo lui i produttori \"sfruttavano\" la Crew per guadagnare. Appare comunque in alcuni stunt di Jackass anche dopo il suo abbandono."}
{"id": "1519580", "revid": "767487", "url": "https://it.wikipedia.org/wiki?curid=1519580", "title": "Sette anime", "text": "Sette anime (\"Seven Pounds\") \u00e8 un film del 2008 diretto da Gabriele Muccino con protagonista Will Smith. Smith torna a collaborare con Muccino dopo il successo de \"La ricerca della felicit\u00e0\".\nTrama.\nUna notte Tim Thomas, brillante ingegnere aerospaziale laureato al MIT, provoca un tragico, multiplo incidente d'auto per il banale invio di un messaggio. Nell'incidente perdono la vita sei sconosciuti e Sarah Jenson, la moglie di Tim. Per riscattarsi, Tim fa voto di salvare le vite di sette persone buone.\nUn anno dopo l'incidente, licenziatosi dal lavoro di ingegnere aerospaziale, Tim dona il proprio lobo polmonare a suo fratello Ben, un dipendente della IRS, l'agenzia delle entrate americane; sei mesi pi\u00f9 tardi dona una parte di fegato a un'assistente sociale di nome Holly, dopodich\u00e9 va alla ricerca di altri candidati per ricevere donazioni. Trova George, un allenatore di \"hockey\" al quale dona un rene, e poi dona del midollo osseo a un ragazzo di nome Nicholas, affetto da leucemia.\nDue settimane prima di morire, Tim contatta Holly chiedendole se conosce qualcuno che merita il suo aiuto. Holly suggerisce Connie Tepos, che vive con un fidanzato che la maltratta. Tim si trasferisce nella camera di un motel e porta con s\u00e9 un acquario con la sua vespa di mare, la pi\u00f9 letale medusa che si conosca. Una notte, dopo essere stata picchiata, Connie contatta Tim ed egli le dona la sua casa al mare, il luogo dell'amore con la sua Sarah, dove Connie si trasferisce portando con s\u00e9 i due figli per sfuggire al suo aguzzino e rifarsi una vita.\nDopo aver rubato le credenziali di suo fratello e facendosi riconoscere con il nome di lui (Ben), Tim cerca i candidati per le sue due donazioni finali: il primo \u00e8 Ezra Turner, un non vedente con la passione per il pianoforte che lavora presso un centro chiamate. Tim lo contatta e lo maltratta durante il lavoro per vedere dalla sua reazione se \u00e8 una persona cortese e meritevole di ricevere il suo dono, ma Ezra rimane calmo e Tim decide che gli doner\u00e0 le cornee.\nEgli contatta poi Emily Posa, un'artigiana che stampa biglietti d'auguri, che ha urgente bisogno di un trapianto cardiaco a causa di una malformazione, e non spera di poter salvarsi anche a causa del gruppo sanguigno molto raro, lo stesso di Tim. Egli passa del tempo con lei, tagliando l'erba del suo giardino e riparando la sua rara pressa \"Heidelberg Windmill\". Se ne innamora e per un attimo spera di poter vivere con lei, ma viene a sapere dal medico della donna che le probabilit\u00e0 di trovare un donatore in tempo sono molto basse.\nIl finale sconcertante, offre, inaspettatamente, a Tim la motivazione per andare fino in fondo nel suo proposito, ma non si tratta pi\u00f9 di un graduale suicidio: ora la sua rabbia autodistruttiva si \u00e8 dissolta, per lasciare il posto alla determinazione di donare tutto se stesso per il bene della persona che ama, Emily.\nColonna sonora.\nLa colonna sonora del film \u00e8 stata pubblicata da \"Varese Sarabande\" il 16 dicembre 2008.\nTra le musiche vi \u00e8 anche \"The crisis\", brano scritto e interpretato al pianoforte da Ennio Morricone e gi\u00e0 utilizzato da Giuseppe Tornatore nel film \"La leggenda del pianista sull'oceano\".\nTracce.\nPresenti nel CD della colonna sonora:\nNel film sono inoltre presenti brani non inclusi nel CD:\nDistribuzione.\nLa pellicola \u00e8 stata proiettata in prima mondiale al pubblico il 19 dicembre 2008 negli USA mentre in Italia \u00e8 stata distribuita nelle sale il 9 gennaio 2009.\nAccoglienza.\nIncassi.\nIl film ha avuto un budget di 54 milioni di dollari.\nAl botteghino statunitense \"Sette anime\" si \u00e8 attestato sui 70 milioni di $., non riuscendo a ripetere il grande incasso della prima esperienza di Smith/Muccino con \"La ricerca della felicit\u00e0\" che aveva incassato nei soli Stati Uniti oltre 160 milioni di dollari.\nL'anteprima italiana, alla presenza del regista e degli attori principali, si \u00e8 tenuta l'8 gennaio 2009 presso la Sala dell'Auditorium di via della Conciliazione a Roma; nelle sue prime cinque settimane di programmazione in Italia \"Sette anime\" ha totalizzato un incasso totale di 11.147.319 \u20ac. A livello mondiale il film ha incassato 168,168,201 $.\nCritica.\nLa stampa di settore si \u00e8 divisa nei giudizi sul film, ma generalmente le critiche furono negative. Tra i pi\u00f9 critici negli USA l'accreditato magazine \"Variety\" si \u00e8 lanciato in una campagna di demolizione del film. Anche in Italia le reazioni della critica sono state molto contrastanti, con una prevalenza per un giudizio sostanzialmente negativo.\nL'unica nota positiva da parte del mondo della critica \u00e8 stata sull'ottima interpretazione da parte di Dawson: il critico Richard Corliss ha scritto per Time che Dawson offre una \"amabile interpretazione\" mentre Mick LaSalle del San Francisco Chronicle ha osservato che Dawson \"mostra ancora una volta che lei ha in s\u00e9 il potenziale\".\nCitazioni e riferimenti.\nI \"Seven Pounds\" del titolo originale sono un chiaro riferimento al dramma di William Shakespeare \"Il mercante di Venezia\" dove l'usuraio Shylock chiede \u00ab\"a pound of flesh\"\u00bb (una libbra di carne umana) per saldare il credito dovutogli da uno dei personaggi dell'opera."}
{"id": "1519584", "revid": "533647", "url": "https://it.wikipedia.org/wiki?curid=1519584", "title": "Giornate, anni e decenni internazionali", "text": "Le giornate internazionali, gli anni internazionali e i decenni internazionali definiscono un lasso di tempo dedicato alla sensibilizzazione nei confronti di un argomento di interesse internazionale. Molte di queste ricorrenze sono state istituite e promosse dall'Assemblea generale delle Nazioni Unite, dal Consiglio economico e sociale delle Nazioni Unite o dall'UNESCO, in questi casi l'agenzia di riferimento affianca un logo dedicato a quello dell'agenzia e sostiene e coordina la promozione dell'evento con le proprie infrastrutture, presentando inoltre un resoconto scritto sulle diverse attivit\u00e0 svolte nel mondo in occasione dell'evento e contenente le raccomandazioni per le occasioni successive.\nDi seguito l'elenco dei giorni, anni e decenni dedicati dalle Nazioni Unite ad argomenti specifici."}
{"id": "1519586", "revid": "72396", "url": "https://it.wikipedia.org/wiki?curid=1519586", "title": "Moneta cartacea", "text": ""}
{"id": "1519589", "revid": "767487", "url": "https://it.wikipedia.org/wiki?curid=1519589", "title": "Oceans of Fantasy", "text": "Oceans of Fantasy \u00e8 il quarto album del gruppo musicale tedesco Boney M., pubblicato nel 1979.\nLa seconda traccia \"Gotta go Home\" riprende la melodia principale del brano del 1973 \"Hallo Bimmelbahn\" del gruppo tedesco Nighttrain, ed \u00e8 poi stata massicciamente campionata dai Duck Sauce per il loro singolo \"Barbra Streisand\" del 2010.\nTracce.\nSide A:\nSide B: "}
{"id": "1519591", "revid": "92723", "url": "https://it.wikipedia.org/wiki?curid=1519591", "title": "Oddone III (vescovo)", "text": "Filoimperiale e partigiano dell'antipapa Clemente III, sal\u00ec alla sedia di Asti succedendo al vescovo Ingone, in un particolare momento della storia cittadina.\nI contrasti con Adelaide di Susa.\nLa citt\u00e0 da alcuni anni era in balia della contessa Adelaide di Susa che, protettrice interessata della Chiesa, cerc\u00f2 prepotentemente di impossessarsi del potere civile della citt\u00e0, imponendo il vescovo Ingone.\nOddone fu un avversario tenace della contessa, e con l'aiuto degli astigiani e dell'imperatore Enrico IV lott\u00f2 duramente contro di lei per reimpossessarsi dei terreni della diocesi di Asti.\nIn questo periodo le notizie sono molto scarse e frammentarie.\nBordone, ipotizza che il vescovo, Oddone, giunse fino al punto di attaccare il castello di Annone, baluardo arduinico in terra astigiana.\nNel 1089 le due parti giunsero ad una tregua in cui il vescovo cedendo i suoi territori pi\u00f9 distanti (la contea di Bredulo), riottenne quelli limitrofi (l'abazia di San Dalmazzo, la pieve di Levadigi e la selva di Banale).Ma nel 1091 la debole tregua cadde e la contessa incendi\u00f2 per la seconda volta Asti (la prima era avvenuta nel 1070, al rifiuto da parte degli astigiani dell'imposizione del vescovo Ingone) e se ne impadron\u00ec, ma nello stesso anno mor\u00ec senza lasciare successori diretti.\nLa nomina a Vescovo-Conte.\nIl vescovo Oddone, a questo punto, beneficiando dei dissidi tra i discendenti di Adelaide, ottenne da Enrico IV, il formale riconoscimento della carica di Vescovo-Conte.\nMa la carica che sulla carta dava al vescovo ampi poteri sulla citt\u00e0 era ormai solamente teorica.\nInfatti, il vuoto di potere venutosi a creare nell'ultimo secolo, aveva fatto s\u00ec che si sviluppasse una nobilt\u00e0 astigiana molto potente.\nLa stessa nobilt\u00e0 che aveva aiutato il vescovo durante la lotta contro la contessa Adelaide pretendeva ora una larga autonomia municipale.\nInfatti, nel 1095, i \"cives\" di Asti, rappresentati da dieci consoli, ricevettero \"in beneficio\" il castello di Annone, fino allora di propriet\u00e0 vescovile, a sancire la nascita della Repubblica di Asti.\nI diplomi imperiali.\nTre furono i diplomi concessi da Enrico IV al vescovo Oddone:"}
{"id": "1519596", "revid": "500044", "url": "https://it.wikipedia.org/wiki?curid=1519596", "title": "Nicholas Rogers", "text": "Biografia.\nNicholas Rogers \u00e8 nato a Sydney il 6 marzo 1969. Secondo di tre figli, all'et\u00e0 di 20 anni \u00e8 andato a New York per intraprendere la carriera di modello. Qui ha ricevuto una chiamata dal regista italiano Lamberto Bava, che dopo avergli fatto un provino gli ha affidato un ruolo importante nei suoi film per la tv \"Fantaghir\u00f2 3\" e \"Fantaghir\u00f2 4\": le riprese si sono svolte in Italia, Cecoslovacchia e Thailandia.\nDopo l'avventura di Fantaghir\u00f2, l'attore \u00e8 stato chiamato di nuovo da Lamberto Bava per recitare come co-protagonista ne \"La principessa e il povero\" (1997) e in seguito nel 1999 per \"Caraibi\". Nel 1998 invece \u00e8 stato scelto per interpretare Lorenzo nel film \"Laura non c'\u00e8\" di Antonio Bonifacio, film ispirato alla canzone di Nek.\nCome modello ha sfilato per Karl Lagerfeld e Rayban, anche dopo essere diventato attore. \n\u00c9 il protagonista del video musicale della canzone \"Larsen\" della cantante Zazie.\nAll'inizio del 1998 ha ricevuto il premio tedesco \"Pop Rocky\" come uno dei tre migliori attori dell'epoca. \nNel 2005 \u00e8 stato il protagonista di \"The Razor's Edge\", un cortometraggio di sette minuti senza dialogo, girato in una Australia post-apocalittica.\nVita privata.\nNel marzo 2007 si \u00e8 sposato con la sua fidanzata Angela; nel novembre dello stesso anno i due coniugi sono diventati genitori del loro primo figlio. Attualmente Rogers vive dividendosi tra Parigi e Sydney, e lavora nella sua societ\u00e0 di produzione e commercializzazione di mobili di design per ristoranti."}
{"id": "1519610", "revid": "110157", "url": "https://it.wikipedia.org/wiki?curid=1519610", "title": "Eye Dance", "text": "Eye Dance \u00e8 un album dei Boney M. pubblicato nel 1985."}
{"id": "1519611", "revid": "1313191", "url": "https://it.wikipedia.org/wiki?curid=1519611", "title": "Pimenta dioica", "text": "Pimenta dioica \u00e8 un albero appartenente alla famiglia delle Myrtaceae, originario di America centrale e Grandi Antille, da cui si ricava una spezia nota col nome di pimento, pimienta (che nello spagnolo moderno indica il pepe), pepe della Giamaica o pepe garofanato.\nIn passato la pianta era nota anche col nome portoghese di pimenteira.\nEtimologia.\nIl nome \"pimento\" deriva dal francese \"piment\", provenzale \"pimen\", dal latino \"p\u012bgmentum\" \"pigmento\", \"colore\", passato in et\u00e0 tarda a indicare le spezie. In inglese \u00e8 chiamato anche \"allspice\", perch\u00e9 sembra combinare cannella, noce moscata e chiodi di garofano. Per via del nome \"pepe garofanato\", con cui \u00e8 conosciuto soprattutto in Europa, pu\u00f2 essere confuso con il chiodo di garofano.\nStoria.\nCristoforo Colombo port\u00f2 il pimento in Spagna dai Caraibi pensando che fosse pepe; effettivamente le bacche di pimento assomigliano a grosse bacche di pepe. Da questo equivoco \u00e8 derivato il nome pimento. Prima della seconda guerra mondiale il pimento era abbastanza usato, ma durante la guerra parecchi alberi furono tagliati e la produzione croll\u00f2; gli alberi allo stato selvatico sono oggi piuttosto rari. In Europa dell'est invece se ne fa ancora largo uso, ad esempio in Polonia, dove \u00e8 una spezia usata quotidianamente, il frutto \u00e8 chiamato \"erba inglese\" e pertanto non confuso linguisticamente col pepe nero; l'attributo \"inglese\" forse deriva dal fatto che venne diffuso dagli inglesi.\nZone di produzione.\n\u00c8 prodotto soprattutto in Giamaica, ma altri luoghi di produzione sono il Guatemala, l'Honduras e il Messico.\nUsi.\nIl pimento \u00e8 uno dei principali ingredienti della cucina caraibica. \u00c8 utilizzato per speziare la carne essiccata o affumicata, in molte salse della cucina messicana e per la conservazione dei cibi in una sorta di salamoia detta pickling; inoltre \u00e8 uno degli ingredienti che possono trovarsi nel curry. \u00c8 utilizzato anche in molti paesi del medio oriente; Negli Stati Uniti \u00e8 utilizzato soprattutto nei dolci, ma \u00e8 uno dei principali ingredienti del Cincinnati chili. \u00c8 comunemente usato in Gran Bretagna per molte ricette, per esempio nei pancake.\nUsato anche nella creola: miscela di pepe bianco, pepe nero, pepe verde, pepe rosa e pimento.\nNel XVIII secolo il pimento era usato come deodorante; per esempio, i soldati russi erano soliti mettere alcune bacche di pimento nei loro stivali.\nContiene eugenolo, un agente antimicrobico. Secondo la tradizione popolare pare che aiuti la digestione.\nLa \"Pimenta dioica\" \u00e8 anche l'ingrediente principale del \"pimiento bitter\" prodotto dal famoso bartender Dale DeGroff.\nDa anni infatti il pimento \u00e8 ingrediente di molti ricercatissimi cocktail e drink analcolici. Si presta benissimo alle preparazioni a base di rum - sia rum bianco che rum speziato - e viene ben accompagnato da lime e angostura. Nei drink analcolici il pepe giamaicano viene aggiunto in preparazioni a base di frutta ed estratti grazie al suo aroma tipico che coniuga quello di chiodi di garofano, noce moscata e cannella."}
{"id": "1519617", "revid": "729019", "url": "https://it.wikipedia.org/wiki?curid=1519617", "title": "Linsey Dawn McKenzie", "text": "Biografia.\nUltima di tre figli, Linsey cresce nella periferia sud di Londra, a Wallington nel distretto di Sutton, con la madre Lesley, il padre Tony, il fratello Scott e la sorella Alyson. Sua madre insegna in una scuola elementare locale mentre suo padre gestisce una societ\u00e0 di ponteggi. Lesley e Tony McKenzie divorziano nel 1987, quando Linsey ha nove anni, e la madre si risposa subito dopo con Chris Atkins.\nNell'adolescenza Linsey frequenta la Carshalton High School for Girls. Inizialmente intenzionata a lavorare nell'industria del turismo, a 16 anni cambia idea e si concentra sulla carriera di modella. Proprio come modella \u00e8 celebre per il suo prosperoso seno naturale. Ha dichiarato che esso cominci\u00f2 a svilupparsi all'et\u00e0 di 12 anni e che gi\u00e0 a 15 la sua taglia era una 34DD, per diventare poi una 34GG a 17 anni.\nNel 1994 sua sorella Alyson fotografa Linsey in topless e manda le foto ad alcune agenzie di moda locali. Pochi giorni dopo un fotografo invita Linsey alla sua prima sessione fotografica. Inizialmente, a causa della sua giovane et\u00e0, pu\u00f2 posare esclusivamente in bikini. Compiuti i 16 anni il tabloid sportivo \"The Daily Sport\" pubblica, sulla sua edizione domenicale \"Sunday Sport\", il primo servizio fotografico di Linsey McKenzie in topless facendolo precedere da una notevole campagna pubblicitaria. Negli anni successivi McKenzie continua la sua collaborazione con il \"Daily Sport\", diventandone la modella di riferimento, ed appare in numerosi altri giornali come i quotidiani \"The Sun\" e \"The Daily Star\", ed in riviste maschili e softcore quali \"Loaded\", \"Mayfair\", \"Men Only\" e \"Whitehouse\". Recita anche in diversi video softcore a basso costo. In uno di questi (\"Linsey Dawn McKenzie and Her Sister\") compare insieme a sua sorella Alyson in alcune scene simulate di incesto.\nIl 29 luglio 1995, durante una partita di cricket tra Inghilterra e Indie Occidentali all'Old Trafford Cricket Ground trasmessa in televisione, si rende protagonista di un episodio di streaking correndo seminuda per il campo, indossando solo un perizoma e delle scarpe da ginnastica, con le parole \"\"Only Teasing\" (\"Sto solamente stuzzicando\"\") scritte sul petto.\nNell'agosto del 1996, dopo aver compiuto 18 anni, firma un contratto con \"The Score Group\", editore statunitense di riviste di feticismo del seno quali \"Score\" e \"Voluptuous\". Tra la fine degli anni novanta e l'inizio degli anni duemila appare regolarmente sulle riviste e nei video prodotti da \"Score Group\". Nel 2004 \"Score\" la sceglie come sua modella dell'anno.\nFino al 2000 Linsey \u00e8 fotografata e recita unicamente in produzioni softcore, ogni scena di sesso \u00e8 solamente simulata. Tra il 2000 e il 2005 invece \u00e8 protagonista di diversi film pornografici hardcore.\nSempre nei tardi anni novanta e negli anni duemila \u00e8 frequentemente ospite di trasmissioni televisive e radiofoniche, talk-show e quiz televisivi. Partecipa ai reality show britannici \"I'm Famous and Frightened\" e \"The Salon\", appare in un episodio di \"\", \u00e8 ospite al \"The Howard Stern Show\" negli Stati Uniti ed \u00e8 concorrente nel quiz della BBC \"The Weakest Link\".\nVita privata.\nLa vita privata di Linsey Dawn McKenzie \u00e8 stata spesso oggetto delle attenzioni dei tabloid. Nel 1996, a 17 anni, ha una relazione breve e molto discussa con l'allora calciatore del Dean Holdsworth, gi\u00e0 sposato e di dieci anni pi\u00f9 anziano di lei. Nel 2000, in una stazione di servizio di Croydon, McKenzie conosce Terry Canty, un pulitore di finestre che sposer\u00e0 nel 2001. Proprio insieme a Canty fa il suo debutto nel mondo dell'hardcore eterosessuale nel film \"Ultimate Linsey\". La coppia divorzia gi\u00e0 dopo dieci mesi di matrimonio. Nel 2004 McKenzie inizia una relazione con il calciatore Mark Williams. Nel maggio 2005 la coppia ha un figlio di nome Luca Scott Mark Williams. Il 5 gennaio 2006 si sposano; vivono insieme tra Londra e Marbella.\nIl grande seno di McKenzie le ha causato problemi fisici sin dall'adolescenza. Da un suo profilo descritto da un giornale risalente a quando Linsey aveva 16 anni si legge che \"ha spesso mal di schiena, sente i suoi seni come se fossero contusi e deve portare reggiseni contenitivi con larghe bretelle\". I suoi dolori alla schiena diventano particolarmente forti durante la gravidanza a causa dell'ulteriore gonfiarsi delle mammelle. Nel dicembre 2005, a 27 anni, si sottopone a un'operazione di mastoplastica riduttiva passando da una taglia 36HH a una 36DD."}
{"id": "1519620", "revid": "46291", "url": "https://it.wikipedia.org/wiki?curid=1519620", "title": "Bunium persicum", "text": "Il cumino nero (\"Bunium persicum\" B. Fedtsch., 1915) \u00e8 una pianta della famiglia Apiaceae che cresce selvatica nel sud-est europeo e asiatico.\nI suoi frutti essiccati vengono utilizzati come una spezia in India, Iran e Tagikistan. \u00c8 praticamente sconosciuto al di fuori di queste zone. Talvolta \u00e8 confuso con il cumino romano, Cuminum cyminum.\nDenominazione.\nI nomi locali per questa spezia sono: \nAspetto.\nRaggiunge circa 60 centimetri di altezza e 25\u00a0cm di larghezza, ha foglie increspate e fiori ermafroditi. \nUsi.\nCulinario.\nIl piccolo e arrotondato fittone \u00e8 commestibile crudo o cotto, e ha un gusto dolce come di castagne. La foglia pu\u00f2 essere usata come una guarnizione in modo simile al prezzemolo. La spezia, come pu\u00f2 suggerire il nome, ha gli stessi usi del cumino.\nMedicinale.\nIl frutto \u00e8 una ricca fonte di timolo. Il timolo \u00e8 utilizzato come antielmintico contro l'anchilostoma (un parassita intestinale) e anche come antisettico in molti preparati farmaceutici. Si tratta di uno stimolante, che stimola la diuresi e allevia la flatulenza. Rafforza le funzioni dello stomaco ed \u00e8 un ottimo rimedio in caso di emorragia."}
{"id": "1519621", "revid": "125821612", "url": "https://it.wikipedia.org/wiki?curid=1519621", "title": "Alessio Puccio", "text": "Biografia.\n\u00c8 fratello maggiore della doppiatrice Veronica Puccio. \u00c8 conosciuto soprattutto per aver doppiato Daniel Radcliffe nell'intera serie cinematografica di Harry Potter e in quasi tutto il resto della sua filmografia."}
{"id": "1519623", "revid": "287204", "url": "https://it.wikipedia.org/wiki?curid=1519623", "title": "Stagioni dell'Hockey Club Lugano", "text": "Riassunto, stagione per stagione, dei risultati ottenuti dall'HC Lugano durante la regular season ed i playoff della National League A.\nStagione 2006/07.\nEuropean Champions Cup - Super Six.\nPartite:&lt;br&gt;\nLugano-F\u00e4rjestad 3-0 (1-0, 1-0, 1-0)&lt;br&gt;\nReti: 13.53 Hirschi (Wirz, N\u00e4ser) 1-0, 29.21 Jeannin (Reuille, Wirz) 2-0, 59.14 Sannitz (Wilson, Gardner, esp. Rhodin) 3-0\nAk Bars Kazan-Lugano 3-0 (1-0, 1-0, 1-0)&lt;br&gt;\nReti: 12.48 Proshkin (Morozov, Zaripov) 1-0, 23.33 Zinoviev (Morozov, Proshkin) 2-0, 49.27 Zinoviev (Morozov, Zaripov, esp. Hentunen, H\u00e4nni) 3-0\nClassifica finale:\nStagione 2007/08.\nStatistiche individuali.\nGame Winning Goal\n4: H\u00f6glund&lt;br&gt;\n3: J. Vauclair&lt;br&gt;\n2: Sannitz, Tremblay, Romy&lt;br&gt;\n1: Murray, Jeannin, Conne, Wilson, Carter, N\u00e4ser\nGame Tying Goal\n2: J. Vauclair, Wilson, Paterlini, Helbling, N\u00e4ser, H\u00e4pp\u00f6l\u00e4&lt;br&gt;\n1: Kostovic, Cantoni, Romy, Conne, Tremblay, Carter, Jeannin, Sannitz\nStatistiche squadra.\nMedia goal fatti: 2.6&lt;br&gt;\nMedia goal subiti: 2.98\nPower-play: 14.6%&lt;br&gt;\nBox-play: 82.8%\nPartite casalinghe:&lt;br&gt;\n14 vinte 11 perse&lt;br&gt;\n64 goal fatti - 60 goal subiti\nPartite esterne:&lt;br&gt;\n10 vinte 15 perse&lt;br&gt;\n62 goal fatti - 84 goal subiti\nOT: 5 vinte 0 perse&lt;br&gt;\nRigori: 4 vinte 5 perse\nTempo max senza fare goal: 212 min 24 sec (28.11 - 7.12)&lt;br&gt;\nTempo max senza prendere goal: 116 min 14 sec (30.10 - 3.11)\nQuando HCL segna il primo goal: 18 vinte 6 perse&lt;br&gt;\nQuando HCL subisce il primo goal: 6 vinte 20 perse\nDopo 1\u00ba tempo in vantaggio: 10 vinte 2 perse&lt;br&gt;\nDopo 1\u00ba tempo in parit\u00e0: 11 vinte 11 perse&lt;br&gt;\nDopo 1\u00ba tempo in svantaggio: 3 vinte 13 perse\nDopo 2\u00ba tempo in vantaggio: 14 vinte 5 perse&lt;br&gt;\nDopo 2\u00ba tempo in parit\u00e0: 7 vinte 1 persa&lt;br&gt;\nDopo 2\u00ba tempo in svantaggio: 3 vinta 20 perse\nDopo una vittoria: 11 vinte 11 perse&lt;br&gt;\nDopo una sconfitta: 13 vinte 14 perse\nMax vinte di fila: 4 (15.9 - 25.9; 12.1 - 22.1)&lt;br&gt;\nMax perse di fila: 4 (12.10 - 19.10; 28.11 - 4.12)\nPunti a partita per gli allenatori:&lt;br&gt;\nSlettvol 22 in 13 1.69&lt;br&gt;\nRuhnke 7 in 8 0.875&lt;br&gt;\nI. Zanatta 40 in 29 1.37"}
{"id": "1519653", "revid": "578661", "url": "https://it.wikipedia.org/wiki?curid=1519653", "title": "Via Cerca della provincia di Milano", "text": "La Via Cerca \u00e8 una strada situata in provincia di Milano, in Lombardia, con percorso da Melegnano a Monza; \u00e8 stata realizzata nel XIX secolo a carattere di \"circonvallazione\" ; la strada assume infatti un percorso a forma di arco intorno alla citt\u00e0 di Milano, pur rimanendo a notevole distanza della citt\u00e0, integrandosi in un progetto che prevedeva la chiusura totale delle cerchie; il nome Cerca, infatti, pare abbia origine proprio da una storpiatura della parola \"cerchia\". Attualmente sono esistenti due \"cerche\": una vecchia, che ricalca la prima realizzazione e spesso \u00e8 in disuso, e una attuale, dove corre il traffico veicolare delle attuali provinciale n\u00b0 13 e 39.\nStoria.\nLa via Cerca fu realizzata verso la fine del XIX secolo e ricalcava per gran parte il percorso attuale ed eccettuava nella parte iniziale per quella che \u00e8 l'attuale \"vecchia Cerca di Colturano\". La sua realizzazione doveva creare una cerchia attorno a Milano ma distante da essa, per quella che si chiama oggi circonvallazione, pur senza aver le funzioni odierne di diversificazione del traffico; il tracciato infatti voleva unire le varie direttrici che partivano da Milano per collegare soprattutto i grandi centri posti lungo di esse. Completamento di queste opere sarebbero la Binasca, strada che va da Melegnano a Vermezzo passando appunto da Binasco, la SS527, nel tratto che va da Monza a Saronno e una strada mancante che sarebbe partita da Saronno e sarebbe arrivata ad Abbiategrasso e quindi a Vermezzo. Il fondo originale era quello delle strade d'epoca, interamente in terra battuta.\nNegli anni del fascismo ci fu un drastico ammodernamento della Cerca, alla quale venne dato un tracciato decisamente pi\u00f9 diritto, che corrisponde a quello attuale se si eccettua per le varianti; venne quindi rifatto completamente il tratto che va da Melegnano a Colturano, con la costruzione di un nuovo ponte sull'Addetta.\nIl dopoguerra segna il passaggio ufficiale a strada provinciale, o meglio viene essa divisa in due provinciali, la n\u00b0 13 che va da Monza a Melzo, la n\u00b0 39 che va da Melegnano a Melzo. Inizia inoltre la pavimentazione in asfalto della strada.\nNel 1956-57 venne realizzata la variante che evita l'attraversamento dei centri abitati di Melzo e Gorgonzola comprendente due tratti in viadotto, per l'attraversamento rispettivamente della SS 11 e del Naviglio Martesana, e della linea ferroviaria Milano-Venezia. \u00c8 di fine anni novanta la variante di Pessano con Bornago.\nNel 2004 parte della strada, da Agrate a Monza, \u00e8 passata sotto la provincia di Monza e Brianza, e dal 2009 appartiene a tale provincia gi\u00e0 a partire da Caponago, con corrispondente accorciamento della provinciale 13 che diventer\u00e0 Melzo-Pessano con Bornago. Ultima variante, del 2006, \u00e8 stata quella di Agrate-Caponago, che evita entrambi i centri abitati portando direttamente allo svincolo con la A51.\nPercorso.\nLa Cerca inizia a Melegnano, sotto la denominazione di SP 39, da una rotonda di recente realizzazione che regola l'intersezione con la via Emilia; Dopo appena vi si dirama l'antica strada Pandina e successivamente giunge al semaforo con diramazione per Vizzolo Predabissi e subito dopo al ponte sul colatore Addetta. In seguito la Cerca passa rasente a Colturano, incrocia la Sordio-Bettola e procede nel comune di Mediglia, giungendo poi all'incrocio con le due paullesi: dapprima quella vecchia, in localit\u00e0 Quattro Strade, successivamente, dopo , quella nuova, attraverso una rotonda con manufatto di scavalco per i veicoli della statale. La strada entra poi in Caleppio di Settala, attraversandola, sfiora Settala ed infine esce dal comune entrando in quello di Liscate, dove si distacca una diramazione interna della Cerca verso Truccazzano (SP 13 diramazione); la strada principale invece prosegue verso l'intersezione con la Rivoltana dove poi entra in Melzo, passa ad est del torrente Molgora e attraversa la ferrovia Milano-Treviglio con un cavalcavia, a partire dal quale cambia denominazione in SP 13. Successivamente interseca la Cassanese, entra nel territorio di Gorgonzola dove ha un'intersezione a livelli sfalsati con la padana superiore, mediante due svincoli; subito dopo passa su un lungo cavalcavia che sorpassa in pratica la citt\u00e0, scavalcando il vecchio corso della padana superiore, il naviglio Martesana, la metropolitana Milano-Gessate ed altre vie di Gorgonzola. La via Cerca prosegue verso Pessano con Bornago, dove percorre una variante che evita i due centri abitati di Pessano e Bornago, per sovrappassare quindi il canale Villoresi e giungere poi alla diramazione della SP 215; da qui perde la denominazione di SP13, essendo uscita dalla provincia di Milano e prosegue su un'altra variante, quella di Caponago, per mezzo della quale evita completamente il centro abitato modificando completamente il vecchio percorso, ripassa ad ovest del torrente Molgora e giunge al sovrappasso della SP121, con la quale \u00e8 comunque collegata per mezzo di svincoli e che serve alla strada per collegarla con il casello della A4 di Agrate. La Cerca poi, passa sopra la stessa autostrada con un cavalcavia, entra nel territorio di Agrate Brianza dove sono posti gli svincoli per l'immissione sulla A51, alla quale sottopassa prima di entrare nel comune di Concorezzo. Si attraversa poi la provinciale d'Imbersago e si entra in Monza, dove una rotonda regola l'incrocio con la sua circonvallazione, proprio in corrispondenza dello stadio Brianteo; la Cerca prosegue cos\u00ec il suo ultimo tratto in territorio urbano.\nLa vecchia Cerca di Colturano, invece, cos\u00ec come era denominata, parte sempre da Melegnano in via Dezza, ma prosegue verso il cimitero, lambisce la confluenza dell'Addetta con il Lambro, passa parallela all'attuale Cerca passando sull'Addetta col suo ponte vecchio e rimane nascosta da robinie ed arbusti a fianco della strada attuale ad una decina di metri di distanza, fino all'ingresso a Colturano."}
{"id": "1519662", "revid": "767487", "url": "https://it.wikipedia.org/wiki?curid=1519662", "title": "The Great Debaters - Il potere della parola", "text": "The Great Debaters - Il potere della parola (\"The Great Debaters\") \u00e8 un film biografico del 2007 diretto e interpretato da Denzel Washington.\nAmbientato nel 1935, il film \u00e8 basato sulla storia vera di Melvin B. Tolson, un professore del Wiley College, stato del Texas.\nTrama.\nIl professor Tolson, dopo un'accurata selezione (si parte da 360 studenti per poi sceglierne 45 e arrivare alla fine a soli 4), sceglie i componenti del gruppo dei *debaters*. Sono: Henry Lowe (che lo stesso professore ha salvato qualche giorno prima da un possibile omicidio in una rissa), Samantha Booke (unica, e prima, donna a partecipare all'esperienza), James Farmer Jr. (quattordicenne, figlio dell'illustre James Farmer) e infine Hamilton Burgess. Con loro forma la prima squadra della scuola, nella quale la ragazza e il pi\u00f9 giovane del gruppo saranno le due riserve. Sia il piccolo James Farmer che Henry si innamorano di Samantha, ma lei ricambia i sentimenti del ragazzo pi\u00f9 grande causando un notevole disagio nel pi\u00f9 giovane del gruppo.\nGli allenamenti al dibattito cominciano. Il professor Tolson, che un giorno viene coinvolto in un dibattito con i suoi allievi, fa sfoggio della sua cultura citando Willy Lynch, schiavista, da cui deriva il termine linciaggio. La prima sfida degli studenti \u00e8 contro un college famoso, il Paul Quinn College, comunque composto da soli neri. In questo dibattito, citando la locuzione latina: solitudinem faciunt, pacem appellant riescono ad ottenere la prima vittoria.\nSi susseguono molte altre vittorie e si arriva infine alla sfida con l'universit\u00e0 di Oklahoma. A questo punto, per\u00f2, Hamilton Burgess lascia il gruppo, per paura di possibili ritorsioni. Samantha sostituisce Hamilton, e, nel suo primo dibattito ufficiale, racconta del sergente Crocker (l'ultimo soldato ad essere ucciso il 13 maggio 1865 nella guerra civile) e di Henry Johnson e Needham Roberts, tutti eroi afroamericani. Samantha termina ribattendo all'avversario che il tempo per l'eguaglianza dei diritti deve essere sempre 'oggi'.\nDopo altri sforzi e altri dibattiti sulla discriminazione razziale, la squadra di Tolson riesce a confrontarsi, tra le tante, con la squadra di Harvard, e vince grazie all'ultimo discorso tenuto dal pi\u00f9 giovane del gruppo.\nProduzione.\nNel film vengono nominati molti personaggi influenti, poeti, scrittori e studiosi fra cui Gwendolyn B. Bennett, Sarah Norcliffe Cleghorn, Zora Neale Hurston, William Butler Yeats, Countee Cullen, James Joyce, Elizabeth Gaskell, Langston Hughes, D. H. Lawrence e William Edward Burghardt Du Bois.\nDenzel Washington regal\u00f2 un milione di dollari al vero Wiley College, per far rivivere quei famosi dibattiti dell'epoca del film.\nPremi e accoglienza.\nIl film \u00e8 stato nominato come Miglior film drammatico alla 65\u00aa edizione dei Golden Globe, svoltasi il 13 gennaio 2008.\nInoltre vinse 4 NAACP Image Award, uno and\u00f2 a Jurnee Smollett e due a Denzel Washington e il Stanley Kramer Award del 2007.\nDifferenze con la realt\u00e0 storica.\nDiversi personaggi che compaiono nel film sono esistiti realmente, ma talvolta con altri nomi:\nLa finale del torneo non era contro la squadra di Harvard ma contro quella dell'universit\u00e0 del Sud della California. Anche dopo la storica vittoria con i campioni in carica il gruppo non pot\u00e9 mai fregiarsi del titolo di vincitori, agli afroamericani infatti non era permesso partecipare ufficialmente ai dibattiti, fino a dopo la seconda guerra mondiale.\nDistribuzione.\n\u00c8 uscito negli Stati Uniti il 25 dicembre 2007, mentre in Italia \u00e8 stato distribuito direttamente in DVD e Blu-ray a partire dal 19 ottobre 2011."}
{"id": "1519664", "revid": "22475", "url": "https://it.wikipedia.org/wiki?curid=1519664", "title": "K&amp;R", "text": ""}
{"id": "1519667", "revid": "633073", "url": "https://it.wikipedia.org/wiki?curid=1519667", "title": "Agente di rampa", "text": "L'agente di rampa \u00e8 una delle figure professionali che si trovano all'interno degli aeroporti e svolge compiti da tramite fra l'aeromobile e tutto il resto dell'organizzazione aeroportuale, coordinando e supervisionando tutte le attivit\u00e0 al suolo.\nL'agente di rampa \u00e8 una delle mansioni da addetto di scalo.\nAlcune compagnie inglese, tendono a chiamare questa figura figura professionale \"\"\",\" che non \u00e8 da confondere con colui che prepara i piani di volo. Le stesse inglesi invece indicano la figura del \"ramp agent\" all'addetto carico-scarico bagagli.\nCompiti.\nL'agente di rampa \u00e8 l'unico interlocutore tra l'equipaggio dell'aereo e tutti gli addetti che lavorano e svolgono mansioni all'interno dell'aeroporto per tutto ci\u00f2 che riguarda i servizi di terra necessari alla sosta ed al turn-around di un aereo.\nIl compito principale \u00e8 quello di supervisionare le attivit\u00e0 di assistenza handling durante il turn-around dell'aereo, queste attivit\u00e0 comprendono:\nL'addetto coordina lo svolgimento di queste attivit\u00e0 anche contattando i singoli incaricati, ordinando l'inizio o la fine di una delle succitate attivit\u00e0 e fornendo le necessarie informazioni.\nPer ogni singolo volo supervisionato e coordinato dall'agente di rampa, lo stesso deve conoscere le seguenti informazioni sull'aeromobile:\nL'agente di rampa fornisce, inoltre, le informazioni necessarie per il volo all'equipaggio (piano di volo, informazioni meteorologiche, piano di carico, lista passeggeri).\nQuesta figura lavora in stretto contatto con l'addetto al bilanciamento e centraggio per le operazioni di carico. In alcuni Paesi, e talvolta per alcune compagnie Low Cost o di Linea, le due funzioni sono eseguite dalla stessa persona, ove compatibile.\nIn molti casi l'agente di rampa si occupa anche di seguire le operazioni di \"push back\" e di messa in moto assistendo l'equipaggio durante questa fase comunicando con i piloti.\nOve le condizioni lo richiedano, si occupa inoltre della consulenza e supervisione delle operazioni di De-icing e Anti-icing dell'aereo.\nL'agente di rampa \u00e8 un dipendente della societ\u00e0 che effettua i servizi di handling all'aeromobile, in alcuni casi pu\u00f2 essere la stessa compagnia aerea.\nPer poter svolgere questa mansione si richiede il possesso di un diploma di scuola media superiore e la padronanza della lingua inglese. \nMolte societ\u00e0 di Handling o Compagnie aeree richiedono il possesso di ulteriori certificati di abilitazione di alto livello."}
{"id": "1519669", "revid": "1318658", "url": "https://it.wikipedia.org/wiki?curid=1519669", "title": "Personaggi di To Love-Ru", "text": "Questa \u00e8 una lista dei personaggi presenti nel manga \"To Love-Ru\" e nei relativi media. Alcuni di loro hanno fatto una comparsa cameo nel manga \"Mayoi Neko Overrun!\".\nAltri extraterrestri ed esseri sovrannaturali.\nIn \"Mayoi Neko Overrun!\", successiva opera del maestro Yabuki, compare una locandina con l'immagine di Run, e la stessa Run (nel programma televisivo di \"Magical Kyoko\")."}
{"id": "1519677", "revid": "118834", "url": "https://it.wikipedia.org/wiki?curid=1519677", "title": "Elisa-Rachel F\u00e9lix", "text": ""}
{"id": "1519678", "revid": "287204", "url": "https://it.wikipedia.org/wiki?curid=1519678", "title": "Henri Langlois", "text": "Biografia.\nNel 1936, insieme a Georges Franju e Jean Mitry fond\u00f2 la Cin\u00e9math\u00e8que Fran\u00e7aise, che divenne nel corso degli anni una delle principali cineteche del mondo.\nDurante la seconda guerra mondiale salv\u00f2 decine di pellicole durante l'occupazione nazista della Francia.\n\u00c8 stato una figura chiave per la cultura cinematografica di molti registi del movimento della Nouvelle Vague.\nNel febbraio 1968 la sua rimozione dalla direzione della \"Cin\u00e9math\u00e8que\" da parte del ministro della cultura francese Andr\u00e9 Malraux provoc\u00f2 l'insurrezione di molti intellettuali, registi e critici; il 15 febbraio la polizia intervenne per disperdere una manifestazione di tremila persone di fronte alla Cineteca. Registi come Truffaut, Godard, Chabrol, Resnais, Renoir e Carn\u00e9 formarono un \"Comitato di difesa della Cin\u00e9math\u00e8que\". All'iniziativa aderirono anche i registi italiani Michelangelo Antonioni, Marco Bellocchio, Bernardo Bertolucci, Mario Ferrero, Pier Paolo Pasolini, Gianni Serra, Roberto Rossellini, Paolo e Vittorio Taviani che spedirono un telegramma (tuttora conservato alla Cin\u00e9math\u00e8que di Parigi) in cui vietavano la proiezione dei propri film sotto la nuova gestione. Alla fine Langlois fu reintegrato al suo posto di direttore artistico e tecnico. L'episodio \u00e8 ricordato come uno dei segnali premonitori del \"maggio francese\" del 1968."}
{"id": "1519688", "revid": "149726", "url": "https://it.wikipedia.org/wiki?curid=1519688", "title": "Possum", "text": ""}
{"id": "1519689", "revid": "1343317", "url": "https://it.wikipedia.org/wiki?curid=1519689", "title": "Patata rossa di Cetica", "text": "La patata rossa di Cetica \u00e8 una variet\u00e0 di patata tipica di Cetica, nel Pratomagno Casentinese, in Toscana. Si hanno notizie certe sulla produzione di questa patata sin dai primi anni del Novecento; si pensa che possa derivare dalla variet\u00e0 scozzese Red King Edward.\nLa zona di coltivazione riguarda aree collinari, al di sopra dei 500 m s.l.m. e richiede terreni \"sciolti\", sabbiosi, con un buon contenuto di sostanza organica.\nCaratteristiche.\nLa forma \u00e8 rotondeggiante, la buccia \u00e8 di colore rosso chiaro mentre la polpa \u00e8 bianca con sfumature rosse di aspetto compatto.\nStoria.\nLa coltivazione della patata rossa di Cetica fu intensificata da un editto dei Lorena, all'inizio del XIX secolo, per far fronte alle continue carestie ed epidemie che affliggevano la popolazione del Granducato di Toscana. La produzione dunque increment\u00f2 soprattutto nelle zone montane e a Cetica in particolare, dove non era solo merce ad uso degli abitanti, ma divenne anche merce di scambio. Le patate venivano piantate ai primi di maggio e raccolte a fine settembre.\nUtilizzi.\nLa patata rossa di Cetica viene utilizzata soprattutto per la produzione di gnocchi e di tortelli di patate. Regge molto bene la cottura ed ha un gusto fine e delicato.\nConsorzio Patata Rossa di Cetica.\nIl Consorzio Patata Rossa di Cetica \u00e8 nato il 30 maggio 2005 da un'azione congiunta tra l'Associazione \"I Tre Confini\" e quella della \"Patata di Cetica\", insieme a Coldiretti e CIA di Arezzo. L'obiettivo \u00e8 quello di valorizzare e promuovere questa tipica variet\u00e0 di patata, nonch\u00e9 commercializzarla mantenendo il marchio originale e cercando di ottenere quello europeo della D.O.P. Inoltre il consorzio afferma necessari per la coltivazione ambiente, altitudine, clima e terreno specifico in grado di dare al tubero le sue principali caratteristiche organolettiche: infatti \u00e8 stato sostenuto uno scambio di semi con le patate di Sicilia e di Puglia per osservare in che modo variano le caratteristiche organolettiche dei tuberi, in funzione di terreno e ambiente. Alla produzione della patata rossa, il consorzio tenta di affiancare anche quella di alcune variet\u00e0 di legumi (fagiolo di Garliano, fagiolo coco nano e cece piccolo del Pratomagno), alcune variet\u00e0 quasi scomparse di mele (mela nesta e mela ruggina), la produzione di nocciole e castagne (queste ultime usate anche per ricavare l'omonima farina mediante l'essiccazione nei seccatoi a legna e la macinatura nel mulino a pietra dei Grifoni, presente a Pagliericcio).\nRiconoscimenti.\nLa Patata rossa di Cetica \u00e8 stata riconosciuta Arca del Gusto di Slow Food."}
{"id": "1519690", "revid": "98077", "url": "https://it.wikipedia.org/wiki?curid=1519690", "title": "Patata rossa di Ceteca", "text": ""}
{"id": "1519694", "revid": "78273", "url": "https://it.wikipedia.org/wiki?curid=1519694", "title": "Voi non sapete - Gli amici, i nemici, la mafia, il mondo nei pizzini di Bernardo Provenzano", "text": ""}
{"id": "1519700", "revid": "219110", "url": "https://it.wikipedia.org/wiki?curid=1519700", "title": "PureVideo", "text": "Con il termine PureVideo viene indicata una particolare tecnologia sviluppata, a partire dal 2004, da NVidia per le proprie schede grafiche dalla serie GeForce 6 in poi, e che ha lo scopo di incrementare la qualit\u00e0 dei flussi video alleggerendo allo stesso tempo il carico sulla CPU centrale. Si tratta di un approccio in tutto e per tutto analogo (quantomeno nelle finalit\u00e0) a quello utilizzato dalla tecnologia Avivo sviluppata dalla concorrente di NVidia, ATI Technologies (ora AMD).\nA differenza del concorrente, PureVideo \u00e8 un programma a pagamento acquistabile attraverso il sito NVidia.\nPremessa.\nPer comprendere il funzionamento di una tecnologia come PureVideo \u00e8 necessario ricordare come un sistema che abbia installato solo una copia pulita di Windows XP senza alcun altro applicativo specificatamente pensato per la riproduzione di un filmato DVD, seppure dotato di Windows Media Player non sar\u00e0 in grado di riprodurre il supporto. Di base infatti, Windows XP non \u00e8 dotato del codec MPEG-2 ed \u00e8 quindi necessario installare un qualsiasi applicativo che si occupi della decodifica, come Nero, WinDVD o PowerDVD che disponendo del proprio decoder MPEG-2 rendono possibile la riproduzione di DVD, a quel punto anche attraverso Windows Media Player.\nLa qualit\u00e0 del decoder MPEG-2 utilizzato nella riproduzione determina a sua volta la qualit\u00e0 della visualizzazione a video del filmato, ed \u00e8 quindi fondamentale conoscere le caratteristiche di un certo decoder per poterlo confrontare con l'aumento della qualit\u00e0 visiva offerta da tecnologia come la PureVideo.\nMiglioramenti dovuti a PureVideo.\n\u00c8 necessario precisare che alcuni dei miglioramenti qualitativi offerti da tecnologie come PureVideo possono in realt\u00e0 essere ottenuti anche a livello puramente software, ovvero sfruttando la capacit\u00e0 dei programmi di riproduzione video di elaborare in tempo reale il segnale video per compensare eventuali difetti. In questi casi la vera differenza di PureVideo (e ovviamente della concorrente Avivo) rispetto alla riproduzione interamente software \u00e8 quella di fornire tali miglioramenti non caricando il processore ma la GPU che essendo notevolmente pi\u00f9 potente della CPU in questo genere di elaborazioni, praticamente non impegna le risorse di sistema. Ovviamente oltre a questa peculiarit\u00e0 si aggiunge anche una serie di altri miglioramenti specifici dovuti ai diversi algoritmi scelti dalle due case per ottenere lo stesso risultato, oltre alla correzione di alcuni difetti, al momento non ancora risolvibili con l'emulazione software.\nDi seguito alcuni degli ambiti in cui la tecnologia PureVideo apporta i propri benefici.\nDe-interlacciamento.\nUn'immagine interlacciata \u00e8 visualizzata a linee alternate ed \u00e8 composta visualizzando alternativamente le linee pari e dispari; la riproduzione su schermi digitali richiede necessariamente fotogrammi completi e non successioni di fotogrammi a linee pari e dispari, ed \u00e8 quindi necessario eseguire un de-interlacciamento che pu\u00f2 portare anche degli artefatti nell'immagine finale, evidenti soprattutto quando vengono utilizzati schermi ad alta definizione. Se ad utente interessa solo ottenere un buon de-interlacciamento, \u00e8 possibile accontentarsi di una soluzione puramente software, in quanto i moderni riproduttori sono in grado di correggere tale difetto molto bene, al pari di PureVideo che per\u00f2, come detto, aggiunge a tale miglioramento qualitativo anche il miglioramento prestazionale.\nI difetti corretti da un buon de-interlacciamento sono diversi e tra questi si possono citare i seguenti, corredati delle conseguenze di un buon algoritmo di elaborazione:\nIntensificazione dettagli.\nIn alcuni casi \u00e8 importante che il riproduttore DVD sia in grado di aumentare i dettagli in alcuni scene. Tra questi un caso tipico \u00e8 rappresentato dalla visualizzazione di video in qualit\u00e0 DVD su schermi ad alta definizione dove un'opzione per aumentare la nitidezza si rivela molto interessante.\nA questo proposito PureVideo consente di migliorare notevolmente l'inevitabile sfocatura (o meglio \"sgranatura\") derivante dalla visualizzazione a pieno schermo di un segnale a risoluzione inferiore come \u00e8 quello DVD ed \u00e8 anche migliore di Avivo in quanto consente all'utente di controllare il livello di dettagli.\nRiduzione rumore.\nI video compressi, e ovviamente soprattutto quelli in cui il fattore di compressione supera un certo valore, mostrano sempre dei fastidiosi artefatti nelle zone di colore omogenee o quando sono presenti aree sfumate. Per compensare tale difetto, sono nati alcuni algoritmi di riduzione del rumore video e PureVideo ne incorpora uno proprietario che svolge egregiamente il suo lavoro anche in presenza di scene contenenti rapidi movimenti, che teoricamente potrebbero compromettere l'efficacia di un algoritmo non specificatamente ottimizzato.\nAltri errori corretti da PureVideo.\nLa tecnologia PureVideo \u00e8 in grado di correggere anche altri errori \"minori\" tra i quali:\nPureVideo HD: la versione per l'alta definizione.\nCon l'avvento dei nuovi supporti digitali, HD DVD e Blu-ray, per i film ad alta definizione, anche la tecnologia PureVideo si \u00e8 evoluta diventando PureVideo HD che mantiene le finalit\u00e0 introdotte dall'idea originale, ma estende il supporto a filmati che arrivano fino alla risoluzione 1080p (vale a dire filmati a risoluzione pari a 1920x1080 pixel in modalit\u00e0 progressiva) e aggiunge ovviamente il supporto alla codifica HDCP attraverso le porte HDMI e DVI necessaria per la riproduzione di tali supporti.\nSe la riproduzione di flussi video ottenuta sgravando la CPU dal carico elaborativo era importante per i DVD, diventa ancora pi\u00f9 cruciale con i nuovi contenuti ad alta definizione in quanto spesso molti sistemi contengono ancora processori che non sono in grado di garantire una riproduzione fluida di un flusso video tanto pesante. Si tratta in un certo senso di ricorso della storia: ai tempi delle prime introduzioni di lettori DVD sui sistemi, le CPU di allora a malapena consentivano di raggiungere i 30 fps alla risoluzione di 720x480. Ora che i moderni processori sono in grado di gestire comodamente tali contenuti, il problema si ripropone a proposito dell'HDTV. Inoltre i nuovi formati di compressione, quali VC-1 e H.264, pi\u00f9 efficienti ma anche pi\u00f9 esosi in termini di potenza elaborativa richiesta rispetto al vecchio MPEG-2, non hanno fatto altro che acuire il problema.\nPureVideo HD (e ovviamente anche le ultime evoluzioni di Avivo) promettono di sgravare la CPU da gran parte dell'elaborazione richiesta anche con flussi ad alta definizione e offrono un'esperienza di visione pi\u00f9 fluida. Per il momento questo \u00e8 l'unico miglioramento che sono in grado di fornire, in quanto la compensazione degli errori e il miglioramento dell'immagine, evidenziate sopra nell'utilizzo con i filmati su DVD non sono ancora disponibili con i flussi video HDTV. Dovrebbe trattarsi solo di un problema software e non dei decoder hardware integrati nelle schede video e quindi \u00e8 presumibile che si tratti di problemi solo temporanei.\nTra le altre caratteristiche fornite da PureVideo HD c'\u00e8 il supporto per la decodifica in tempo reale del doppio flusso video previsto dalla modalit\u00e0 \"picture in picture\" introdotta dai dischi HD DVD/Blu-ray dove il video primario e un flusso 1080p a 30 fps, mentre il secondario \u00e8 a 480p a 60 fps)."}
{"id": "1519704", "revid": "122742345", "url": "https://it.wikipedia.org/wiki?curid=1519704", "title": "Ferrera (Svizzera)", "text": "Ferrera (toponimo tedesco e italiano; in romancio \"Farera\") \u00e8 un comune svizzero di 87 abitanti del Canton Grigioni, nella regione Viamala. \u00c8 stato istituito il 1\u00ba gennaio 2008 con la fusione dei comuni soppressi di Ausserferrera e Innerferrera (quest'ultimo istituito nel 1837 per scorporo da Ausserferrera).\nGeografia fisica.\nTerritorio.\nIl comune \u00e8 situato nella Val Ferrera, dove scorre il Reno di Ferrera (\"Ragn da Ferrera\" in romancio). Dista 46\u00a0km da Coira.\nTra le cime pi\u00f9 elevate comprese nel territorio comunale spiccano il Piz Grisch (3062\u00a0m s.l.m.), tra Ausserferrera e Innerferrera, e il Piz Timun o Pizzo d'Emet (3209\u00a0m), posto sul confine italiano con Madesimo e Piuro, nella frazione Starlera. Nel territorio comunale sono inoltre comprese le dighe di Innerferrera e della Valle di Lei (sul Reno di Lei) e la parte terminale dell'omonima vallata, appartenente principalmente al comune di Piuro.\nOrigini del nome.\nIl nome Ferrera deriva dal termine latino \"ferraria\" che significa \"miniera di ferro\". Ed infatti l'attivit\u00e0 mineraria ha caratterizzato la storia della valle.\nLe denominazioni dei villaggi \"Innerferrera\" e \"Ausserferrera\" sono di origine recente. In passato il nome Ferrera (dal latino \"ferraria\") indicava solo l'odierna Ausserferrera mentre Innerferrera era denominata \"Calantgil\", un termine che anch'esso si collega alle miniere e probabilmente proviene dalla parola latina \u00abcuniculus\u00bb. \nStoria.\nIl comune di Ferrera nacque il 1\u00ba gennaio 2008 dall'accorpamento dei soppressi comuni di Innerferrera e Ausserferrera.\nStemma.\nLo stemma del comune unisce le caratteristiche degli stemmi dei due comuni precedenti, Ausserferrera e Innerferrera e rappresenta la tradizione mineraria: lo sfondo \u00e8 pertanto bianco nella parte superiore e nero in quella inferiore, delimitati diagonalmente dai contorni della piccozza.\nSociet\u00e0.\nLingue e dialetti.\nFino agli inizi degli anni 1940 l'odierno comune, in entrambi i villaggi di Ferrera e Calantgil, era prevalentemente di lingua romancia, nella variante sottosilvano (\"sutsilvan\"), mentre in seguito si \u00e8 assistito a una graduale germanizzazione degli abitanti.\nNei risultati degli ultimi censimenti il tedesco \u00e8 diventato la lingua assolutamente prevalente.\nInfrastrutture e trasporti.\nFerrera dista 22\u00a0km dalla stazione ferroviaria di Thusis e 3,5\u00a0km dall'uscita autostradale di Rofla-Avers, sulla A13/E43."}
{"id": "1519713", "revid": "119982", "url": "https://it.wikipedia.org/wiki?curid=1519713", "title": "Incontro del secolo (scacchi)", "text": ""}
{"id": "1519715", "revid": "1543377", "url": "https://it.wikipedia.org/wiki?curid=1519715", "title": "Mary Douglas", "text": "Autrice di pubblicazioni di notevole interesse e di ampie prospettive scientifiche, i suoi contributi sono stati particolarmente rilevanti nell'ambito dell'antropologia sociale e simbolica.\nAllieva di Evans-Pritchard, ebbe una visione teorica della pratica antropologica che pu\u00f2 essere considerata una rielaborazione e riattualizzazione delle teorie di \u00c9mile Durkheim, proponendo altres\u00ec un'analisi strutturale alternativa dell'antropologia postmoderna. Buona parte delle sue ricerche hanno riguardato lo studio delle religioni, in un'ottica fortemente comparativa.\nDoctor of Science in Economics dell'University College di Londra nel 1965, Mary Douglas \u00e8 considerata dal Royal Anthropological Institute come una delle figure pi\u00f9 importanti della teoria sociale contemporanea; numerosi sono stati i riconoscimenti accademici in Inghilterra e all'estero ricevuti nell'arco della sua lunga vita, tra cui l'importante titolo di Dama di Commenda dell'Impero britannico attribuitogli nel 2004.\nBiografia.\nIntroduzione: l'opera di ricerca sul campo presso i Lele (Zaire).\nNata a Sanremo nel 1921, frequenta l'Universit\u00e0 di Oxford e come molti suoi colleghi resta particolarmente affascinata dall'insegnamento di Evans-Pritchard, decide perci\u00f2 di dedicarsi allo studio dell'antropologia sociale e in particolare delle culture dell'Africa sub-sahariana.\nLa sua carriera accademica \u00e8 legata alla popolazione lele, appartenente al macro-gruppo bantu, stanziata nella regione del fiume Kasai (Zaire, all'epoca Congo belga, attualmente Repubblica Democratica del Congo) anche se il suo percorso scientifico si dilater\u00e0 negli anni, apportando ad un sempre maggior livello i suoi contributi alle discipline pi\u00f9 disparate (antropologia sociale e religiosa, antropologia simbolica, filosofia, economia).\nLe prime ricerche sul terreno di Douglas risalgono agli anni \u201849/50 ma \u00e8 nel '52/53 che il lavoro viene completato ed infine presentato nel 1963 sotto forma di monografia, una tipologia di scrittura etnografica inaugurata da Evans-Pritchard e all'epoca assai diffusa.\nSi tratta di un gruppo seminomade che viveva all'epoca in regime di caccia e raccolta associato all'allevamento di animali di piccola taglia (perlopi\u00f9 cani e gallinacei) e che per tradizione si spostava all'incirca ogni 10/15 anni.\nL'ambiente dei lele \u00e8 precisamente distinto fra prateria e foresta ed \u00e8 a quest'ultima che viene attribuito il maggior prestigio: la diversit\u00e0 dell'ambiente influisce notevolmente sulle relazioni sociali, si ritiene infatti che la foresta sia il luogo per eccellenza adatto agli uomini mentre la prateria \u00e8 spazio riservato alle donne.\nLa foresta \u00e8 considerata al contempo prodigiosa e pericolosa e a tal proposito grande valore \u00e8 attribuito ai divinatori che hanno la capacit\u00e0 di interagire con le potenze della natura e al tempo stesso di trarre da essa rimedi necessari a fini terapeutici.\nSono molti i rituali che animano la vita sociale dei Lele ma, osserva Douglas, i pi\u00f9 considerevoli riguardano la preparazione di medicine e medicamenti. Si ritiene che tanto la vita quanto la morte siano fortemente dipendenti dalla volont\u00e0 di Njambi, il Dio creatore: ecco che il divinatore non si caratterizza soltanto per l'abilit\u00e0 nella preparazione di rimedi terapeutici ma soprattutto per la conoscenza dei fenomeni della natura e la capacit\u00e0 di interpretarli suggerendo obblighi spirituali che risanino una situazione di conflitto e disarmonia.\nAnche fra i Lele, il ruolo degli antenati in funzione di mediatori tra il mondo umano e quello divino \u00e8 particolarmente rilevante. Esistono inoltre altre forze, altri esseri spirituali, i \"mingehe\" della foresta che pur essendo benevoli possono rivelarsi pericolosi per gli umani soprattutto di notte.\nLa tranquillit\u00e0 del villaggio e il benessere dei suoi abitanti sembrano essere le problematiche centrali intorno alle quali ruota il pensiero culturale dei Lele; la matrilinearit\u00e0 rende questo sistema sociale instabile dunque la solidariet\u00e0 diventa necessaria e si manifesta nella caccia comunitaria di animali di grossa taglia in cui il coinvolgimento di tutti (inclusi giovani ed anziani) \u00e8 di fatto indispensabile.\nLa caccia \u00e8, dunque, l'attivit\u00e0 suprema, il fattore coesivo della societ\u00e0 Lele ed \u00e8 congiunta ad un sistema simbolico formato da tre gruppi di culto: i Genitori, i Pangolini e i Divinatori. I primi sono uomini che hanno generato prole e che hanno superato un particolare percorso iniziatico, distinguendosi infine in genitori di figli e di figlie; questi ultimi vengono denominati Pangolini e viene loro attribuito un potere sacro superiore, tant'\u00e8 che possono essere anche Divinatori, ovvero esperti gi\u00e0 posseduti da uno spirito durante il sogno o in stato di veglia.\nMatrilinearit\u00e0 e \"pawnship\".\nGli studi sulle societ\u00e0 dell'Africa centrale ed australe avevano condotto Max Gluckman, esponente principale della cosiddetta \u201cScuola di Manchester\u201d, a domandarsi se esistesse o meno un sistema di discendenza e di parentela riconoscibile in Africa centrale.\nIl dibattito coinvolge anche Mary Douglas che sottolinea, come i suoi colleghi, l'esistenza di gruppi corporati di discendenza presso i popoli dell'Africa centrale (Yao, Cewa, Nyanja, Ambo e Ndembu) ma soprattutto rileva l'esistenza di una istituzione ereditaria sui servitori che denomina come \"pawnship\" (\"pawn\" in italiano si traduce come \"pegno\", \"garanzia\" mentre in lingua inglese l'accezione pu\u00f2 riguardare beni materiali come esseri umani). Il \"pawn\" \u00e8 dunque una persona, generalmente una donna, che viene acquisita per compensare ad un diritto; in una societ\u00e0 matrilineare, \u00e8 evidente come possa tornare utile nelle trattative di scambio matrimoniale.\nQuest'istituzione influenza notevolmente la parentela e il sistema sociale: le accuse di stregoneria vengono compensate attraverso il \"pawnship\", il che determina un maggior controllo da parte degli anziani dei diversi matrilignaggi.\nIl quadro storico relativo a questa istituzione \u00e8 assai complesso: secondo Douglas non ce ne sarebbe traccia presso i popoli a discendenza patrilineare dei tre regni Bushong, Yaka e Bemba mentre i baKongo costituiscono un'eccezione; i Lunda muovendosi da ovest verso est invasero popoli che praticavano il \"pawnship\" in sistemi di discendenza matrilineari e durante tali migrazioni essi avrebbero ristabilito una discendenza matrilineare, eliminando per\u00f2 l'istituzione.\nTutto questo porta l'antropologa a ritenere che il \"pawnship\" abbia avuto una forte influenza nel determinare se i sistemi di discendenza matrilineare mutavano o restavano tali.\nLa teoria culturale del rischio.\nUn altro importante contributo della Douglas all'antropologia contemporanea \u00e8 certamente costituito dai suoi studi sui concetti di rischio e pericolo basati sull'analisi comparata delle religioni e dei sistemi simbolici.\nIl primo lavoro teorico \u00e8 del 1966 e le conferisce subito una notevole notoriet\u00e0: \"Purity and Danger. An Analysis of Concepts of Pollution and Taboo\" (ediz. italiana: \"Purezza e pericolo\", 1966) \u00e8 un'opera di ampio respiro in cui vengono messe a confronto le concezioni diverse di impurit\u00e0 e pulizia.\nLa tesi di fondo \u00e8 che queste definizioni simboliche, nella loro diversit\u00e0 formale e intrinseca, sono per Douglas necessarie alle strutture sociali esistenti praticamente in ogni tipo di societ\u00e0. Il parallelo \u00e8 costituito dalle prescrizioni adottate dalla popolazione dei Lele e i divieti alimentari dell'Antico Testamento: in entrambi i casi non si tratta semplicemente di igiene ma ad un livello pi\u00f9 profondo l'istituzione che definisce ci\u00f2 che si pu\u00f2 accettare e ci\u00f2 che \u00e8 inaccettabile rimanda ad un senso morale collettivo che si traduce attraverso un sistema simbolico in ordine sociale.\nNello specifico, l'antropologa sostiene che le regole rituali ebraiche Casherut non sono n\u00e9 primitive regolazioni per la salute n\u00e9 prove scelte in modo casuale della devozione dell'ebreo a Dio: tali regolamentazioni servivano a sostenere le categorizzazioni simboliche e dunque i cibi proibiti erano quelli \"ambigui\" che mettevano in crisi il sistema delle categorie. Ad esempio il maiale ha lo zoccolo biforcuto come gli ungulati ma non \u00e8 un ruminante.\nAllo stesso modo, Douglas afferma che i rituali di purezza incentrati sulla sessualit\u00e0 servono ad affermare la distinzione di genere del corpo umano in accordo alla distinzione sociale. I tab\u00f9 sono dispositivi atti a proteggere le categorizzazioni, servono ad individuare le ambiguit\u00e0 e le traspongono nell'ambito del sacro.\nNella seconda opera teorica \"Natural Symbols. Explorations in Cosmology\" (prima edizione nel 1970, seconda edizione nel 1973) Douglas prosegue l'analisi indagando circa le relazioni e le connessioni tra le classificazioni simboliche e i sistemi sociali.\nSi considerano in particolar modo due fattori: il grado tra i membri di una data societ\u00e0 e gli altri esterni ad essa e in secondo luogo, il sistema di regole che collega ciascun individuo agli altri. Si definiscono di conseguenza due sistemi: uno pi\u00f9 stabile e duraturo in cui i legami interni sono fortemente strutturati (in caste, classi o ambiti sociali specializzati) e societ\u00e0 in cui i rapporti interni sono meno strutturati e in cui prevale un certo individualismo.\nQueste riflessioni condurranno l'antropologa ad elaborare un altro testo fondamentale, \"How Institution Think\" (1986) in cui l'analisi verte sulla definizione dei meccanismi fondamentali alla base del funzionamento delle societ\u00e0 umane.\nProcedendo in senso cronologico, un altro importante saggio, scritto in collaborazione con il politologo Aaron Wildavsky riguarda precipuamente il concetto di rischio a partire dalle societ\u00e0 tradizionali dell'Africa sub-sahariana, con un particolare riferimento alle pratiche e ai sistemi di pensiero della stregoneria, che presentano una notevole diversit\u00e0 in proposito fino alle comparazioni con altri tipi di societ\u00e0: il risultato \u00e8 una teoria della percezione del pericolo che opera come sostegno alle strutture sociali esistenti le quali necessitano per restare in uso di elaborazioni che le legittimino.\nAnalizzando i rapporti tra cultura e percezione del rischio nelle societ\u00e0 industriali emerge una inconsapevolezza dei rischi cui si \u00e8 soggetti: la percezione \u00e8 pertanto legata al contesto culturale di riferimento.\nDel 1980 \u00e8 il saggio dedicato al \u201cmaestro\u201d Sir Edward Evan Evans-Pritchard il cui scopo non \u00e8 chiaramente solo biografico ma concerne il particolare metodo di ricerca in antropologia nonch\u00e9 lo sforzo teso a sottolineare il rapporto sistematico tra filosofia morale e religione con il comportamento sociale.\nLa stregoneria presso gli Azande \u00e8 infatti descritta nel celebre saggio come un sistema razionale e secondo lo stesso riferimento metodologico il sistema sociale dei Nuer \u00e8 definito come un'anarchia ordinata poich\u00e9 presenta un complesso intreccio tra membri di diversi lignaggi e membri appartenenti alle classi d\u2019et\u00e0 (age-sets).\nEvans-Pritchard ha il merito di essersi discostato dalla tendenza evoluzionista del suo tempo, superando la dicotomia vigente tra primitivo e civilizzato.\nMary Douglas evidenzia due tratti peculiari dell'opera del suo mentore: il primo \u00e8 la convinzione dell'esistenza di un carattere ugualitario della cognizione umana mentre il secondo riguarda l'analisi strumentale per mettere in evidenza tale carattere. \nPur condividendo un background con figure quali Malinowski, Mauss e L\u00e9vy-Bruhl, le sue intuizioni vanno oltre ed egli appronta un metodo basato sulla ricerca sul campo che lo trasporta in medias res: questa capacit\u00e0 di relazionarsi all'altro superando i propri pregiudizi permette ad Evans-Pritchard di mettere in luce aspetti estremamente complessi e significativi della cultura Azande e allo stesso modo condividere con i Nuer l'attivit\u00e0 pastorale, centrale nel loro sistema di senso, acquistando per s\u00e9 un bovino \u00e8 un'ulteriore dimostrazione della sensibilit\u00e0 di questo \u201cnume tutelare\u201d dell'antropologia britannica.\nAnche secondo la Douglas, non esiste un pensiero primitivo in s\u00e9 e per s\u00e9 ma la vera questione riguarda in generale tutti gli esseri umani. La risposta \u00e8 ancora una volta da ricercare nelle istituzioni sociali elaborate dalle diverse societ\u00e0 umane. \nNon \u00e8 semplicemente il calcolo costi-benefici che regola le societ\u00e0 tecnologicamente avanzate e socialmente strutturate. Per l'antropologa, qualunque societ\u00e0 non pu\u00f2 sussistere se i suoi membri non condividono pensieri e strutture di riferimento o per meglio dire se i pensieri individuali non avessero un'origine sociale. \nLo stesso discorso pu\u00f2 essere applicato alle categorie di tempo, spazio e causalit\u00e0 (Durkheim) e alle categorie di natura, razionalit\u00e0, giustizia e ordine.\nTutti gli esseri umani creano delle istituzioni all'interno delle quali ridefiniscono delle classificazioni sulla cui base agiscono tutti coloro che condividono quel sistema simbolico di riferimento. Il dominio delle istituzioni sulla mente umana \u00e8 profondo ed estremamente radicato."}
{"id": "1519716", "revid": "123603749", "url": "https://it.wikipedia.org/wiki?curid=1519716", "title": "Campionato del mondo di scacchi 1910 (Lasker-Schlechter)", "text": "Il primo campionato del mondo di scacchi 1910 vide affrontarsi Emanuel Lasker e Carl Schlechter. Lasker conserv\u00f2 il titolo mondiale pareggiando l'incontro.\nContesto.\nLasker fu assai parsimonioso nel mettere in gioco il suo titolo, accettando solo sei sfide in oltre un quarto di secolo di regno. Soprattutto, per acconsentire al duello, pretendeva che lo sfidante mettesse a disposizione una congrua somma da spartirsi alla fine dell'incontro.\nSchlechter non fu in grado di garantire al campione una borsa consistente e cos\u00ec, dopo lunghe trattative, questi acconsent\u00ec a disputare comunque l'incontro a condizioni che gi\u00e0 all'epoca fecero gridare allo scandalo: per conquistare il titolo lo sfidante avrebbe dovuto sopravanzare il campione uscente di almeno due punti in una sfida di appena dieci partite. Questo vero e proprio capestro trovava la sua giustificazione nel fatto che, in base ad un primo accordo, le partite avrebbero dovuto essere trenta, cosa che avrebbe reso pi\u00f9 sopportabile l'imposizione. Venendo meno le condizioni economiche richieste da Lasker, le partite furono ridotte di numero ma la condizione rimase.\nCampionato.\nLa sfida ebbe inizio il 7 gennaio 1910 a Vienna, e si concluse il 10 febbraio a Berlino: in ciascuna delle due citt\u00e0 vennero disputate cinque partite.\nLe prime quattro partite furono tutte patte, nonostante Schlechter avesse spesso l'iniziativa, anche in forza di una serie di innovazioni in apertura introdotte per l'occasione. Nella quinta partita Schlechter, col bianco, riusc\u00ec ad avere ragione del campione in un finale di pedoni e pezzi pesanti risultato da una combattuta variante berlinese della spagnola (C66) (\"Diagramma 1\"), ma non bastava: a Schlechter serviva ancora una vittoria.\nCos\u00ec, dopo altre quattro patte, Schlechter si trov\u00f2 a disputare la decima partita con i neri. L'austriaco si avventur\u00f2 in un'audace gestione della difesa slava (D11), ma la difesa di Lasker tenne. Sentendosi forzato a vincere a tutti i costi per raggiungere il punteggio richiesto Schlechter rifiut\u00f2 (o non vide) il modo di ottenere una posizione patta. Nella posizione del \"Diagramma 2\" gioc\u00f2 39. ... Dh2+? anzich\u00e9 Dh4+!, cos\u00ec che, lentamente ma inesorabilmente, il campione riusc\u00ec a far valere il suo vantaggio di materiale, vincendo la partita e pareggiando l'incontro. Lasker manteneva cos\u00ec il titolo con pieno diritto.\nSecondo l'opinione di molti storici degli scacchi, quello che probabilmente Schlechter non aveva calcolato era che la clausola imposta da Lasker mirava a garantire il campione soprattutto da un punto di vista contrattuale ed economico, poich\u00e9 vi era una posta in palio. In caso di vittoria anche di un solo punto, invece, il peso morale dello sfidante sarebbe aumentato enormemente: in un periodo in cui il titolo era di fatto una faccenda informale, in molti l'avrebbero potuto ritenere il vero campione. In ogni caso il mondo scacchistico avrebbe preteso una nuova sfida, questa volta a condizioni pi\u00f9 eque, e probabilmente qualche sponsor si sarebbe fatto avanti.\nAlcuni dubitano dell'effettiva esistenza della clausola relativa ai due punti di vantaggio, ma \u00e8 pur vero che Lasker tent\u00f2 di inserirla anche in occasione delle trattative in vista dell'incontro con Capablanca, anche se in questo caso lo sfidante aveva un peso differente, ed il vecchio campione non riusc\u00ec ad imporsi.\nRisultati.\nLa sfida si svolse al meglio delle dieci partite, con lo sfidante costretto a sopravanzare il campione di due punti."}
{"id": "1519718", "revid": "599013", "url": "https://it.wikipedia.org/wiki?curid=1519718", "title": "Steve Hislop", "text": "Biografia.\nNato in una famiglia dello Scottish Borders \u00e8 cresciuto a Chesters, vicino alla citt\u00e0 di Hawick, con suo padre Sandy, sua madre Margaret e suo fratello minore Garry. Il padre incoraggi\u00f2 i due fratelli a prender parte a corse motociclistiche, ma quando Garry mor\u00ec in un incidente in moto a Silloth nel 1982, a soli 19 anni, tre anni dopo il padre (deceduto per un attacco cardiaco), Hislop inizio ad abusare dell'alcol e cadde in depressione.\nHislop \u00e8 morto nel 2003 in un incidente di elicottero a Teviothead, nel Roxburghshire, ed \u00e8 stato seppellito nel paese della sua infanzia.\nCarriera.\nHislop ottenne un secondo posto al Manx Grand Prix del 1983, la stessa gara che suo fratello aveva vinto l'anno prima. Vinse il campionato britannico classe 250 nel 1990, e il campionato inglese Superbike nel 1995. Alcuni sminuirono questo suo successo, attribuendolo al ritiro di James Whitham, che aveva condotto il campionato per mezza stagione prima di doversi ritirare a causa di un tumore.\nMa \u00e8 all'Isola di Man che ottiene i suoi pi\u00f9 grandi successi, grazie a una grande conoscenza del circuito ed a un altrettanto grande perfezionismo. Nel Tourist Trophy del 1992, a bordo di una Norton con motore rotativo, Hislop batt\u00e9 il futuro quattro volte campione del mondo di Superbike Carl Fogarty, in sella a una Yamaha.\nHislop vinse il Tourist Trophy dell'Isola di Man undici volte, oltre ad un altro campionato britannico Superbike nel 2002.\nIn suo onore c'\u00e8 una statua di bronzo a Onchan Head, sull'Isola di Man e una seconda anche al Wilton park, Hawick, vicino alla citt\u00e0 dove viveva, Denholm, ed anche una stanza al museo della Drumlanrig Tower, alla fine della High Street di Hawick."}
{"id": "1519723", "revid": "1573940", "url": "https://it.wikipedia.org/wiki?curid=1519723", "title": "Provincia di El Hajeb", "text": "La provincia di El Hajeb \u00e8 una delle province del Marocco, parte della Regione di F\u00e8s-Mekn\u00e8s. \nGeografia antropica.\nSuddivisioni amministrative.\nLa provincia di El Hajeb conta 4 municipalit\u00e0 e 12 comuni:"}
{"id": "1519727", "revid": "1343317", "url": "https://it.wikipedia.org/wiki?curid=1519727", "title": "Patata della Sila", "text": "La patata della Sila (\"patati da' a Sila\" in dialetto calabrese) \u00e8 una variet\u00e0 di patata coltivata sull'altopiano della Sila, in Calabria.\nDal 30 aprile 1998 fino al 9 ottobre 2010 ha fatto parte dell'albo dei prodotti agroalimentari tradizionali calabresi, ed \u00e8 stata in seguito riconosciuta come prodotto IGP conquistando il marchio europeo. \u00c8 iscritta nell'albo dei prodotti di montagna.\nStoria.\nI primi riferimenti alla coltivazione della patata della Sila si trovano nella Statistica del Regno di Napoli del 1811.\nCerto \u00e8 che la coltivazione della patata sull'altopiano silano \u00e8 da sempre un'attivit\u00e0 tradizionale e ha un ruolo importante nell'economia locale.\nA met\u00e0 degli anni cinquanta, per porre un certo ordine nella coltivazione del tubero, viene fondato il \"Centro silano di moltiplicazione e selezione delle patate da seme\" (CE.MO.PA. silano) che si occupa principalmente di diffondere semi certificati.\nVariet\u00e0.\nVengono tuttora coltivate diverse variet\u00e0 di patata della Sila:\nAlcune variet\u00e0 sono olandesi (Agria, D\u00e9sir\u00e9e).\nL'antico tubero locale era caratterizzato dalla buccia violacea e la pasta bianca.\nLa caratteristica principale della \"Patata della Sila\" \u00e8 quella di possedere una percentuale di amido superiore alla media. Ci\u00f2 rende il tubero calabrese pi\u00f9 nutriente e soprattutto pi\u00f9 saporito delle altre patate italiane. A conferirle queste caratteristiche \u00e8 l'areale di produzione della patata situato sopra i 1000 m di altitudine. L'alta percentuale di amido le d\u00e0 una maggiore consistenza e ci\u00f2 richiede tempi di cottura un po' pi\u00f9 lunghi.\n\u00c8 una patata di grande pregio con forti connotazioni organolettiche, caratteristiche date dall'essere l'unico prodotto di alta montagna coltivato nel centro del Mediterraneo. La coltivazione a quote elevate, e il notevole sbalzo termico che di conseguenza subisce il prodotto, ha reso la buccia della patata pi\u00f9 protettiva e con una maggiore capacit\u00e0 di resistenza ad attacchi batterici.\nZona di produzione.\nLa patata della Sila viene prodotta limitatamente nei seguenti comuni:"}
{"id": "1519733", "revid": "3732", "url": "https://it.wikipedia.org/wiki?curid=1519733", "title": "Recensione", "text": "La recensione \u00e8 un testo valutativo e interpretativo di un'opera letteraria, scientifica o artistica (come un film, un'opera teatrale e musicale), di cui vengono analizzati gli aspetti contenutistici ed estetici. In genere le recensioni sono destinate ad un vasto pubblico e vengono pubblicate su riviste, giornali o siti web. Il termine deriva dal verbo latino \"r\u0115cens\u0113re\" e significa \"esaminare\", \"passare in rassegna\", \"riflettere\".\nDescrizione.\nLe recensioni di opere teatrali e musicali fungono da ausilio nella scelta di determinati eventi, fornendone un sunto, una critica ed a volte una votazione. Il tempismo \u00e8 importante: l'articolo deve uscire a ridosso del debutto dello spettacolo.\nNella letteratura scientifica, scopo della recensione \u00e8 quello di esaminare i contenuti di lavori scientifici e di redigerne una sintesi confrontandoli con le altre pubblicazioni esistenti sulla stessa materia.\nIn filologia.\nLa recensione \u00e8 una delle fasi del processo di critica del testo, fondata sull'analisi dei manoscritti e delle fonti antiche.\nIn altri ambiti.\nIl concetto di recensione si \u00e8 esteso anche ad altri ambiti: sono molto diffuse riviste, libri e societ\u00e0 che si occupano esclusivamente di recensire ristoranti, alberghi e attivit\u00e0 in generale.\nCon l'avvento del digitale, sono stati realizzati siti web specialistici riguardo a recensioni di tecnologia oltre che canali Youtube e pagine nei vari social network. "}
{"id": "1519735", "revid": "287204", "url": "https://it.wikipedia.org/wiki?curid=1519735", "title": "El Hajeb", "text": "El Hajeb (; in berbero: \u2d3b\u2d4d\u2d43\u2d30\u2d4a\u2d3b\u2d31) \u00e8 una citt\u00e0 del Marocco, nella provincia di El Hajeb, nella regione di F\u00e8s-Mekn\u00e8s.\nGeografia fisica.\nLa citt\u00e0 si trova su uno dei primi contrafforti dell'Atlante, a circa 60\u00a0km ad ovest di F\u00e8s, 30\u00a0km a nord di Azrou e a 200\u00a0km ad est da Casablanca."}
{"id": "1519738", "revid": "1565034", "url": "https://it.wikipedia.org/wiki?curid=1519738", "title": "Maria Santissima Madre di Dio", "text": "Maria Santissima Madre di Dio \u00e8 una ricorrenza liturgica celebrata in diverse Chiese cristiane.\n\u00c8 strettamente connessa con il titolo mariano di \"Theot\u00f3kos\", proclamato come dogma cristiano dal Concilio di Efeso il 22 giugno 431.\nRito romano.\nCon il motu proprio \"Abhinc duos annos\" del 23 ottobre 1913, papa Pio X ordin\u00f2 che non si dovrebbe pi\u00f9 assegnare una festa perennemente ad una domenica. Una delle feste cos\u00ec abolite era quella della maternit\u00e0 di Maria che, pur non inserita nel calendario romano generale, si celebrava comunemente nella seconda domenica di ottobre.\nNel 1931 papa Pio XI, in occasione del 1500\u00ba anniversario del Concilio di Efeso, che proclam\u00f2 Maria Madre di Dio, inser\u00ed la festa nel calendario romano generale, da celebrare l'11 ottobre, vicino alla data (la seconda domenica del mese) in cui si celebrava prima la maternit\u00e0 di Maria. Inoltre, nel mese di ottobre tradizionalmente dedicato con maggiore insistenza alla recita del rosario, era allora il primo giorno non gi\u00e0 assegnato ad una festa.\nL'11 ottobre 1962, proprio in occasione di tale festa 31 anni dopo la decisione di Pio XI, Giovanni XXIII diede avvio al Concilio Vaticano II, menzionando esplicitamente il legame ideale fra la festa e il concilio del 431.\nNella riforma liturgica del rito romano nel 1969 la celebrazione di Maria Madre di Dio fu trasferita al 1\u00ba gennaio come solennit\u00e0. Nel VII secolo, si celebrava il 1\u00ba gennaio una festa generica in onore di Maria, \"Natale Sanctae Mariae\", con testi della Messa per le Vergini. Questa festa scomparve quando si adottarono nuove feste mariane. La celebrazione del 1\u00ba gennaio cambi\u00f2 nome da \"Natale sanctae Mariae\" a Ottava di Natale, a Circoncisione del Signore, e di nuovo a Ottava di Natale.\nNell'esortazione apostolica \"Marialis cultus\" del 2 febbraio 1974, papa Paolo VI spieg\u00f2:\nL'orazione colletta della solennit\u00e0 prega:\nCoincidenza con altre celebrazioni.\nNel Vangelo della messa si menziona la circoncisione di Ges\u00f9, avvenuta l'ottavo giorno dopo la nascita di Ges\u00f9 in conformit\u00e0 con le prescrizioni della Legge di Mos\u00e8.\nNelle regioni in cui l'Epifania si celebra la domenica che segue il 1\u00ba gennaio, la solennit\u00e0 di Maria Ss. Madre di Dio, se cade il 2 gennaio, termina dopo l'ora nona del 1\u00ba gennaio.\nIn Italia \u00e8 festa di precetto.\nNella quasi totalit\u00e0 delle nazioni, il 31 dicembre \u00e8 l'ultimo giorno dell'anno civile e il successivo 1\u00ba gennaio \u00e8 il capodanno civile. A motivo della fine dell'anno civile, in data 31 dicembre in ora opportuna, meglio se vespertina, pu\u00f2 essere officiata una Celebrazione di Ringraziamento a Dio per i benefici ricevuti in tutto il corso dell'Anno civile, e che nel rito romano normalmente \u00e8 imperniata sull'Inno Te Deum. A motivo del capodanno civile, in data 1\u00ba gennaio in ora opportuna pu\u00f2 essere officiata una Celebrazione Propiziatoria per implorare l'aiuto divino per tutto il corso dell'anno, e che nel rito romano normalmente \u00e8 imperniata sull'inno Veni Creator. I principi sottesi a queste due raccomandazioni valgono per tutti i riti della Chiesa cattolica fatte salve le peculiarit\u00e0 celebrative dei singoli riti: chiaramente, in alcune regioni che celebrano in altre date la fine dell'anno civile e il successivo capodanno, i principi sottesi alle dette due raccomandazioni saranno applicati nelle relative date.\nIn data 1\u00ba gennaio viene celebrata da tutta la Chiesa cattolica la Giornata Mondiale della Pace. A motivo di tale giornata, pu\u00f2 essere celebrata la Messa per la Pace purch\u00e9, se officiata il 1\u00ba gennaio, ci\u00f2 avvenga a determinate condizioni e mai in sostituzione della Messa del giorno.\nAltri riti liturgici.\nNel rito ambrosiano la domenica della Divina Maternit\u00e0 di Maria \u00e8 la sesta e ultima domenica di Avvento, mentre il 1\u00ba gennaio si ricorda la Circoncisione di Ges\u00f9.\nNelle tradizioni rituali siriache e bizantina, la ricorrenza \u00e8 celebrata il 26 dicembre. Nella tradizione bizantina si celebra il 26 dicembre la Sinassi della Santissima Theot\u00f3kos.\nNel rito copto, la ricorrenza \u00e8 celebrata il 16 gennaio. "}
{"id": "1519741", "revid": "2519", "url": "https://it.wikipedia.org/wiki?curid=1519741", "title": "Raila Odinga", "text": "Biografia.\nFiglio di Jaramogi Oginga Odinga, ex vice premier del Kenya, \u00e8 stato membro del parlamento dal 1992, divenendo in seguito Ministro dell'Energia e dei Lavori Pubblici.\nLeader del partito ODM, Movimento Democratico Arancione, di etnia Luo, ha sfidato il premier in carica Mwai Kibaki per le elezioni presidenziali del 27 dicembre 2007. Secondo i risultati delle elezioni proclamati dal governo, ma contestati da pi\u00f9 parti (inclusi gli osservatori delle Nazioni Unite), Kibaki \u00e8 risultato vincitore delle elezioni."}
{"id": "1519743", "revid": "188116", "url": "https://it.wikipedia.org/wiki?curid=1519743", "title": "Vincenzo di Bartolo", "text": "Capitano di lungo corso, fu il primo a raggiungere Sumatra al comando di un veliero battente la bandiera del Regno delle Due Sicilie.\nBiografia.\nIl padre, Ignazio, e la madre, Caterina Pirera, erano originari di Trapani. Di Bartolo studi\u00f2 nell'Istituto nautico di Palermo e fece pratica di navigazione nelle rotte del Nord Atlantico. Per conto dell'armatore Benjamin Ingham salp\u00f2 nell'ottobre 1838 da Palermo al comando del brigantino \"Elisa\", di appena 248 tonnellate e 12 uomini di equipaggio, diretto a Boston. Da l\u00ec Di Bartolo prosegu\u00ec verso l'Indonesia, doppiando felicemente il Capo di Buona Speranza dopo 68 giorni di navigazione. Il 1\u00ba luglio 1839 raggiunse Sumatra dove caric\u00f2 pepe nero per Palermo. \nEra la prima volta che un veliero del Regno delle Due Sicilie si era spinto cos\u00ec lontano, rompendo il monopolio del commercio del pepe, mantenuto sino a quel momento da marine mercantili potenti e agguerrite come quella inglese e olandese.\nGli fu riconosciuto il grado di alfiere di vascello della Real Marina di guerra e la medaglia d'oro al valor civile, essendo stato il primo tra i sudditi borbonici ad avere navigato fino a Sumatra nell'Oceano Indiano.\nPoi comand\u00f2 il vascello \"Palermo\", ma dopo la morte della moglie nel 1846, si ritir\u00f2 nel 1847 a Ustica."}
{"id": "1519746", "revid": "231280", "url": "https://it.wikipedia.org/wiki?curid=1519746", "title": "Anno Liturgico", "text": ""}
{"id": "1519750", "revid": "231280", "url": "https://it.wikipedia.org/wiki?curid=1519750", "title": "Colore liturgico", "text": ""}
{"id": "1519752", "revid": "1714743", "url": "https://it.wikipedia.org/wiki?curid=1519752", "title": "Guglielmo Luigi di Nassau-Dillenburg", "text": "Era il figlio maggiore del conte Giovanni VI di Nassau-Dillenburg.\nGuglielmo Luigi serv\u00ec come ufficiale di cavalleria sotto il comando di Guglielmo il Taciturno. Assieme al cugino Maurizio di Nassau, principe d'Orange, egli consent\u00ec di attuare una strategia militare nei Paesi Bassi in opposizione al dominio spagnolo dal 1588 al 1609.\nIl 25 novembre 1587, egli spos\u00f2 la cugina Anna di Nassau, figlia di Guglielmo il Taciturno e di Anna di Sassonia, sorella maggiore di Maurizio di Nassau. Anna mor\u00ec a meno di sei mesi dal matrimonio, il 13 giugno 1588 e Guglielmo Luigi non si rispos\u00f2 mai.\nEgli venne soprannominato \"Us Heit\" (della Frisia dell'Est o \"nostro padre\" dai frisoni)."}
{"id": "1519758", "revid": "231280", "url": "https://it.wikipedia.org/wiki?curid=1519758", "title": "Digiuni", "text": ""}
{"id": "1519759", "revid": "231280", "url": "https://it.wikipedia.org/wiki?curid=1519759", "title": "Natale del Signore", "text": ""}
{"id": "1519761", "revid": "184755", "url": "https://it.wikipedia.org/wiki?curid=1519761", "title": "Anno liturgico nella Chiesa ortodossa", "text": "L'anno liturgico nella Chiesa ortodossa non corrisponde perfettamente all'anno civile e, fatta eccezione per quelle chiese e quei luoghi dove il rapporto con l'anno ecclesiastico raggiunge l'identificazione, ha una durata variabile in quanto le date di inizio e fine sono mobili. Da ci\u00f2 consegue che non esiste per tutta l'Ortodossia un unico anno liturgico in quanto lo stesso varia:\nPertanto, in modo semplice ma preciso, si pu\u00f2 affermare che:\nTra i vari anni liturgici permangono molti elementi comuni, specialmente tra quelli appartenenti alla stessa famiglia rituale, dato che pi\u00f9 ragguardevoli sono i moltissimi fattori comuni tra le relative e singole Chiese Ortodosse essendo le stesse in piena comunione fra loro.\nAnno Ecclesiastico.\nNel V secolo, tale periodo iniziava il 24 settembre e terminava il 23 settembre successivo o, secondo altre fonti, il 23 settembre e terminava il 22 settembre successivo. L'anno ecclesiastico deriva dal calcolo del tempo bizantino basato sul concetto della Indizione, ossia un periodo determinato di 15 anni. \nInfatti, l'inizio d'ogni singolo anno e maggiormente di ogni nuovo ciclo indizionale veniva solennemente inaugurato. Il Patriarca di Costantinopoli annunciava l'anno dell'indizione e, dopo la celebrazione della divina Liturgia in Santa Sofia, con il Santo Sinodo si riuniva in un grande aula: secondo alcune fonti si tratterebbe dell'allora sala del trono ecumenico. Dopo alcuni riti liturgici introduttivi il Patriarca denominava il nuovo anno, secondo la posizione dello stesso all'interno del ciclo indizionale, e conferiva una assoluzione generale. Dopodich\u00e9 firmava il documento ufficiale che sanciva l'inizio del nuovo anno. \nBench\u00e9 questa tradizione abbia perso il suo significato pratico con la fine dell'impero bizantino, la chiesa ha mantenuto questa data, il 1\u00ba settembre, che per essa segna l'inizio dell'anno ecclesiastico, in altre parole il Capodanno, anche se per il resto questa ricorrenza non ha conseguenze nella vita della chiesa.\nRapporto tra gli anni ecclestiastico e liturgico.\nUn po' particolare \u00e8 il rapporto tra la nozione di anno ecclesiastico e la nozione di anno liturgico.\nNella Chiesa ortodossa, specialmente nell'ambito della tradizione rituale bizantina, vi \u00e8 oggi un orientamento alla distinzione tra la nozione di anno ecclesiastico e quella di anno liturgico, anche se non tutti gli studiosi e gli operatori liturgici sono favorevoli a tale distinzione. Dove vi \u00e8 la distinzione l'Anno liturgico inizia con la Pasqua e termina con il successivo sabato precedente la successiva Pasqua. Dove permane invece la indistinzione tra anno ecclesiastico e liturgico, l'anno liturgico inizia il 1\u00ba settembre per concludersi al successivo 31 agosto. \nStrutturazione generale dell'anno liturgico.\nOgni anno liturgico ortodosso \u00e8 simile a quelli latini ma, come sopra descritto, non inizia con la prima domenica d'avvento.\nGli anni liturgici ortodossi sono strutturati sulle date del calendario giuliano, che differisce di tredici giorni rispetto a quello gregoriano, attualmente in uso in diverse parti del mondo e utilizzato anche nei paesi ortodossi come calendario civile: ci\u00f2 comporta, a solo titolo esemplificativo, che il Natale del Signore si celebra il 7 gennaio e la data della Pasqua normalmente differisce fra Oriente ed Occidente cristiani.\nOgni anno liturgico ortodosso \u00e8 caratterizzato dall'alternanza di festivit\u00e0 e digiuni\nDigiuni.\nIl cosiddetto \"digiuno d'inverno\" \u00e8 il nome del lungo periodo di digiuno precedente il Natale, mentre il digiuno corrispondente alla Quaresima, prima di Pasqua, \u00e8 chiamato \"grande digiuno\". Esistono altri periodi di digiuno come il \"digiuno degli apostoli\", precedente la festa dei santi Pietro e Paolo, di una o due settimane, e il digiuno precedente la dormizione di Maria, di due settimane, dal 1\u00ba al 14 agosto.\nDodici festivit\u00e0.\nL'anno liturgico comprende dodici grandi festivit\u00e0, denominate festivit\u00e0 maggiori, presenti anche nell'occidente cristiano, che celebrano alcuni aspetti della vita di Ges\u00f9 e di Vergine Maria. Le dodici festivit\u00e0 maggiori, inferiori soltanto alla Pasqua, sono indicate di seguito con la relativa data di celebrazione secondo il calendario giuliano:"}
{"id": "1519764", "revid": "6923", "url": "https://it.wikipedia.org/wiki?curid=1519764", "title": "Helichrysum pendulum", "text": "Lelicriso pendulo (Helichrysum pendulum ) \u00e8 una pianta appartenente alla famiglia delle Asteraceae, endemica della Sicilia.\nDescrizione.\n\u00c8 una pianta perenne, camefita suffrutticosa, alta 20\u201360\u00a0cm.\nIl fusto e le foglie sono di colore grigio-cenerino e ricoperte da una fitta peluria lanuginosa.\nI fiori sono riuniti in capolini giallo-dorati a campanula.\nDistribuzione e habitat.\nIl suo areale \u00e8 ristretto alla Sicilia occidentale (distretto drepano-panormitano). Prospera in ambienti di gariga e su pareti rocciose calcaree."}
{"id": "1519767", "revid": "1457847", "url": "https://it.wikipedia.org/wiki?curid=1519767", "title": "Campionato del mondo di scacchi 1886", "text": "Il campionato del mondo di scacchi 1886 \u00e8 stato il primo campionato del mondo di scacchi ufficialmente riconosciuto. I due contendenti furono Wilhelm Steinitz e Johannes Zukertort. Il match si \u00e8 giocato negli Stati Uniti, le prime cinque partite a New York, quattro a Saint Louis e le altre undici a New Orleans."}
{"id": "1519773", "revid": "124466350", "url": "https://it.wikipedia.org/wiki?curid=1519773", "title": "Giovanni VI di Nassau-Dillenburg", "text": "Viene indicato coi nomi di \"Giovanni VI\" o \"Jan de Oude\".\nEra il secondo figlio del conte Guglielmo I di Nassau-Dillenburg e della sua seconda moglie, Giuliana di Stolberg-Wernigerode e fratello di Guglielmo I d'Orange. Egli fu il principale fautore dell'Unione di Utrecht.\nFamiglia e discendenza.\nGiovanni VI si spos\u00f2 tre volte. \nDal primo matrimonio, il 16 giugno 1559 con Elisabetta di Leuchtenberg (1537 \u2013 6 luglio 1579), ebbe dodici figli:\nDal secondo matrimonio, contratto il 13 settembre 1580 con Cunegonda Giacoma di Simmern (1556-1586), ebbe altri due figli:\nIn terze nozze, il 14 giugno 1586, spos\u00f2 Giovannetta di Sayn-Wittgenstein (1561-1622) dalla quale ebbe ancora sette figli:"}
{"id": "1519775", "revid": "297059", "url": "https://it.wikipedia.org/wiki?curid=1519775", "title": "Anno liturgico della Chiesa luterana", "text": "L'anno liturgico tedesco della Chiesa Luterana deriva da quello cattolico precedente al Concilio di Trento. Alcune domeniche sono indicate con il nome latino della prima parola dell'introitus della messa di quella domenica.\nDer Weihnachtsfestkreis.\nIl Der Weihnachtsfestkreis, in italiano il \"tempo del Natale\", si compone di:\nDer Osterfestkreis.\nIl Der Osterfestkreis, in italiano il \"tempo della Pasqua\", si compone di:\nDie Trinitatiszeit.\nIl Die Trinitatiszeit, in italiano il \"tempo della Trinit\u00e0\", si compone di:\nDas Kirchenjahresende.\nIl Das Kirchenjahresende, in italiano il \"tempo finale dell'anno liturgico\", si compone delle tre domeniche precedenti l'Avvento.\nStoria.\nUn esempio dei cambiamenti dell'anno liturgico nel corso della storia sono i giorni festivi religiosi nella Lipsia di Johann Sebastian Bach. In quella citt\u00e0 venivano osservati i seguenti giorni festivi evangelici: San Giovanni (\"Johannis\") il 24 giugno, la Visitazione di Maria (\"Mari\u00e4 Heimsuchung\") il 2 luglio, San Michele (\"Michaelis\") il 29 settembre, Purificazione di Maria (\"Mari\u00e4 Reinigung\") il 2 febbraio, e l'Annunciazione di Maria (\"Mari\u00e4 Verk\u00fcndigung\") il 25 marzo. Queste festivit\u00e0 si trovano tuttora nel calendario liturgico del Libro dei Canti Evangelico (1993), ma vengono considerate \"cattoliche\" dalla maggior parte dei cristiani evangelici."}
{"id": "1519776", "revid": "231280", "url": "https://it.wikipedia.org/wiki?curid=1519776", "title": "Domenica di Pasqua", "text": ""}
{"id": "1519777", "revid": "92723", "url": "https://it.wikipedia.org/wiki?curid=1519777", "title": "Anno liturgico nella Chiesa cattolica", "text": "Lanno liturgico nella Chiesa cattolica \u00e8 la fase temporale in cui la Chiesa cattolica celebra il mistero del Cristo totale (ossia l'insieme del Capo, il Signore Ges\u00f9 Cristo, e delle membra, cio\u00e8 della Chiesa) secondo la definizione di Sant'Agostino, basata su e ripresa da san Tommaso d'Aquino nel concetto di unica Persona mistica formata dal Capo e dalle membra.\nPi\u00f9 precisamente, la Chiesa cattolica nell'anno liturgico:\nL'anno liturgico nella Chiesa cattolica non corrisponde perfettamente all'anno civile e, fatta eccezione per alcuni riti orientali, ha una durata variabile in quanto le date di inizio e fine sono mobili.\nDescrizione.\nNon esiste per tutto il cattolicesimo un unico anno liturgico in quanto lo stesso varia:\nPertanto si pu\u00f2 affermare che:\nTra i vari anni liturgici cattolici permangono molti elementi comuni, specialmente tra quelli appartenenti alla stessa famiglia rituale, dato che pi\u00f9 ragguardevoli sono i moltissimi fattori comuni tra le relative e singole Chiese sui iuris cattoliche essendo le stesse in piena comunione con il Papa e, quindi, fra loro.\nConsiderazione sui vari anni liturgici cattolici.\nLa Chiesa cattolica considera uguali in dignit\u00e0 e in diritto tutti i riti legittimamente da essa riconosciuti.\nDa ci\u00f2 discende che tale considerazione concerne pure gli anni e i calendari liturgici di ciascun rito. A motivo di questo atteggiamento tradizionale le norme liturgiche, comprese quelle inerenti all'anno e il calendario liturgici, sono sempre state emanate inequivocabilmente in modo distinto per rito fatta eccezione per i solenni pronunciamenti dogmatici, l'estensione di alcune ricorrenze a tutta la Chiesa, e generiche disposizioni conciliari o della sede apostolica in materia di liturgia. Dopo il Concilio Vaticano II venne introdotto un leggero cambiamento in questa prassi consolidata: nell'ambito delle disposizioni liturgiche inerenti al rito romano vengono inserite delle norme che valgono anche per gli altri riti cattolici. Fra queste norme ve ne sono alcune riguardanti l'anno e il calendario liturgici. Questo modo di procedere (ossia la stesura di una norma universale inserita in un testo destinato ad un ambito particolare) non intacca la detta uguaglianza in dignit\u00e0 e in diritto, ma per la prima volta venne applicato all'anno e al calendario liturgici. Il testo da cui deriva il tutto \u00e8 contenuto nel n.2 delle Norme generali sull'Anno liturgico e sul Calendario, come approvate dalla lettera apostolica \"Mysterii paschalis\" del 14 febbraio 1969 di papa Paolo VI, e che di seguito viene riprodotto:\n\"2. I principi che seguono possono e devono essere applicati sia al rito romano sia agli altri riti; tuttavia le norme pratiche devono intendersi come riguardanti il solo rito romano, a meno che si tratti di cose che per la loro stessa natura si riferiscono anche ad altri riti.\"\nPanoramica sugli anni liturgici cattolici.\nPer meglio comprendere i vari anni liturgici cattolici, bisogna rifarsi ai relativi riti. Nella Chiesa cattolica due sono le grandi famiglie rituali: la latina o occidentale, e l'orientale. La famiglia rituale latina fa capo ad un'unica Chiesa sui iuris che annovera al suo interno pi\u00f9 di un rito e, quindi, pi\u00f9 di un anno liturgico: per la trattazione degli anni liturgici latini si rimanda alla voce Anno liturgico nella Chiesa latina.\nLa famiglia rituale orientale annovera al suo interno cinque tradizioni rituali le quali sono a loro volta suddivise in tanti riti quante sono le chiese sui iuris orientali che si sono andate formando nel corso del tempo."}
{"id": "1519778", "revid": "1605525", "url": "https://it.wikipedia.org/wiki?curid=1519778", "title": "Fratello mare", "text": "Fratello mare \u00e8 un romanzo del 2006 di Sergio Bambar\u00e9n.\nTrama.\nIl romanzo racconta il percorso spirituale condotto dall'autore, seguendo il pensiero di Francesco d'Assisi, fra Assisi stessa, la costiera amalfitana, la Baviera e l'Austria. L'occasione \u00e8 la presentazione di un libro, ma il viaggio, attraverso il rapporto con la natura, si trasforma in una rilettura della dottrina di San Francesco attraverso gli occhi di Bambar\u00e9n."}
{"id": "1519779", "revid": "123985635", "url": "https://it.wikipedia.org/wiki?curid=1519779", "title": "D'Artagnan e i moschettieri del re", "text": " \u00e8 un anime giapponese prodotto nel 1987 e composto da 52 episodi.\nSi tratta di una trasposizione animata tratta dal romanzo \"I Tre Moschettieri\" di Alexandre Dumas, con alcune modifiche per renderlo pi\u00f9 adatto ad un pubblico giovanile. \u00c8 stata trasmessa in Italia prima dalle reti controllate da Fininvest (che in seguito passer\u00e0 questa nuova trasposizione a La Cinq) e poi da Rai Gulp e Man-ga con la concessione di Yamato Video che ne detiene i diritti.\nAlla serie ha fatto seguito nel 1989 l'OAV , incentrato sulla figura di Aramis.\nQuesto non \u00e8 l'unico adattamento a cartoni animati del romanzo, tra gli altri si ricorda \"D'Artacan\", prodotto in Giappone dalla Nippon Animation nel 1981.\nTrama.\nPartito dal suo paese natale con la sua fedele cavallina di nome Ronzinante, il giovane D'Artagnan si reca nella capitale Parigi con l'intenzione di diventare uno dei moschettieri del re. La strada per raggiungere il suo sogno non sar\u00e0 per\u00f2 affatto facile e D'Artagnan dovr\u00e0 affrontare mille avventure ed ostacoli prima di potervi riuscire.\nAd aiutarlo ci saranno il piccolo Jean (un trovatello alla ricerca della madre), i tre moschettieri del re (Athos, Porthos e Aramis) e la giovane Constance, dama di compagnia della regina Anna d'Austria e di cui il nostro eroe s'innamorer\u00e0 a prima vista. \nTra i nemici pi\u00f9 pericolosi troviamo invece Milady (la perfida spia del Cardinale Richelieu), lo stesso ecclesiastico, Rochefort (capitano delle Guardie di Sua Eminenza) ed in seguito anche la Maschera di Ferro e Manson.\nTra le tante avventure in cui i protagonisti di questa storia rimarranno coinvolti, due sono quelle principali: la prima \u00e8 legata alla \"collana della Regina Anna\"; la seconda alla Maschera di Ferro e allo scambio del re col suo fratello gemello.\nMedia.\nAnime.\nLa serie \u00e8 stata prodotta dallo studio Gallop in collaborazione con il sudcoreano Sei Young Animation ed \u00e8 andata in onda per la prima volta in Giappone sulla rete NHK dal 9 ottobre 1987 al 17 febbraio 1989 per un totale di 52 episodi. L'anime \u00e8 stato diretto da Kunihiko Yuyama mentre la colonna sonora \u00e8 stata composta da K\u014dhei Tanaka. La sigla d'apertura \u00e8 cantata da Noriko Sakai mentre quella di chiusura sono (ep. 1-19) e entrambe cantate da Pumpkin (ep. 20-52).\nIn Italia la serie venne trasmessa per la prima volta su Italia 1 dal 10 gennaio al 9 maggio 1989. La sigla italiana \u00e8 \"D'Artagnan e i moschettieri del re\", testi di Alessandra Valeri Manera, musica di Carmelo \"Ninni\" Carucci, cantata da Cristina D'Avena. L'edizione italiana \u00e8 fedele a quella originale e come unica censura l'intero 15\u00b0 minuto dell'episodio 22 in cui Milady tenta di sedurre D'Artagnan scoprendosi parzialmente il seno. Alcuni episodi furono poi raccolti in VHS da Medusa Film nella collana \"Bim Bum Bam Video\" nel corso degli anni 90. Successivamente l'intera serie venne raccolta in DVD in due box da Yamato Video nel 2010. Nell'edizione Yamato Video andata in onda su Rai Gulp e Man-ga la sigla italiana \u00e8 inserita sulle immagini delle sigle originali giapponesi.\nOAV.\nNel 1989 lo studio Gallop ha prodotto l'OAV , seguito della serie televisiva. L'OAV \u00e8 incentrato sulla figura di Aramis e non \u00e8 ispirato a nessun romanzo di Dumas. In Italia l'OAV \u00e8 stato trasmesso in TV sulla rete Man-ga nel dicembre 2011 ed \u00e8 inserito come extra nel secondo dei due Memorial Box DVD della Yamato Video. La sigla di chiusura \u00e8 cantata da Noriko Sakai, brano impiegato originariamente nella serie televisiva come sigla d'apertura.\nDoppiaggio.\nIl doppiaggio italiano della serie TV \u00e8 stato realizzato nel 1989 presso lo studio milanese Deneb Film sotto la direzione di Lidia Costanzo.\nIl doppiaggio italiano del OAV realizzato per l'edizione 2009 di Yamato Video \u00e8 stato effettuato presso lo studio di doppiaggio Raflesia di Milano, sotto la direzione di Dania Cericola. La traduzione dal giapponese \u00e8 di Laura Giordano e i dialoghi italiani sono di Vittoria Ponticelli.\nDifferenze con i romanzi.\nLa serie \u00e8 ispirata al primo e terzo romanzo di Alexandre Dumas padre della trilogia. Gli episodi 1-31 seguono liberamente la trama di \"I Tre Moschettieri\" del 1844. A parte la presenza di numerosi episodi filler, non presenti nella trama originale, le differenze principali tra I Tre Moschettieri e l'anime in questa prima parte sono:\nDa rilevare alcuni episodi nell'anime che ricalcano perfettamente il romanzo:\nLa seconda parte dell'anime, dall'episodio 32 al 52, \u00e8 ispirata al terzo romanzo della trilogia, \"Il visconte di Bragelonne\" del 1848. In questo caso le differenze sono molto pi\u00f9 marcate. I fatti narrati nel romanzo avvengono infatti trent'anni dopo quelle de I Tre Moschettieri e la maggior parte dei personaggi \u00e8 cambiata. Le differenze principali tra il romanzo e l'anime sono:\nAnalogamente a quanto visto nella prima parte della serie, ci sono alcuni episodi che sembrano omaggiare il romanzo:\nManga.\nDall'anime \u00e8 stato tratto un manga illustrato da Koi Kishida, serializzato dalla Gakken dal 24 dicembre 1987 al 15 maggio 1988 e raccolto in 3 tank\u014dbon. L'edizione italiana verr\u00e0 pubblicata dalla Hikari Edizioni"}
{"id": "1519781", "revid": "190245", "url": "https://it.wikipedia.org/wiki?curid=1519781", "title": "LaGrande Technology", "text": ""}
{"id": "1519804", "revid": "339392", "url": "https://it.wikipedia.org/wiki?curid=1519804", "title": "Guerra civile romana (88-82 a.C.)", "text": ""}
{"id": "1519805", "revid": "1305772", "url": "https://it.wikipedia.org/wiki?curid=1519805", "title": "Pressione nominale", "text": "La pressione nominale (simbolo PN) \u00e8 una scala di valore nominale nata nella normativa francese e estesa alla normativa europea che si riferisce alla pressione interna ammissibile (espressa in bar) di un componente meccanico per una temperatura di 20\u00a0\u00b0C. Essa fornisce un'informazione sulle dimensioni di componenti meccanici come bulloni, elementi tubazione (tubi, flange, valvole, pezzi speciali ecc.), e apparecchiature (serbatoi), una volta noto il diametro nominale. La serie PN segue approssimativamente la serie di R\u00e9nard con ragione 5 (serie R5):\nformula_1\nI valori della serie non corrispondono alla massima pressione ammissibile: piuttosto tendono ai valori espressi in kg/cm2 della pressione effettiva.\nNormativa italiana.\nSecondo il decreto ministeriale LL.PP. 12.12.1985 e la circolare del ministero LL.PP. 20.03.1986 n. 27291, la pressione nominale \u00e8 definita come la somma dei \nQualora il valore della pressione equivalente risulta notevolmente ridotto rispetto a quello della pressione di esercizio, in luogo di PN si pu\u00f2 considerare il solo valore di Pa.\nClassificazione PN.\nLe norme UNI 1283 e UNI ISO 7268 definiscono la PN per componenti di tubazioni, che costituisce l'elemento base per la scelta della serie o classe di tubi, dei giunti (es. flange), dei pezzi speciali costituenti le tubazioni e dei relativi accessori (es. apparecchiature idrauliche) destinate all'esercizio di una condotta in pressione.\nNella norma UNI EN 1333 \u00e8 stata eliminata la correlazione tra PN e pressione nominale in quanto ritenuta fuorviante.La classificazione PN quindi coinvolge sia caratteristiche meccaniche che dimensionali; le lettere PN sono seguite da un valore numerico adimensionale.\nIl valore numerico che segue il PN non rappresenta un valore di alcuna grandezza fisica in una certa unit\u00e0 di misura (per esempio, NON rappresenta il valore in bar della pressione interna nominale corrispondente a 20\u00a0\u00b0C) e non deve essere utilizzato per il calcolo tranne dove specificato nella norma.Nomimal Pressure for pipe components. La norma ISO 14723:2009 (cui \u00e8 identica la API 6DSS: Petroleum and natural gas\nindustries - Pipeline transportation systems - Subsea pipeline valves) confronta la PN con la Classe ANSI, secondo la seguente tabella:\nNormativa UNI EN.\nLa UNI EN 805 stabilisce una nuova terminologia per classificare le pressioni dei componenti idraulici (tubazioni, apparecchiature, ecc.) nello specifico sostituisce il concetto di PN con quello di PFA.\nCon la UNI EN 805 la pressione espressa in PN, nelle condotte per il trasporto dell'acqua, \u00e8 stata sostituita con la pressione espressa in PFA, PMA, PEA\nA ciascun valore di PN = PFA sono associati i relativi valori di PMA e PEA secondo la seguente tabella:\nNel caso di condotte per il trasporto del gas la UNI EN 1555-3 sostituisce la pressione espressa in PN con quella espressa in MOP dove:\nIl valore della PEA viene maggiorata rispetto a quello della PMA poich\u00e9, durante le prove in stabilimento dei componenti idraulici, le pressioni sono applicate esclusivamente in maniera statica e pertanto tale maggiorazione permette di tenere in conto anche l'effetto dinamico (effetti impulsivi) di alcune sollecitazioni quali il colpo d'ariete."}
{"id": "1519807", "revid": "486946", "url": "https://it.wikipedia.org/wiki?curid=1519807", "title": "A.S.D. Civitavecchia Calcio 1920", "text": ""}
{"id": "1519809", "revid": "6923", "url": "https://it.wikipedia.org/wiki?curid=1519809", "title": "Cappella musicale di Santa Maria in Via", "text": "La Cappella Musicale di Santa Maria in Via \u00e8 una Cappella musicale che ha sede presso la Chiesa di Santa Maria in Via a Roma, fondata da padre Giovanni Maria Catena nel 1944. Dal 2003 \u00e8 diretta dal M\u00b0 Luigi Ciuffa, Direttore del Conservatorio F. Morlacchi di Perugia.\nStoria.\nNacque come Associazione Fanciulli Cantori di Santa Maria in Via il 22 novembre (festa di santa Cecilia, patrona della musica) del 1944 con un piccolo nucleo di ragazzi che frequentavano la parrocchia, dove padre Giovanni Maria Catena aveva organizzato una vera e propria scuola di musica, con l'aiuto di altri religiosi dell'annesso convento (padre Manetto Maria Salvador e successivamente anche padre Giuseppe Maria Benassi e, come insegnante di solfeggio e teoria musicale, l'organista padre Raffaele Maria Preite).\nIl coro animava le messe della parrocchia e svolgeva un'intensa attivit\u00e0 concertistica. Importante fu la stretta collaborazione con la Cappella Musicale Liberiana (della Basilica di Santa Maria Maggiore), diretta dal M\u00b0 Licinio Refice. Nel 1947 parteciparono al \"Coro dei cantori romani di musica sacra\", costituito da cantori delle pi\u00f9 importanti cappelle musicali romane e diretto da Licinio Refice, che si esib\u00ec in una tourn\u00e9e di sei mesi ed oltre cento concerti negli Stati Uniti, in Canada e in Messico. La collaborazione con la Cappella Musicale Liberiana prosegu\u00ec anche dopo il 1948, quando ne assunse la direzione Domenico Bartolucci, con concerti di polifonia classica in Germania, Belgio, Paesi Bassi, Irlanda.\nPadre Giovanni Maria Catena continu\u00f2 ad occuparsi del coro anche dopo la sua nomina nel 1957 a \"Magister Puerorum\" della Cappella Musicale Pontificia Sistina, di cui nel frattempo il M\u00b0 Domenico Bartolucci, scomparso il M\u00b0 Lorenzo Perosi, era diventato Direttore perpetuo. Negli anni sessanta furono ammesse al coro anche le ragazze e il complesso prese il nome di \"Istituto fanciulli cantori di Santa Maria in Via\". Nel 1969 furono inserite anche le voci virili, costituite dagli ex fanciulli cantori.\nDopo la morte di padre Giovanni Maria Catena e padre Raffaele Preite, il coro, formato ormai da adulti, prese il nome attuale, continuando nella sede storica la propria tradizione musicale. Il repertorio del coro spazia essenzialmente tra i grandi autori di polifonia sacra classica e contemporanea.\nDal 2003 la Cappella \u00e8 diretta dal M\u00b0 Luigi Ciuffa. Sotto la sua direzione ha eseguito una serie di concerti particolarmente apprezzati dal pubblico. In particolare si ricordano la partecipazione alla X edizione della Festa Europea della Musica in Roma nel 2004, all\u2019evento televisivo della Rai \u201cLa Bibbia giorno e notte\u201d nel 2008 e alla VI Rassegna di Cori Polifonici presso l\u2019Abbazia di Montevergine (AV) nel 2010. Si \u00e8 esibita in occasione del Cinquantenario della morte di Bonaventura Somma a Chianciano Terme ed alla Galleria Nazionale di Arte Antica di Palazzo Corsini a Roma nell\u2019ambito delle manifestazioni musicali promosse dal Ministero dei beni e delle attivit\u00e0 culturali e del turismo. Ha cantato, inoltre, nel Castello di Monteriggioni (SI) per i festeggiamenti della Madonna del Rosario e presso il Museo Archeologico Nazionale a Venafro (IS) per l\u2019inaugurazione della mostra \u201cSplendori dal Medioevo\u201d.\nNel 2014 ha eseguito in prima assoluta ed inciso per l\u2019etichetta Choralife la Missa in Festo Beatae Virginis Mariae de Horto del M\u00b0 Aurelio Porfiri.\nRecentemente ha tenuto concerti nella Cattedrale di S. Agapito a Palestrina per conto della Fondazione Giovanni Pierluigi da Palestrina e a Bologna nella Basilica di S. Maria dei Servi, interamente dedicati al grande polifonista e, su invito della Fondazione Domenico Bartolucci, ha preso parte alla Rassegna per il Centenario della nascita del Cardinale. \u00c8 da ricordare inoltre il \"Concerto per la pace\", tenuto in Roma per conto dell'Ispettorato generale dei cappellani del Dipartimento dell'amministrazione penitenziaria ed in collaborazione con la Comunit\u00e0 di S. Egidio.\nIl Direttore.\nLuigi Ciuffa ha conseguito presso il Conservatorio di \u201cS. Cecilia\u201d in Roma i diplomi di Pianoforte, Composizione, Organo e Composizione Organistica, Musica Corale e Direzione di Coro. Gi\u00e0 in possesso di varie abilitazioni, \u00e8 risultato vincitore dei concorsi nazionali per esami e titoli di Fuga e Composizione e di Musica corale e Direzione di coro. \u00c8 titolare della Cattedra di Direzione di Coro e Composizione Corale, nonch\u00e9 del biennio specialistico di Direzione di Coro presso il Conservatorio \u201cF. Morlacchi\u201d di Perugia.\nAll\u2019attivit\u00e0 didattica ha sempre affiancato quella di pianista, compositore, organista e direttore di formazioni vocali e/o strumentali. Numerosissimi sono infatti i concerti effettuati per conto di Enti e Associazioni in ambito nazionale ed europeo: Fondazione Pierluigi da Palestrina, Pontificio Istituto di Musica Sacra di Roma, Teatro Sociale di Rovigo, Universit\u00e9 d'\u00c9vry (Parigi), Fondazione Valentino Bucchi, Stagioni concertistiche del Conservatorio di Rovigo, Fondazione D. Bartolucci, Festival \u201cWakacje z Muzyka\u201d in Nowy Sacz (Polonia), Regia Accademia Filarmonica di Bologna, Associazione Organistica del Lazio, Societ\u00e0 Aquilana dei Concerti B. Barattelli, Istituto dell'Organo Storico Italiano, per citarne alcuni.\nNel 2014 ha fatto parte della giuria dei Concorsi polifonici nazionali ed internazionali di Arezzo, nell'edizione 2015 di quella del 42\u00ba Concorso Internazionale di Composizione.\nHa diretto il Coro Lorenzo Perosi di Cave (RM) in numerosissimi concerti a cappella e con orchestra e in importanti celebrazioni liturgiche dal 1991 al 2016, registrando per la Erreffe Edizioni Musicali.\nDal 1998 \u00e8 primo organista nella Chiesa di S. Maria in Via in Roma ed \u00e8 dal 2003 direttore dell\u2019omonima Cappella Musicale.\nVideo.\nGiovanni Pierluigi da Palestrina - Pueri hebraeorum - Cappella Musicale di Santa Maria in Via\nMarco Antonio Ingegneri - Plange quasi virgo - Cappella Musicale di Santa Maria in Via\nCollegamenti esterni.\n\"Pagina Facebook della Cappella Musicale di Santa Maria in Via\"\n\"Canale YouTube della Cappella Musicale di Santa Maria in Via\"\n\"Pagina Twitter della Cappella Musicale di Santa Maria in Via\"\n\"Pagina Instagram della Cappella Musicale di Santa Maria in Via\"\n\"Sito della Chiesa di Santa Maria in Via - Cappella Musicale\"\n\"Sito del M\u00b0 Luigi Ciuffa - Direttore della Cappella Musicale di Santa Maria in Via\""}
{"id": "1519821", "revid": "17204", "url": "https://it.wikipedia.org/wiki?curid=1519821", "title": "Adlib", "text": ""}
{"id": "1519828", "revid": "729019", "url": "https://it.wikipedia.org/wiki?curid=1519828", "title": "Discheratosi congenita", "text": "La discheratosi congenita o sindrome di Zinsser-Cole-Engman \u00e8 una raro gruppo di genodermatosi caratterizzate da poichilodermia ed aumentata predisposizione allo sviluppo di neoplasie maligne.\nEpidemiologia.\nSi tratta di una patologia rara con una prevalenza di 1-9 casi ogni 1.000.000 di abitanti.\nEziologia.\nLa discheratosi congenita \u00e8 causata da mutazioni in alcuni geni coinvolti nel mantenimento della lunghezza dei telomeri. I telomeri sono strutture poste alle estremit\u00e0 dei cromosomi che hanno la funzione di mantenerne l'integrit\u00e0 e sono costituite da ripetizioni di nucleotidi in tandem e da un complesso di proteine. Dopo ogni ciclo cellulare i telomeri si accorciano a causa della perdita di ripetizioni nucleotidiche e quando diventano troppo corti determinano l'apoptosi della cellula o instabilit\u00e0 genetica. Le telomerasi permettono l'estensione e quindi il mantenimento della lunghezza dei telomeri aggiungendo ripetizioni nucleotidiche all'estremit\u00e0 5' del DNA tramite una proteina che funga da stampo RNA (TERC) e una trascrittasi inversa (TERT). La stabilit\u00e0 delle telomerasi \u00e8 garantita da un complesso di piccole proteine nucleolari che includono la discherina, NHP2 e NOP10 mentre la loro protezione dalla degradazione da parte di proteasi o meccanismi di riparazione del DNA \u00e8 permessa da un complesso di sei proteine tra cui figura TIN2. Nella discheratosi congenita i pazienti possiedono telomeri estremamente corti.\nGenetica.\nLa discherina, codificata da \"DKC1\", \u00e8 una snoRNP che partecipa alla stabilizzazione delle telomerasi e alla modifiche dell'RNA ribosomiale. Alterazioni in questo gene determinano la formazione di ribosomi disfunzionali che portano alla stabilizzazione di p53, all'arresto del ciclo cellulare e quindi all'apoptosi. Questo fenomeno \u00e8 particolarmente rilevante nelle cellule a maggior tasso di divisione come le staminali del midollo osseo che vengono perse determinando aplasia midollare. Mutazioni X-linked recessive in questo gene sono le pi\u00f9 comuni responsabili di questa sindrome assommando a circa il 30% dei casi.\nLe mutazioni in \"TERC\", \"TERT\" e \"TIN2\" assommano al 20% dei casi e si trasmettono prevalentemente con modalit\u00e0 autosomico dominante e mostrano il fenomeno dell'antipazione genetica.\nLe mutazioni in \"NOLA2\", \"NOLA3\" e \"WRAP53\" sono decisamente pi\u00f9 rare e si trasmettono con modalit\u00e0 autosomico recessiva.\nClassificazione.\nLe varianti di discheratosi congenita vengono distinte a seconda delle mutazioni in uno di otto geni che tuttavia assommano a poco pi\u00f9 della met\u00e0 dei casi, il che implica che alcuni geni coinvolti in questa patologia non sono stati ancora identificati.\nIstopatologia.\nSi evidenzia marcato assottigliamento dell'epidermide con ortocheratosi e assenza o assottigliamento delle creste epidermiche. Lo strato basale mostra vacuolazione focale e aumento del contenuto di melanina. Il derma presenta melanofagi con incontinentia pigmenti e ricca vascolarizzazione con infiltrato linfocitario perivascolare.\nClinica.\nLa prima manifestazione della patologia \u00e8 spesso la distrofia ungueale che si verifica nella prima infanzia o nell'adolescenza e porta alla perdita dell'unghia o alla formazione di tappi cornei. Nel giro di due o tre anni segue una fine pigmentazione reticolata grigio-brunastra, particolarmente evidente al collo e alle cosce ma estesa anche al tronco. Il viso \u00e8 eritematoso e presenta atrofia cutanea associata a macule iperpigmentate mentre il dorso delle mani e dei piedi si presenta atrofico con un aspetto lucido. Si possono riscontrare teleangectasie diffuse. A queste alterazioni cutanee segue la comparsa di vescicole ed erosioni alla mucosa linguale, buccale, lacrimale (dolore, eccessiva lacrimazione e cicatrizzazione), esofagea, ano-rettale e uretrale (stenosi) che danno infine origine a leucoplachia. L'insorgenza di carcinomi squamocellulari a partire da queste lesioni pre-neoplastiche \u00e8 particolarmente elevata nei pazienti affetti da discheratosi congenita che hanno inoltre un maggior rischio di sviluppare carcinomi del pancreas e linfoma di Hodgkin. Possibile la comparsa di ipercheratosi palmo-plantare e iperidrosi. Sono frequenti alterazioni nello sviluppo dei denti, carie, periodontiti e osteoporosi. Raramente si possono presentare fibrosi polmonare e cirrosi epatica. A livello ematologico quasi tutti pazienti presentano aplasia midollare. Vi possono essere ritardo di crescita e ritardo psicomotorio.\nLa \"sindrome di Revetz\", una variante di discheratosi congenita, si presenta con capelli sottili, onicodistrofia, ipoplasia cerebellare, ipoplasia midollare, retinopatia essudativa bilaterale e ritardo di crescita.\nLa \"sindrome di Hoyeraal-Hreidarsson\" \u00e8 una forma estremamente rara e severa caratterizzata da microcefalia ipoplasia cerebellare, calcificazioni intracraniche, ritardo di crescita intrauterino e immunodeficienza.\nLa prognosi \u00e8 variabile ma la maggior parte dei pazienti muore tra i 30 e i 50 anni per le conseguenze dell'aplasia midollare o per l'insorgenza di un carcinoma. Tra le forme pi\u00f9 comuni quelle con mutazioni di \"DKC1\" o \"TINF\" sembrano avere la prognosi peggiore e l'esordio pi\u00f9 precoce. Molto severe anche le rare mutazioni di \"RTEL1\".\nDiagnosi.\nLa diagnosi viene guidata da un'attenta anamnesi volta a ricercare familiarit\u00e0 per aplasia midollare, carcinomi spinocellulari della testa, del collo o ano-genitali, fibrosi polmonare e cirrosi epatica. Segue l'esame obiettivo volto a ricercare i segni clinici caratteristici della patologia. Tutti i pazienti devono essere sottoposti ad un emocromo completo e all'esame dello striscio di sangue periferico. Se alterati, deve essere effettuata una biopsia midollare. Analisi molecolari permettono di identificare la mutazione responsabile nella met\u00e0 dei pazienti. Se le prove di funzionalit\u00e0 polmonare risultano alterate in senso restrittivo va effettuata una RX torace per confermare la fibrosi polmonare mentre sono utili un'ecografia addominale e l'elastosonografia epatica per diagnosticare un'eventuale cirrosi.\nTerapia.\nL'ossimetalone, un androgeno, viene utilizzato per trattare l'anemia aplastica e il filgrastim per migliorare temporaneamente i parametri ematologici.\nI retinoidi sembrano avere una certa efficacia nel trattamento della leucoplachia riducendo l'insorgenza di carcinomi spinocellulari.\nIl trapianto allogenico di midollo osseo permette di trattare efficacemente l'anemia aplastica ma non le altre manifestazioni della patologia."}
{"id": "1519831", "revid": "287204", "url": "https://it.wikipedia.org/wiki?curid=1519831", "title": "Al diavolo piace dolce", "text": "Al diavolo piace dolce (\"Everyone Worth Knowing\") \u00e8 il secondo romanzo di Lauren Weisberger, scritto nel 2005. \u00c8 diventato anch'esso un bestseller grazie alla diffusione del primo romanzo dell'autrice americana, Il diavolo veste Prada.\nTrama.\nIl romanzo narra la storia di Bettina (\"Bette\") Robinson, una ventisettenne di New York, che sogna di trovare un fidanzato e sistemarsi per sempre. Un giorno si licenza dalla banca dove lavorava e viene inspiegabilmente assunta da un'agenzia di pubbliche relazioni, con il compito di organizzare i party pi\u00f9 esclusivi. Ma una settimana dopo si ritrova nel letto di Philip Weston il playboy pi\u00f9 ambito della citt\u00e0, e capisce che sono guai. Iniziano ad uscire sui giornali i titoli pi\u00f9 imbarazzanti. Per l'agenzia \u00e8 un trionfo ma per Bette, che ora \u00e8 continuamente inseguita da Weston, \u00e8 un vero inferno..."}
{"id": "1519832", "revid": "167080", "url": "https://it.wikipedia.org/wiki?curid=1519832", "title": "Feti", "text": ""}
{"id": "1519835", "revid": "167080", "url": "https://it.wikipedia.org/wiki?curid=1519835", "title": "Neonati", "text": ""}
{"id": "1519842", "revid": "2078883", "url": "https://it.wikipedia.org/wiki?curid=1519842", "title": "Universit\u00e0 del Missouri", "text": "L'Universit\u00e0 del Missouri (conosciuta anche come la Missouri University, Mizzou, o MU) \u00e8 un'universit\u00e0 pubblica. Fondata nel 1839 durante la presidenza di Martin Van Buren, \u00e8 stata la prima universit\u00e0 pubblica ad ovest del fiume Mississippi ed \u00e8 la nave ammiraglia del sistema dell'University of Missouri. La Missouri University \u00e8 la pi\u00f9 grande del Missouri con una corrente d'iscrizione di quasi 30.000 studenti che provengono da ogni contea nel Missouri, ogni Stato nella nazione, e pi\u00f9 di 100 paesi stranieri.\nL'Universit\u00e0 offre pi\u00f9 di 270 corsi, \"undergraduate\" e \"graduate\", 20 scuole e l'universit\u00e0 \u00e8 una delle sei universit\u00e0 pubbliche negli Stati Uniti con le scuole di medicina, medicina veterinaria, e di diritto su un unico campus. Noti sono i suoi programmi sul giornalismo (primo corso al mondo, fondata nel 1908), l'agricoltura, e le scienze della vita.\nLe squadre dell'universit\u00e0 si chiamano \"Missouri Tigers\" e appunto lo stemma dell'universit\u00e0 \u00e8 una tigre.\nIl romanzo Stoner, di John Edward Williams, pubblicato nel 1965, ha come principale luogo di azione e svolgimento l'Universit\u00e0 del Missouri.\nDidattica.\nI corsi accademici comprendono:\nLa MU \u00e8 una delle sei universit\u00e0 pubbliche che ospita una scuola di legge, scuola di medicina, e una scuola di medicina veterinaria tutti nello stesso campus. La MU \u00e8 il pi\u00f9 grande istituto di ricerca pubblico, e l'unica universit\u00e0 che sia un membro della \"Association of American Universities\". L'Universit\u00e0 del Missouri \u00e8 il pi\u00f9 grande reattore di ricerca universitaria negli Stati Uniti.\nNel 1908, il \"Missouri School of Journalism\" (noto come \"J-scuola\"), la prima scuola di giornalismo, \u00e8 stata fondata in Colombia. Il MU Scuola di Giornalismo gestisce anche il \"Columbia Missourian\" giornale dell'universit\u00e0, gestito da professionisti redattori.\nFondata nel 1978 dopo 23 anni come un'unit\u00e0 della Scuola di Medicina, la Scuola delle Professioni Sanitarie \u00e8 diventata autonoma divisione per azione della University of Missouri il 14 dicembre 2000.\nSport.\nLe Tigri del Missouri sono membri della \"Southeastern Conference\". Mizzou \u00e8 l'unica scuola nello stato con tutti i suoi sport nella \"NCAA Division I\", il college con il pi\u00f9 alto livello di sport. I colori della squadra sono nero e oro antico.\nGli sport comprendono pallacanestro, baseball, sci di fondo, football, golf, ginnastica, lacrosse, il nuoto e immersioni subacquee, softball, nuoto, traccia, tennis, pallavolo, calcio femminile, e la lotta.\nL'attuale capo allenatore della squadra maschile di pallacanestro \u00e8 Kim Anderson. Gary Pinkel \u00e8 l'attuale capo allenatore di football. Gli allenatori di altri sport sono per la squadra femminile di basket allenatore Cindy Stein, delle donne del golf Stephanie Priesmeyer, gli uomini del golf Marco Leroux, allenatore di baseball Tim Jamieson, allenatore di softball Ehren Earleywine, sci di fondo pullman Jared Wilmes, gli uomini del nuoto e immersioni allenatore Brian Hoffer, pista e campo allenatore Rick McGuire, wrestling allenatore Brian Smith, ginnastica Rob Drass allenatore, allenatore di calcio Bryan Blitz, tennis allenatore Blake Starkey, pallavolo e pullman Wayne Kreklow.\nMU football giocano nel campo chiamato \"Faurot Memorial Stadium\". Costruito nel 1926, lo stadio ha una capacit\u00e0 ufficiale di 68.349. Gli uomini e donne del basket giocano alla Mizzou Arena, che si trova appena a sud della stadio di football.\nIl Missouri Tiger maschile di pallacanestro che gioca nel NCAA dispone di 21 apparizioni nel torneo di tutti i tempi. Le Tigri sono apparsi nella finale regionale del torneo NCAA (\u00e9lite otto) quattro volte, due sotto il leggendario allenatore Norm Stewart. Le Tigri nella loro storia hanno vinto 15 campionati.\nIl 24 novembre 2007, la squadra di football Mizzou ha giocato contro il suo pi\u00f9 grande rivale, il Kansas. A quel tempo erano classificati cos\u00ec: Kansas 2\u00b0 e Missouri University 4\u00b0 a livello nazionale. Alla fine della partita il Mizzou ha sconfitto Kansas, 36-28. Il giorno seguente il MU \u00e8 stato classificato al 1\u00ba posto nel paese per la seconda volta nella sua storia (14 novembre 1960, una settimana). Il 1 \u00b0 dicembre 2007, la squadra di football Mizzou ha perso la Big 12 Campionato giocando contro il San Antonio (Texas) a Oklahoma 38-17."}
{"id": "1519843", "revid": "298055", "url": "https://it.wikipedia.org/wiki?curid=1519843", "title": "Christopher Hayden", "text": ""}
{"id": "1519844", "revid": "90930321", "url": "https://it.wikipedia.org/wiki?curid=1519844", "title": "Matrici di portafoglio", "text": "Le matrici di portafoglio sono strumenti di gestione dell'impresa che si sono diffusi a partire dagli anni settanta.\nLe matrici vogliono fornire una rappresentazione di sintesi della struttura strategica dell'impresa, per fornire al management indicazioni circa le strategie da intraprendere e i criteri di allocazione delle risorse da seguire nella gestione dei singoli business. \nTutte le matrici di portafoglio si caratterizzano per:\n\u00c8 inoltre possibile aggiungere altre dimensioni che esprimono, ad esempio, l'apporto del singolo business al fatturato complessivo dell'impresa o il suo contributo in termini di reddito netto o, ancora, gli effetti sulla dimensione finanziaria (assorbimento e generazione di cassa).\nTra le matrici di portafoglio, le pi\u00f9 note sono:"}
{"id": "1519846", "revid": "729019", "url": "https://it.wikipedia.org/wiki?curid=1519846", "title": "Puntoshop Channel", "text": "Puntoshop Channel era un canale sammarinese che trasmetteva 24 ore su 24 e 7 giorni su 7 via satellite (ricevibile sul canale 820 della piattaforma Sky) e in Italia su vari canali del digitale terrestre. Il palinsesto era improntato sulle televendite dell'azienda Puntoshop spa, anch'essa della Repubblica del Titano.\nL'emissione tramite teleporto di Milano in connessione con gli studi di San Marino era curata da Renato Tomaselli e Andrea Bellofiore.\nIl canale ha cessato le trasmissioni in seguito al fallimento dell'azienda ."}
{"id": "1519847", "revid": "2043251", "url": "https://it.wikipedia.org/wiki?curid=1519847", "title": "Nicola da Longobardi", "text": "Biografia.\nGiovanni Battista Saggio nacque il 6 gennaio 1650 a Longobardi, piccolo centro della costa tirrenica, da Fulvio Saggio, contadino, e da Aurelia Pizzini, filatrice. Primo di cinque figli, fu seguito da Antonio e Domenica, gemelli, Muzio e Nicola.\nVenne battezzato con il nome di Giovanni Battista Clemente il 10 gennaio. La sua fu una famiglia semplice e povera, e per le ristrettezze economiche pot\u00e9 frequentare la scuola solo da religioso e imparare a leggere e scrivere. \nLa sua famiglia lo educ\u00f2 ai valori umani, morali e spirituali. La frequentazione del convento dei padri Minimi lo apr\u00ec al desiderio della vita religiosa. I biografi raccontano della sua costante presenza alla messa feriale e festiva ed era solito confessarsi ogni settimana.\nRicevuta la cresima il 3 maggio 1668 si aggreg\u00f2 ai Minimi come terziario presso la chiesa dell'Assunta detta di San Francesco anche se prosegu\u00ec il suo lavoro di contadino fino a circa vent'anni. D'animo nobile e gentile edificava tutti con la sua testimonianza di laico cristiano e di lavoratore e con il suo carattere riusciva ad accattivarsi la simpatia di tanti.\nQuando per\u00f2 manifest\u00f2 il desiderio di entrare nei Minimi, sulle orme di san Francesco di Paola, i suoi familiari non furono subito contenti perch\u00e9 veniva meno per la famiglia un importante sostegno. Egli a malincuore obbed\u00ec, ma dopo essersi spogliato dell'abito religioso perdette ad un tratto la vista. Non la riacquist\u00f2 se non quando i genitori, pentiti della loro ostinazione, non gli permisero di seguire la propria vocazione. Dopo un anno di noviziato, scandito dai servizi pi\u00f9 umili, il 29 settembre pronunci\u00f2 i quattro voti di castit\u00e0, povert\u00e0, obbedienza e quaresima perpetua e la promessa solenne come voto di fedelt\u00e0 all'Ordine. Da quel giorno assumer\u00e0 come nome quello di Nicola. Fu inviato, con le mansioni pi\u00f9 umili di cuoco, dispensiere, ortolano, questuante, prima nel convento di Longobardi, poi a San Marco Argentano, Montalto Uffugo, Cosenza e Spezzano della Sila.\nDal 1677 fu richiamato a Paola, dove per due anni il provinciale lo scelse come suo compagno e segretario per la Visita Canonica e dal maggio del 1679 fu assegnato alla comunit\u00e0 di San Francesco ai Monti in Roma.\nLa sua fama di catechista si diffuse subito negli ambienti romani tanto che c'era una vera e propria corsa delle famiglie per affidare i propri figli al frate minimo per la loro istruzione religiosa. Un ulteriore cambiamento nella sua vita spirituale si registr\u00f2 nel 1683 dopo un suo pellegrinaggio a piedi a Loreto per invocare dal Signore, attraverso l'intercessione di Maria della quale era devotissimo, la liberazione di Vienna dai turchi. Proprio a Loreto fece il proposito di orientare ancora di pi\u00f9 la sua vita verso i consigli evangelici. \nIl triennio successivo della sua vita fu scandito da forti esperienze mistiche, estasi e contemplazioni del mistero della Trinit\u00e0. La sua giornata e la sua vita erano diventate preghiera e presenza di Dio. Ritorn\u00f2 a Paola, dove dimor\u00f2 per altri due anni, sempre con incarichi umili, con il beneplacito di papa Innocenzo XII. Nell'autunno del 1694 fu rimandato nel convento di Longobardi per curare l'ampliamento ed il restauro della Chiesa e del convento dei Minimi. Per la Chiesa restaurata ricevette dalla famiglia Colonna, per volont\u00e0 testamentaria della principessa donna Luisa de la Cerda, il corpo santo di Innocenza, martire cristiana dei primi secoli.\nLa stima della famiglia Colonna, nei confronti di fr\u00e0 Nicola, spinsero don Filippo, passato a seconde nozze, a chiedere che tenesse a battesimo il figlio Lorenzino avuto con la principessa Panfili. Ritornato a Roma continu\u00f2 a ricoprire l'incarico di sagrestano e di custode della Cappella del padre Fondatore adoperandosi per la questua della cera due volte l'anno.\nNon manc\u00f2 di assistere i poveri e adoperarsi per gli indigenti, insieme ad una grande piet\u00e0 che si manifestava nella pratica della visita alle Sette Chiese di Roma. \u00c8 testimoniato nel processo canonico che fra le tante esperienze fr\u00e0 Nicola visse la \u201ctransverberazione\u201d da parte di un angelo con dardo infuocato e si vide porgere da Ges\u00f9 l'anello sponsale dei mistici. \nNella positio si legge: \"cos\u00ec come si presentava, umilissimo e discreto, e come lo si sapeva, lontano da ogni vana gloria, tutto dato all'orazione continua, alla carit\u00e0 e alle penitenze, ansioso di promuovere l'onore di Dio e la salute delle anime, fra Nicola era stimato e amato da tutti servendo da specchio a religiosi e secolari\".\nSi offr\u00ec vittima al Signore quando nel 1709 c'era il pericolo di un nuovo saccheggio di Roma, capitale della cristianit\u00e0, e partecip\u00f2 attivamente ai turni di preghiera e di adorazione. A causa di una infiammazione polmonare si ammal\u00f2 gravemente e rimase a letto per diverso tempo. La notizia della sua grave malattia fece diventare la sua stanza un vero e proprio luogo di pellegrinaggio dove nobili e poveri, prelati e confratelli si recarono per salutarlo. \nIl 2 febbraio del 1709 ricevette l'Unzione degli infermi ed il giorno successivo, dopo aver ricevuto la richiesta di preghiere e di intercessione dallo stesso Pontefice Clemente XI, mentre reggeva in mano il Crocifisso esclam\u00f2 \u201c\"Paradiso, Paradiso\"\u201d e consegn\u00f2 la sua anima al Signore all'et\u00e0 di 59 anni..\nIl culto.\nLa fama della sua santit\u00e0 si diffuse rapidamente nella capitale, in Calabria e nel resto d'Italia. Il suo sepolcro divenne luogo di pellegrinaggio costante tanto che l'Ordine dei Minimi decise di chiedere l'avvio della Causa di Canonizzazione nel 1716. Semplice oblato dell'ordine, raggiunse una tale fama a livello europeo che la sua canonizzazione fu richiesta da un numero considerevole di personalit\u00e0 tra cui lo stesso imperatore Carlo VI. Tra gli altri sovrani si annoverano il re Filippo V di Spagna (con la consorte Elisabetta Farnese), il re Augusto II di Polonia, il pretendente al trono d'Inghilterra Giacomo III Stuart (con la consorte Maria Clementina Sobieska). Fu dichiarato Venerabile il 17 marzo del 1771 e i due miracoli per la beatificazione furono riconosciuti il 2 aprile 1786. Pio VI presiedette il rito di beatificazione il 17 settembre 1786 nella Basilica Vaticana. Dopo la beatificazione fu creato patrono del suo paese natale, Longobardi. A Longobardi Marina c'\u00e8 una chiesa a lui intitolata, che ogni anno lo celebra il 10 agosto.\nIl miracolo per la Canonizzazione avvenne il 1938 a favore di un muratore di Longobardi caduto da una impalcatura molto alta e rimasto miracolosamente illeso. L'inchiesta diocesana si \u00e8 svolta tra il 2008 e il 2009. Il 13 dicembre del 2012 la consulta medica della Congregazione delle Cause dei Santi ha dichiarato il caso scientificamente inspiegabile. Il 28 novembre del 2013 ha avuto luogo il congresso dei teologi e il 4 marzo l'Ordinaria dei prelati del Dicastero, ambedue concluse positivamente. \n\u00c8 stato proclamato santo il 23 novembre 2014 in piazza San Pietro da papa Francesco."}
{"id": "1519849", "revid": "167080", "url": "https://it.wikipedia.org/wiki?curid=1519849", "title": "Epidemiologico", "text": ""}
{"id": "1519850", "revid": "13191605", "url": "https://it.wikipedia.org/wiki?curid=1519850", "title": "Rika Matsumoto", "text": ""}
{"id": "1519860", "revid": "95049", "url": "https://it.wikipedia.org/wiki?curid=1519860", "title": "Palazzo delle Poste (Latina)", "text": "Il Palazzo delle Poste \u00e8 un edificio postale di Latina, situato in piazzale dei Bonificatori.\nOspita l'ufficio postale Latina Centro.\nStoria.\nProgettato nel 1932 dall'architetto e ingegnere Angiolo Mazzoni su commissione del Ministero delle comunicazioni, fu costruito in occasione della fondazione dell'allora Littoria e inaugurato, assieme alla citt\u00e0, il 18 dicembre 1932 alla presenza di Benito Mussolini.\nIl sopralluogo per scegliere l'area su cui costruire il palazzo fu effettuato il 17 aprile 1932 dall'architetto Mazzoni, dal commissario Cozzolini dell'amministrazione delle Poste e Telegrafi e dall'ingegner Pappalardo dell'Associazione Nazionale Combattenti.\nIn questo frangente Oriolo Frezzotti invi\u00f2 a Mazzoni i disegni del suo Piano Regolatore per Littoria e in particolare uno schizzo dell'area in cui si prevedeva l'insediamento del nuovo edificio postale.\nPer l'esecuzione dei lavori fu messa a disposizione dal Ministero la somma di 890.000 L.\nIl giorno dopo l'inaugurazione, sulla \"Gazzetta del Popolo\", Filippo Tommaso Marinetti scrisse che \"tra i valori artistici ideati dall'Architetto Mazzoni in questo edificio noi ammiriamo specialmente le grandi alte grate semicilindriche di difesa conto le zanzare malariche. Si tratta di una di quelle bellezze sorprendenti originali che risultano da una trovata costruttiva con scopo funzionale. [...] Cos\u00ec Mazzoni, avendo il compito di difendere una casa dalle zanzare malariche, sostituisce alle solite, piccole grate malariche, dei forti motivi architettonici di rete metallica. Esempio questo di una utilit\u00e0 che diventa bellezza, trovata, lirismo. In altri termini, superamento futurista del semplice razionalismo\".\nTuttavia, nel 1934, le grate antimalariche vennero smantellate su ordine diretto del Duce perch\u00e9 offendevano la vittoria con cui si riteneva ormai conclusa, per il regime, la battaglia ecologica contro la malattia, anche se i censimenti dell'epoca registravano ancora un alto tasso di mortalit\u00e0 proprio a causa della malaria.\nSempre nel 1934 Littoria venne promossa a capoluogo di provincia e, di conseguenza, anche l'edificio postale dovette assolvere nuove mansioni; fu cos\u00ec che l'architetto Mazzoni cur\u00f2 il progetto per il suo ampliamento.\nIl disegno che ne scatur\u00ec era di grande qualit\u00e0 architettonica, ma fu bocciato dal neoministro Puppini che, ravvisando un contrasto tra l'ubicazione del nuovo edificio e l'assetto urbanistico previsto dal Piano Regolatore vigente, consigli\u00f2 come possibile soluzione l'ubicazione in asse col viale Principessa di Piemonte (oggi viale Italia).\nMazzoni studi\u00f2 pertanto una soluzione conforme al volere delle amministrazioni.\nDopo l'intervento di ampliamento del 1934 non si registrano altri interventi significativi sino al 1960 quando venne ritenuto indispensabile un ulteriore ampliamento dell'immobile, probabilmente in vista dell'espansione demografica a cui era soggetta la citt\u00e0 in quel periodo. Si susseguirono svariati progetti che progressivamente modificarono il palazzo preesistente sino alla soluzione definitiva nel 1963.\nVenne quindi realizzato un edificio con struttura portante in calcestruzzo armato dopo la demolizione quasi totale della parte costruita nel 1932.\nDopo questo grande intervento, che per\u00f2 snatur\u00f2 radicalmente l'opera originaria concepita da Mazzoni, si susseguirono interventi di manutenzione straordinaria interna."}
{"id": "1519861", "revid": "599013", "url": "https://it.wikipedia.org/wiki?curid=1519861", "title": "Marek Citko", "text": "Carriera.\nClub.\nNella met\u00e0 degli anni '90 gioc\u00f2 con il Klub Sportowy Widzew \u0141\u00f3d\u017a nelle coppe europee (contro l' e in Nazionale).\nConsiderato uno dei giovani pi\u00f9 promettenti in patria, nel mirino di grandi club europei, \u00e8 stato presto frenato da numerosi infortuni.\nProsegu\u00ec la propria carriera in differenti squadre polacche ed ebbe esperienze all'estero in Israele e Svizzera.\nIl 29 giugno del 2007 mise fine alla propria carriera."}
{"id": "1519864", "revid": "1149807", "url": "https://it.wikipedia.org/wiki?curid=1519864", "title": "Publishers Weekly", "text": "Il Publishers Weekly \u00e8 una pubblicazione statunitense legata alle uscite dei romanzi, dei bestseller, e delle librerie. \nViene pubblicato dal 1940, cinquanta volte all'anno, settimanalmente, e comprende 40 pagine.\nDa quando \u00e8 uscito ha incluso 6000 pubblicazioni; 5500 librerie pubbliche; 3800 serie di libri; 1600 autori e scrittori; 1500 college e universit\u00e0 librarie; 950 film e stampe; e 750 agenti letterari."}
{"id": "1519865", "revid": "1725819", "url": "https://it.wikipedia.org/wiki?curid=1519865", "title": "Mediaset 2", "text": "Mediaset 2 \u00e8 uno dei multiplex della televisione digitale terrestre a copertura nazionale presenti nel sistema DVB-T italiano. Appartiene a EI Towers S.p.A. interamente posseduta da 2i Towers S.r.l., a sua volta controllata al 100% da 2i Towers Holding S.r.l., che \u00e8 partecipata per il 40% da Mediaset e per il 60% da F2i TLC 1 S.r.l.\nCaratteristiche.\nIl Mediaset 2 trasmette in SFN sul canale 36 della banda UHF IV in tutta Italia, a eccezione del Trentino-Alto Adige dove trasmette sui canali 29 e 36 della banda UHF IV.\nServizi.\nSul multiplex Mediaset 2 sono presenti canali televisivi del gruppo Mediaset e canali terzi appartenenti agli editori QVC Italia e Discovery Italia."}
{"id": "1519867", "revid": "1305772", "url": "https://it.wikipedia.org/wiki?curid=1519867", "title": "Labium", "text": "Labium \u00e8 una parola latina che significa labbro. Il termine pu\u00f2 indicare:"}
{"id": "1519872", "revid": "56620", "url": "https://it.wikipedia.org/wiki?curid=1519872", "title": "Mario Van der Ende", "text": ""}
{"id": "1519879", "revid": "709565", "url": "https://it.wikipedia.org/wiki?curid=1519879", "title": "Episodi de I Griffin (sesta stagione)", "text": "La sesta stagione della serie televisiva I Griffin \u00e8 andata in onda originariamente negli USA dal 23 settembre 2007 al 4 maggio 2008 su Fox.\nIn Italia, la sesta stagione \u00e8 stata trasmessa in prima visione assoluta dal 7 gennaio 2008 al 6 maggio 2010, tra la fascia pomeridiana (14:05) e quella notturna (01:00), su Italia 1.\nEccezionalmente, il primo episodio \"Blue Harvest\" \u00e8 stato trasmesso in anteprima il 7 gennaio 2008, alle ore 23:50, sempre su Italia 1.\nGli episodi \"Stewie uccide Lois\" e \"Lois uccide Stewie\" sono stati mandati in onda nella fascia V.M. il 6 maggio 2010 alle ore 01:00.\nL'episodio \"Lois uccide Stewie\" \u00e8 un crossover con la serie \"American Dad!\".\nL'episodio \"Andiamo a vivere insieme\" \u00e8 il 100\u00ba della serie.\n\"Blue Harvest\".\nPeter racconta la storia di Star Wars in questo episodio da un'ora de \"I Griffin\". Quando la Principessa Leila viene catturata dal malvagio Dart Fener, i droidi D-3BO e C1-P8 fuggono sul pianeta Tatooine per cercare aiuto dall'Alleanza Ribelle. Successivamente incontrano Luke Skywalker, Ian Solo, Chewbecca e Obi-Wan Kenobi, con cui si infiltrano nella Morte Nera per liberare la principessa; una volta compiuta la missione, si uniscono ai ribelli nella lotta contro l'Impero Galattico.\n\"Andiamo a vivere insieme\".\nPeter convince Brian ad andare a vivere con la sua ragazza, Jillian, e Stewie segue Brian per aiutarlo a pagare l'affitto, interferendo per\u00f2 nella relazione dei due. Intanto Meg e Chris trovano lavoro in un negozio dove Chris diventa amico del capo, Carl, e i due lasciano a Meg tutto il lavoro. Carl presto la licenzia e promuove Chris a suo socio.\n\"Ci crediate o no, Joe \u00e8 al settimo cielo\".\nStanco di vivere sulla sua sedia a rotelle, Joe decide cos\u00ec di farsi un trapianto di gambe per avere l'abilit\u00e0 di camminare di nuovo. Ma all'improvviso comincia a cambiare da quando cammina di nuovo: lascia Peter, Cleveland e Quagmire trovandosi delle persone pi\u00f9 atletiche e lascia anche Bonnie. Peter, Cleveland e Quagmire si vendicano e cercano di spezzare le gambe di Joe, ma vengono massacrati da lui stesso. Alla fine i quattro ritornano amici dopo che Bonnie, infuriata, ha sparato alle gambe di Joe, paralizzandolo di nuovo.\n\"Stewie uccide Lois\".\nLois e Peter partono da soli per una crociera. Geloso del fatto che la madre non l'abbia portato con s\u00e9, Stewie inizia a programmare la sua vendetta diabolica. Brian \u00e8 scettico, e gli dice che non arriver\u00e0 mai fino in fondo; cos\u00ec Stewie sale a bordo della nave e uccide Lois, mitragliandola e facendola cadere in acqua. Un anno dopo, Brian capisce cosa ha fatto Stewie e va alla ricerca di prove. Stewie si libera di tutto ci\u00f2 che lo lega al crimine, oggetti che vengono per\u00f2 ritrovati dai sospettosi amici di Peter e questo li porta a pensare che il loro migliore amico abbia ucciso sua moglie. Peter viene cos\u00ec arrestato e mentre \u00e8 in tribunale, poco prima della sua condanna, Lois ritorna in scena, accusando Stewie di essere un omicida.\n\"Lois uccide Stewie\".\nTornata dalla sua presunta morte, Lois rivela che il tentato omicidio a suoi danni \u00e8 stato progettato da Stewie. Scappando dalla polizia per aver cercato di uccidere la madre, Stewie tiene la famiglia in ostaggio e inizia a trasformare in fatti il suo piano di conquista del mondo. Stewie ricatta la C.I.A. per nominarsi \"Presidente del Mondo\", permettendo di poter diventare sovrano supremo. Nel disperato tentativo di mettere fine al regno di terrore di Stewie, Lois decide di ucciderlo. Dopo un'accesa battaglia, comunque, Lois capisce di non poter uccidere suo figlio. Stewie cerca cos\u00ec di uccidere la madre, ma finisce per essere ucciso da Peter. Alla fine, tutto l'episodio e quello precedente si rivelano essere parte di una simulazione programmata da Stewie, per scoprire cosa succederebbe se riuscisse a uccidere Lois.\n\"Padre di famiglia\".\nPeter diventa tanto orgoglioso di essere cittadino americano da iniziare una campagna anti-immigrazione in citt\u00e0, finch\u00e9 non scopre che lui stesso \u00e8 un immigrato clandestino nato in Messico. Non essendo in grado di provare o ottenere la cittadinanza, perde il suo lavoro e trova un impiego nella tenuta di Carter Pewterschmidt, suo suocero, dove viene trattato come uno schiavo.\n\"La figlia di Peter\".\nDopo essersi risvegliata da un coma, Meg scopre di essere innamorata di uno studente di medicina, da cui era curata in ospedale. Peter comunque \u00e8 divenuto molto protettivo nei suoi confronti nel periodo in cui stava male, e si sente molto a disagio col suo nuovo fidanzato. Intanto, Brian e Stewie comprano una casa abbandonata e progettano di rinnovarla solo per poter farla saltare in aria.\n\"Il fascino dei baffi\".\nPeter si fa crescere i baffi, e un giorno salva il proprietario di un fast food dalle fiamme di esso incenerendosi per\u00f2 i baffi. Peter accetta l'offerta del proprietario di poter avere gratis quanti panini vuole come ricompensa per averlo salvato. Per\u00f2 mentre si abbuffa di panini viene colpito da un ictus. Un giorno va in un centro di cellule staminali e cinque minuti dopo \u00e8 guarito (dopo aver chiesto a una guardia quanto tempo fosse passato esclama \"E perch\u00e9 non finanziamo la ricerca\" in riferimento al fatto che ai tempi il governo non volesse finanziare la ricerca). Dopo essere guarito decide di distruggere la McBurgertown andando con Brian nella sede principale dell'azienda e di nascosto entrano nel mattatoio dove trovano una mucca parlante con la quale scappano e riescono a mandare in rovina l'azienda. Peter fa promettere alla mucca un alloggio a casa sua smentita da Lois. Intanto Stewie su scommessa di Brian si traveste da liceale e s'innamora di Connie D'Amico e decide di farci sesso ma si rivela impossibile per le sue dimensioni. Proprio per questo il giorno dopo viene deriso ma si vendica spogliandosi (rivelando la sua vera identit\u00e0) e baciando Connie facendola arrestare poich\u00e9 ha baciato un bambino nudo.\n\"Furto d'identit\u00e0\".\nMentre \u00e8 ad un concerto di Barry Manilow con i suoi amici, Peter perde il portafogli. Alla fine scopre che gli \u00e8 stato rubato da James Woods, ritornato a Quahog in cerca di vendetta verso di lui rubandogli l'identit\u00e0 e la casa. Per far ritornare tutto alla normalit\u00e0, Peter decide di rubare l'identit\u00e0 di James Woods, e si reca al David Letterman Show per rovinare la carriera del suo ex-amico.\n\"Provaci ancora, Brian\".\nSentendo che il loro matrimonio sta andando in crisi, Peter e Lois accettano l'offerta di Brian di seguirlo per una vacanza all'insegna del relax a Martha's Vineyard. Invece Peter finisce per ubriacarsi, mentre Brian perde il suo auto-controllo e rivela a Lois il suo amore per lei. Peter e Brian devono ora verificare la loro amicizia ai danni della donna dei loro sogni.\nIn questo episodio, viene fatto un riferimento alla serie televisiva: \"Tre cuori in affitto\".\n\"La vita precedente di Brian\".\nBrian scopre di essere il padre illegittimo di Dylan, figlio indisciplinato di una sua vecchia fiamma lasciato a casa Griffin cos\u00ec che Brian possa farlo rigare dritto. Lui riesce a far virare la vita di Dylan nella giusta direzione, anche se Brian stesso un po' si blocca come genitore, con gran preoccupazione di Peter e Lois. Dylan decide poi di voler aiutare sua madre proprio come Brian ha fatto con lui.\n\"Peter all'arrembaggio\".\nPeter ruba un pappagallo dal veterinario e si autoconvince di essere un pirata. Diventa cos\u00ec il \"flagello\" del quartiere, terrorizzando ogni angolo di Quahog finch\u00e9 non uccide accidentalmente il suo amato uccello. Intanto Chris si innamora dell'assistente del veterinario, Anna, e chiede consigli a suo padre."}
{"id": "1519884", "revid": "729019", "url": "https://it.wikipedia.org/wiki?curid=1519884", "title": "Anemia sideroblastica", "text": "Sotto la denominazione di anemia sideroblastica vengono raggruppate alcune malattie del sangue che hanno in comune la comparsa di sideroblasti ad anello nel midollo osseo e di eritrociti ipocromici nel sangue periferico, dovuta a un deficit della sintesi dell'eme.\nIn questo gruppo di anemie l'organismo dispone del ferro necessario, ma non \u00e8 in grado di incorporarlo nella molecola di emoglobina.\nEziologia.\nLe anemie sideroblastiche si suddividono in congenite e acquisite.\nL'anemia sideroblastica ereditaria si eredita come carattere legato al cromosoma X e trova la sua origine in una mutazione dell'enzima ALA-sintetasi (ALAS2).\nLe forme di anemia sideroblastica secondaria possono essere secondarie all'assunzione di farmaci o sostanze tossiche (alcool, piombo) o possono essere espressione di una malattia neoplastica o di altra natura (ad es. artrite reumatoide).\nA volte il disordine rappresenta una fase di sviluppo di un disordine generalizzato del midollo osseo che pu\u00f2 portare alla leucemia acuta. Altre cause possono essere collegate ad avvelenamento da zinco o essere di tipo nutrizionale, come mancanza di rame o di piridossina dovuta ad alcolismo cronico.\nAnemia sideroblastica da farmaci.\nEsistono casi in letteratura di anemie sideroblastiche sviluppate dopo trattamenti farmacologici. Quelli pi\u00f9 frequenti sono anemie associate all'uso dell'antitubercolare isoniazide, che regrediscono o con la sospensione del farmaco o con la supplementazione alimentare di vitamina B6 o piridossina. Anche l'antibiotico cloramfenicolo, raramente usato oggi, pu\u00f2 causare soppressione dell'eritropoiesi ed anemia sideroblastica reversibile.\nPer questi due composti \u00e8 possibile spiegare la causa dell'anemia: l'isoniazide \u00e8 un derivato dell'idrazina che pu\u00f2 andare incontro a ciclo redox, con genesi di perossido di idrogeno che innesca stress ossidativo intracellulare.\nIl cloramfenicolo invece, oltre ad andare incontro a riduzione del suo gruppo \u2013nitro sull'anello fenilico, pu\u00f2 inibire direttamente la DNA polimerasi mitocondriale.\nAltri farmaci potenzialmente in grado di causare anemia sideroblastica sono:\nPatogenesi molecolare.\nLa malattia \u00e8 dovuta ad un'alterazione della sintesi dell'eme, che costituisce il gruppo prostetico (cio\u00e8 la parte non proteica) di una serie di proteine tra cui l'emoglobina, la mioglobina e i citocromi, di cui la biosintesi avviene parzialmente nel mitocondrio.\nFino a circa un decennio fa, la vera patogenesi della malattia restava ignota nonostante fosse chiara la presenza di un disturbo del metabolismo del ferro. Ecco perch\u00e9 fu inizialmente ipotizzata la mutazione di uno degli enzimi della sintesi delle porfirine.\nIn verit\u00e0, dal punto di vista clinico sono stati riportati casi in cui \u00e8 presente la mutazione della isoforma II dell'enzima delta-aminolevulinico sintetasi (ALAS2); sono i casi di anemia sideroblastica ereditaria legata al cromosoma X (X-linked). Ma in altri pazienti con la stessa patologia, l'enzima non risulta mutato. Studi postumi hanno portato ad identificare una mutazione della proteina mitocondriale glutaredoxina 5 (GRX-5), una proteina ossido-riduttiva che bilancia l'equilibrio redox tra la forma ridotta (GSH) e quella ossidata (GSSG) del glutatione. La GRX-5 ha per\u00f2 una funzione aggiuntiva nel mitocondrio: serve alla costruzione dei centri ferro-zolfo di certe proteine respiratorie ed enzimi ossido riduttivi. La sua mutazione, quindi, compromette lo stato redox del mitocondrio e la sua catena respiratoria che porta come risultato alla eccessiva produzione di anioni superossido. Questi vengono trasformati dalla superossido dismutasi mitocondriale (SOD2) a perossido di idrogeno (H2O2), che innesca lo stress ossidativo principalmente sul glutatione e su certi enzimi del ciclo di Krebs. Viene cos\u00ec a crearsi un'interferenza sulla produzione di energia ed una cronica produzione di radicali liberi ossidanti.\nL'ulteriore prova che la patologia ha base mitocondriale viene dalla scoperta di mutazioni specifiche a carico di due trasportatori del mitocondrio, in altri pazienti negativi per le mutazioni sopra citate: il trasportatore mitocondriale del ferro ABCB7 ed un altro chiamato SCL25A38, importante per la sintesi dell'eme. L'ABCB7, in particolare, quando mutato \u00e8 responsabile della anemia sideroblastica X-linked associata ad atassia. Questi dati sottolineano ancora una volta che il difetto finale che porta alla patogenesi \u00e8 un disturbo della sintesi dei centri ferro-zolfo (Fe-S) delle proteine ossido-riduttive.\nQuale sia per\u00f2 il meccanismo con cui i radicali dell'ossigeno portino alla degenerazione neoplastica del sideroblasto, \u00e8 ancora ignoto.\nTerapia.\nLa terapia consiste nella somministrazione di piridossina, o vitamina B6, che risulta utile in quelle forme dove la mutazione dell'enzima ALAS2 permette di rispondere a questo cofattore, ma tale anemia difficilmente risponde ad altre terapie. Per contrastare l'accumulo di ferro, folati e chelanti risultano utili.\nSono riportati casi pediatrici di forme congenite trattate con successo attraverso trapianto di cellule staminali midollari."}
{"id": "1519886", "revid": "1782831", "url": "https://it.wikipedia.org/wiki?curid=1519886", "title": "Franco Caracciolo", "text": "Biografia.\nNacque nel 1944 a San Martino in Pensilis, nel Molise. Il padre, Marcello Caracciolo, principe di Avellino e Torchiarolo, Dottore in legge, lettere e filosofia era capo-sezione al Ministero dell'Educazione Nazionale.\nCarriera.\nDi nobili origini, cominci\u00f2 fin da giovane a frequentare Cinecitt\u00e0 e venne notato da Federico Fellini, che lo vorr\u00e0 in \"8\u00bd\" (1963), \"Fellini Satyricon\" (1969), \"Roma\" (1972) e nell'episodio \"Toby Dammit\", inserito nel film collettivo \"Tre passi nel delirio\" (1968). Tra i vari film interpretati \"Splendori e miserie di Madame Royale\" (1970) di Vittorio Caprioli.\nTra lui e Oreste Lionello nacque un forte sodalizio: lavorarono insieme nella compagnia de Il Bagaglino, fondato da Castellacci e Pingitore. Nel 1987 Renzo Arbore lo scelse per il suo programma su Rai 2 \"Indietro tutta!\". Caracciolo faceva parte del corpo di ballo delle \"Ragazze Coccod\u00e8\". Nel 1990 entr\u00f2 anche a far parte delle Sorelle Bandiera, in sostituzione di Tito LeDuc.\nVita privata.\nAmmalatosi di polmonite in seguito a complicazioni dovute all'AIDS, comincia lentamente ad allontanarsi dal mondo dello spettacolo e del cinema. La sua ultima apparizione cinematografica \u00e8 nel film \"Vacanze di Natale '91\" di Enrico Oldoini. Muore nel 1992 all'Ospedale Spallanzani di Roma. \u00c8 sepolto al cimitero di Prima Porta."}
{"id": "1519891", "revid": "1652134", "url": "https://it.wikipedia.org/wiki?curid=1519891", "title": "Via Cernaia", "text": "Via Cernaia \u00e8 una delle strade storiche del centro di Torino, lunga 950\u00a0m e dedicata alla battaglia della Cernaia, combattuta nella guerra di Crimea.\nStoria.\nL'intenzione d'intitolare una delle principali strade cittadine alla grande vittoria in Crimea venne presa gi\u00e0 dai trattati del Congresso di Parigi nel 1856, nonostante i molti scettici: il nome russo \"\u010c\u00ebrnaja\" (che significa \"nero\") sembrava quasi impronunciabile. Venne infine deciso di italianizzare il nome in \"Cernaia\". Un'altra interpretazione \u00e8 che la pronuncia pi\u00f9 simile a quella russa (\"\u010c\u00eb\" = \"Cio\") avrebbe richiamato il termine usato volgarmente in piemontese per indicare le parti intime femminili.\nLa via venne progettata nel 1855 su terreni allora occupati dalla Cittadella di Torino: i lavori per la realizzazione iniziarono nel 1856 e fu necessario spianare i terrapieni della vecchia fortezza per creare la via, mentre nei luoghi ancora occupati dalla fortezza venne eretta la caserma Cernaia.\nDescrizione.\nLa via, sul lato verso nord, ha i tipici portici delle vie ottocentesche del capoluogo piemontese; inizia nella piazza Solferino e termina in piazza XVIII Dicembre, collegando la stazione di Porta Susa al Teatro Alfieri e congiungendosi con via Pietro Micca all'incrocio con via Santa Teresa, dov'\u00e8 presente l'imponente \"Fontana angelica\".\nAll'altezza del numero civico 27 termina il corso Vinzaglio che, a partire dall'incrocio con corso Vittorio Emanuele II, \u00e8 stato rinominato negli anni 1950 corso Duca degli Abruzzi. Nei giardini della Cittadella comincia corso Galileo Ferraris, che \u00e8 la ridenominazione di una parte di corso Giuseppe Siccardi dagli anni 1920.\nLa via \u00e8 raggiungibile dalla piazza XVIII Dicembre antistante la stazione ferroviaria Porta Susa ed \u00e8 percorsa da diverse linee di bus, di tram e, sino al 1979, anche di filobus.\nMonumenti.\nLungo il suo percorso sono visibili due grandi statue dedicate a due personaggi importanti per la storia torinese: Alessandro La Marmora e Pietro Micca.\nLa prima, posta in un piccolo giardino con maestosi alberi piantati nel XIX secolo, venne realizzata dallo scultore Giuseppe Cassano e fu innalzata nel 1867; la seconda, all'angolo con corso Galileo Ferraris, risale al 1864, ancora realizzata dal Cassano: alla sua base ogni anno, nella ricorrenza dell'assedio della citt\u00e0 (7 settembre 1706), viene posta una corona di fiori.\nImportante \u00e8 la caserma dei Carabinieri \"Cernaia\", un edificio austero, eretto nel 1864 su un terreno precedentemente occupato dalla vecchia cittadella, e che si trova praticamente ancora nelle condizioni originali.\nIn via Cernaia, al numero 44, ha avuto sede, dal 1898, fino alla soppressione per volont\u00e0 del regime fascista, l'associazione studentesca mondiale \"Corda Fratres\"."}
{"id": "1519893", "revid": "3115", "url": "https://it.wikipedia.org/wiki?curid=1519893", "title": "Necropoli dei bambini di Lugnano", "text": "La necropoli dei bambini scoperta nei pressi di Lugnano, sulla sinistra idrografica della valle del Tevere, \u00e8 un eccezionale ritrovamento archeologico di epoca tardo romana, consistente in una numerosa serie di sepolture che, sulla base delle ceramiche ritrovate, sono state datate intorno alla met\u00e0 del secolo.\nUna delle tante particolarit\u00e0, da cui deriva il nome attribuito, dipende dal fatto che le sepolture riguardano esclusivamente corpi di bambini (in maggioranza neonati) e feti abortivi, in numero, rispettivamente, di 25 e 22.\nUna numerosa serie di indizi suggerisce che le morti si consumarono tutte in un arco di tempo brevissimo; una circostanza questa che ha indirizzato gli studiosi verso l'ipotesi di una pestilenza. La ricerca delle esatte cause della moria ha dato origine ad un fruttuoso filone di ricerca interdisciplinare che, con una serie di argomentazioni, \u00e8 giunto alla conclusione di trovarsi di fronte alla prima evidenza archeologica della malaria.\nSono stati inoltre riconosciuti i segni della persistenza, all'interno di un'area ormai da tempo cristianizzata, di antichi riti di stregoneria e di sacrifici pagani. \nDi converso, la mancanza di alcun segno di cristianit\u00e0 nelle sepolture, pu\u00f2 addirittura lasciare prefigurare la sopravvivenza, nella tarda antichit\u00e0, di una comunit\u00e0 ancora profondamente permeata da una religiosit\u00e0 pagana. L'unico segno riferibile ad un possibile influsso della spiritualit\u00e0 cristiana, pu\u00f2 essere la stessa circostanza della sepoltura di bambini di cos\u00ec breve esistenza: si tratta infatti di un'usanza sconosciuta al mondo romano precristiano.\nLa scoperta fornisce lo spunto per importanti implicazioni sulla cronologia e sulla storia epidemiologica della penetrazione della malaria in occidente. Essa ha permesso inoltre di avanzare affascinanti ipotesi sul ruolo attivo che la malaria potrebbe aver giocato quale cofattore del declino del mondo antico. Ma paradossalmente, quella stessa epidemia che falcidi\u00f2 i bambini di Lugnano potrebbe aver avuto un ruolo importante nel proteggere le antichit\u00e0 romane dalla distruzione, condizionando le scelte di Attila che, nel 452, rinunci\u00f2 repentinamente al suo proposito di calare su Roma: una decisione di grande portata storica, ma la cui genesi non trova altrove una convincente spiegazione.\nGli scavi.\nGli scavi, compiuti negli anni 1988-1992 dall'\u00e9quipe del prof. David Soren dell'Universit\u00e0 dell'Arizona a Tucson, hanno riportato alla luce la necropoli in una localit\u00e0 collinare detta \"Poggio Gramignano\", ubicata nella media valle del Tevere, sulla sinistra idrografica del fiume, nel comune di Lugnano in Teverina, ad un'altezza di 185 m slm. Le sepolture sono state rinvenute all'interno di una villa romana di et\u00e0 augustea, costruita intorno al 15 d.C., ma gi\u00e0 in rovina dal secolo. La costruzione si adagiava su ondulazioni collinari affacciate sul Tevere, il cui corso si snoda circa 3,5\u00a0km pi\u00f9 a sud. La villa era gi\u00e0 in piccola parte conosciuta grazie alle sessioni di scavo condotte da Daniela Monacchi nel 1982 e 1984. Gli scavi di Soren e collaboratori, hanno incidentalmente rivelato che i pochi resti della villa fino ad allora conosciuti facevano parte di un ben pi\u00f9 esteso complesso, articolato su oltre 1800 m2. L'area interessata dalla necropoli \u00e8 costituita da cinque stanze facenti parte degli ambienti residenziali riservati alla servit\u00f9. Questi ambienti, addossati a un'ondulazione della collina a nordovest della villa, si trovavano collocati in posizione dominante rispetto alla dimora gentilizia.\nLe sepolture.\nTra i sistemi di inumazione utilizzati vi \u00e8 quello che vien detto \"a cista\" o a \"enchytrismos\": i corpi, in posizione raccolta, furono inseriti (\"incistati\") all'interno di contenitori, in questo caso anfore riadattate allo scopo. Non si tratta comunque dell'unico sistema adoperato: altri corpi furono semplicemente inumati oppure collocati sotto frammenti di anfora o, in altri casi, protetti da rudimentali alloggiamenti, rettangolari o spioventi, realizzarti con tegole e frammenti ceramici provenienti dalla villa in rovina. Le sepolture di feti e neonati furono confinate in due delle cinque stanze; a questi corpi sono dedicate le sepolture meno elaborate.\nReperti e resti animali e vegetali.\nMolto peculiare \u00e8 la variet\u00e0 dei reperti che hanno accompagnato le inumazioni:\nGli strati portati alla luce hanno rivelato la contemporanea deposizione di interessanti resti animali e vegetali, come: \nSopravvivenza di rituali magici e culti precristiani.\nSia gli oggetti che gli animali, di certo non direttamente collegabili ai defunti, sono stati interpretati come evidenti indizi di sacrifici e rituali magici e apotropaici, eseguiti in occasione delle sepolture ed in assenza di alcuna simbologia cristiana; si tratta, per gli autori della ricerca, di un'importante testimonianza della sopravvivenza di rituali pagani in un'area che secondo la propaganda ufficiale doveva dirsi cristianizzata. \nIn particolare, agli occhi degli scopritori, i resti dei cani, dilaniati prima della loro deposizione, appaiono come elementi di un rituale sacrificale di purificazione delle donne abortenti. \nIn effetti gli autori forniscono un completo resoconto dei riscontri sull'utilizzo di simili oggetti ed animali in connessione a riti di stregoneria. \u00c8 attestato ad esempio l'utilizzo di sacrifici di cani sia in funzione apotropaica sia in riti di purificazione, essendo nota peraltro le superstizioni sull'impurit\u00e0 delle madri abortenti.\nPer quanto riguarda i destinatari dei sacrifici e delle offerte rituali, deve trattarsi sicuramente divinit\u00e0 infere e non celesti. Soren ritiene plausibile che la destinataria dei rituali sia Ecate, deit\u00e0 ctonia e psicopompa, collegata al culto dei morti e, specificamente, all'accompagnamento dei morti prematuri; \u00e8 significativa l'associazione del suo culto ai cani e, in particolare, ai cuccioli.\nLo scavo, cos\u00ec, darebbe conferma archeologica al modello esplicativo del fenomeno \"cristianizzazione\" illustrato da Cinzio Violante, secondo cui nell'et\u00e0 tardoantica, e fino agli inizi dell'alto medioevo, vi sarebbe stata una scarsa diffusione del processo di cristianizzazione, basato su una rete disarticolata e composta di insediamenti religiosi di basso profilo, nella quale trovavano posto anche alcune fondazioni private di cui non si conosce l'entit\u00e0, ma che non sembrano in numero rilevante.\nLo schema inusuale di deposizione.\nLa deposizione dei cadaveri nelle cinque stanze si sviluppa secondo uno schema che gli scopritori non esitano a definire inusuale per una necropoli di epoca romana: \nQuesti elementi permettono di affermare, come gi\u00e0 anticipato, che le sepolture si susseguirono in uno strettissimo lasso di tempo, valutabile nell'ordine di poche settimane, se non addirittura di pochi giorni, con un ritmo di inumazione che si and\u00f2 intensificando dalla prima e singola deposizione, attraverso sepolture multiple che si sono via via sovrapposte.\nLa stagione delle morti.\n\u00c8 stato anche possibile individuare la stagione dell'anno a cui risalgono le morti: la presenza di resti carbonizzati di caprifoglio, un arbusto di macchia mediterranea che fiorisce e va a seme in piena estate, ha permesso di collocare gli eventi nella stagione pi\u00f9 calda.\nQuesto collima con i sacrifici animali. \u00c8 nota da Plinio l'usanza dei sacrifici di cani contro le febbri estive; il cane era infatti collegato a Sirio, stella della costellazione del Cane, un astro associato fin dall'antichit\u00e0 al pieno della stagione estiva, quando avveniva la sua sorgenza eliaca.\nLa causa delle morti.\nL'ipotesi di Mario Coluzzi.\nGli elementi esposti nelle sezioni precedenti hanno portato gli studiosi a credere che l'accumularsi di tante morti infantili in un breve lasso di tempo sia stato dovuto ad una forma di epidemia. \nLe ossa dei bambini, peraltro, con la loro struttura a nido d'ape, mostravano chiari segni di anemia; una circostanza questa che ha fatto emergere un'affascinante ipotesi sulla possibile causa dei decessi: essi, secondo Mario Coluzzi, parassitologo dell'Universit\u00e0 La Sapienza, sono da imputarsi alla malaria, la cui recrudescenza, sul territorio italiano, \u00e8 tradizionalmente associata al periodo estivo.\nRiscontri storico letterari.\nEsiste un preciso riscontro letterario alla conclamata insalubrit\u00e0 dei luoghi: nell'estate del 467 - siamo a pochi anni dal dramma consumatosi tra i neonati di Lugnano - Sidonio Apollinare, nobile di origini galliche, poeta, vescovo di Clermont-Ferrand, funzionario imperiale e infine santo, percorse l'Italia da Ravenna a Roma per incontrarvi l'imperatore Antemio. Nel suo viaggio attravers\u00f2 proprio i luoghi insalubri dell'Umbria e dell'Etruria lasciandoci una vivida testimonianza degli effetti dei miasmi venefici: febbri e accessi di sete insaziabile, evidenti sintomi malarici.\nPossibili collegamenti con la ritirata di Attila.\nGli anni della mor\u00eca infantile e prenatale di Lugnano sono gli stessi in cui Attila e i suoi Unni sembravano sul punto di calare su Roma. Nel 452, inspiegabilmente, Attila desister\u00e0 dai suoi propositi facendo marcia indietro con il suo esercito: le \"Leges novellae divi Valentiniani\" ( secolo) registrano come, tra i motivi che determinarono la rinuncia, vi fosse l'imperversare di una non meglio precisata pestilenza, pi\u00f9 a sud, sulla strada che conduceva a Roma. Non \u00e8 azzardato, secondo gli autori degli scavi, collegare questa notizia alla cronaca epistolare di Sidonio, solo di pochi anni successiva, e concludere cos\u00ec che dietro quella pestilenza non si nascondesse altro che la malaria.\nRiscontri genetici.\nLe ossa, sottoposte ad analisi presso l'\"Institute of Science and Technology\" dell'Universit\u00e0 di Manchester e il di \"Dept. of Evolution, Genomics and Systematics\" dell'Universit\u00e0 di Uppsala, hanno rivelato la presenza inequivocabile di resti di DNA appartenenti al parassita \"Plasmodium falciparum\".\nSono state cos\u00ec individuate le seguenti sequenze di basi azotate di RNA ribosomiale (rRNA): \nSi tratterebbe in questo caso di una scoperta archeologica di straordinaria importanza per la ricerca medica: la necropoli di Poggio Gramignano \u00e8 la pi\u00f9 antica testimonianza della penetrazione, in Europa e nel mondo mediterraneo, del \"falciparum\", la specie di plasmodium responsabile della forma fatale di malaria, un evento epidemiologico che avr\u00e0 notevoli ripercussioni sulla storia europea dei secoli a venire.\nEsposizione museale.\nGli scavi hanno visto il sorgere di una fruttuosa collaborazione tra la Soprintendenza per l'Umbria, gli archeologi e i loro studenti, il comune di Lugnano in Teverina, l'associazione \"Pro loco\" e la gente del luogo che ha preso materialmente parte agli scavi. Un risultato collaterale \u00e8 stato l'affascinante allestimento di un'esposizione di reperti all'interno di un \"antiquarium\" realizzato nel palazzo comunale di Lugnano, in via Umberto I.\nApprofondimenti.\nStoria e della malaria e paleopatologia.\nDa uno degli autori delle indagini genetiche:\nAlison Abbott. \"Earliest malaria DNA found in Roman baby graveyard\". Nature, 412, 847, 30 agosto 2001 (richiede la sottoscrizione per l'accesso al testo completo)"}
{"id": "1519900", "revid": "6447", "url": "https://it.wikipedia.org/wiki?curid=1519900", "title": "Final Eight Coppa Italia 2004", "text": ""}
{"id": "1519901", "revid": "287204", "url": "https://it.wikipedia.org/wiki?curid=1519901", "title": "LGA 1160", "text": "L'LGA 1160 \u00e8 il socket che Intel avrebbe dovuto introdurre per le CPU basate sull'architettura Nehalem (e pi\u00f9 precisamente con i core Lynnfield, Clarksfield, Havendale e Auburndale) a partire dalla seconda met\u00e0 del 2009 come evoluzione del precedente Socket 775 che era stato introdotto con i Pentium 4 Prescott e mantenuto poi anche per tutte le successive CPU destinate al settore desktop, quali i Pentium D, Pentium Extreme Edition, Core 2 Duo (Conroe e Wolfdale), Core 2 Quad e Core 2 Extreme, oltre ovviamente per le ultime incarnazioni del processore Celeron (in particolare Celeron D).\n\u00c8 da ricordare che il termine LGA sta per Land Grid Array e sta ad indicare che i pin di contatto non sono pi\u00f9 sul processore, ma direttamente sul socket, una caratteristica che Intel ha introdotto proprio con il Socket 775.\nIl suo sviluppo venne poi accantonato in favore dell'LGA 1156 (dotato di 4 pin in meno) che arriver\u00e0 sul mercato nella stessa finestra temporale, sebbene non siano chiari i motivi che hanno portato a tale revisione del progetto."}
{"id": "1519903", "revid": "339392", "url": "https://it.wikipedia.org/wiki?curid=1519903", "title": "Bob Gray", "text": ""}
{"id": "1519910", "revid": "697352", "url": "https://it.wikipedia.org/wiki?curid=1519910", "title": "Stupid Girl", "text": "Stupid Girl fu il quinto singolo dei Garbage ad essere tratto dall'album \"Garbage\". \u00c8 stato la loro hit pi\u00f9 grande in molti paesi tra cui l'Inghilterra.\nProfilo.\n\"Stupid Girl\" fu scritta e registrata agli Smart Studios nelle sessioni di registrazione del loro 1\u00ba album. Il testo fu scritto prima che Shirley Manson entrasse nel gruppo e fu uno dei primi titoli su cui Shirley lavor\u00f2. Alexz Johnson realizz\u00f2 una cover della canzone per il cd della colonna sonora della prima stagione del telefilm \"Instant Star\".\nDistribuzione.\nIn Inghilterra il singolo fu distribuito ufficialmente nel marzo del 1996 in Inghilterra, qualche mese dopo negli Stati Uniti, mentre in Australia ed in Europa fu pubblicato nel novembre del 1995. Il singolo fu venduto in una confezione con una grande G di plastica, marcato Takfile TM. Fu limitato a 13.000 copie la met\u00e0 delle quali in una confezione blu, l'altra met\u00e0 rossa.\nIl video musicale, diretto da Samuel Bayer, fu filmato negli Smart Studios nel gennaio del 1996 in sole 4 ore. Il video di Stupid Girl fu nominato agli MTV Music Awards come Miglior Nuovo Artista.\nPremi.\n\"Stupid Girl\" fu nominata agli MTV Europe Music Award come Miglior Canzone nel '96 e nel '97 come Miglior Canzone e migliore Performance agli US Grammy. \"Stupid Girl\" vinse anche il premio BMI come miglior canzone Pop nel 1998."}
{"id": "1519913", "revid": "104265", "url": "https://it.wikipedia.org/wiki?curid=1519913", "title": "Nazionale di pallamano maschile dell'Australia", "text": "La nazionale australiana di pallamano rappresenta l'Australia nelle competizioni internazionali e la sua attivit\u00e0 \u00e8 gestita dall'Australia Handball Federation."}
{"id": "1519914", "revid": "287204", "url": "https://it.wikipedia.org/wiki?curid=1519914", "title": "Bandabardo", "text": ""}
{"id": "1519920", "revid": "123003745", "url": "https://it.wikipedia.org/wiki?curid=1519920", "title": "Piazza Carlo Emanuele II", "text": "Piazza Carlo Emanuele II \u00e8 una delle piazze principali del centro della citt\u00e0 sabauda, \u00e8 attraversata da via Maria Vittoria e via Accademia Albertina, nelle vicinanze di via Po. Ha forma quadrata di 120x120 m. \u00c8 universalmente conosciuta come Piazza Carlina (tanto da essere talvolta indicata cos\u00ec perfino nelle mappe stradali) dal nome del sovrano sabaudo, Carlo Emanuele II, sotto il quale avvenne la maggior espansione urbanistica della citt\u00e0 dell'epoca.\nStoria.\nIl progetto originario.\nCreata durante il secondo ampliamento della citt\u00e0, nel 1673, in direzione del Po, la piazza, pensata come principale spazio pubblico della \"citt\u00e0 nuova\", fu il punto dal quale si part\u00ec per costruire il nuovo quartiere e fu la sede della direzione dei lavori.La reggente Maria Giovanna Battista di Savoia-Nemours, moglie di Carlo Emanuele II di Savoia, chiam\u00f2 Amedeo di Castellamonte per disegnare la pianta della piazza, che venne pensata di forma ottagonale. Il progetto venne modificato, riducendone le dimensioni e realizzandola nella caratteristica forma quadrata e anche la posizione venne modificata, da confinante con Via Po, come nell'idea del duca, si spost\u00f2 laddove ancora oggi \u00e8 visibile.\nIl Settecento.\nDa principale teatro della vita del ducato, come dalla volont\u00e0 di Carlo Emanuele II, la piazza si trasform\u00f2 in un semplice mercato del vino. Cos\u00ec la ricorda Goffredo Casalis: \nUtilizzo.\nLa piazza venne presto utilizzata come \"mercato del vino\", ma vi si vendevano anche altre merci quali fieno, legname e carbone.\nDurante l'occupazione francese (1798-1814), Piazza Carlina venne ribattezzata \"Place de la Libert\u00e9\", divenendo il luogo delle esecuzioni capitali mediante ghigliottina. Sotto il periodo napoleonico (1800 - 1814) si ebbero 423 esecuzioni, di cui 11 nel solo 1803.Caduto il regime francese, la piazza torn\u00f2 a chiamarsi col suo antico nome e vi si riprese la precedente attivit\u00e0 fino a met\u00e0 del secolo XIX, ma durante il periodo della restaurazione, divenne sede temporanea delle esecuzioni dei nemici dello Stato mediante impiccagione."}
{"id": "1519923", "revid": "1372005", "url": "https://it.wikipedia.org/wiki?curid=1519923", "title": "Insegne imperiali", "text": "Le insegne imperiali o \"regalia\", o \"gioielli della corona imperiale\" (in tedesco \"reichsinsignien\", \"reichskleinodien\", \"reichsschatz\") sono le regalie degli imperatori e dei re del Sacro Romano Impero. Le parti pi\u00f9 importanti sono la corona imperiale, la lancia sacra e la spada imperiale: attualmente si trovano nella camera del Tesoro del palazzo di Hofburg a Vienna, in Austria. Sono le uniche insegne reali perfettamente conservate dal medioevo. Durante il Basso Medioevo, il termine ha avuta molte variazioni in lingua latina: \"insignia imperialia\", \"regalia insignia\", \"insignia imperialis capellae quae regalia dicuntur\" e altre simili.\nComponenti.\nLe insegne imperiali si possono dividere in due gruppi: il pi\u00f9 grande comprende la corona imperiale e parte del vestiario, il globo imperiale (cio\u00e8 un globo crucigero), lo scettro imperiale, la spada imperiale, la spada cerimoniale, la Croce imperiale, la lancia sacra e tutti i reliquiari, tranne la borsa di santo Stefano. Questi oggetti sono noti come \"N\u00fcrnberger Kleinodien\", in italiano \"gioielli di Norimberga\", perch\u00e9 vennero conservati a Norimberga dal 1424 al 1796. Al secondo gruppo appartengono invece la borsa di santo Stefano, la Bibbia imperiale e Altachiara, la leggendaria spada di Carlo Magno: conosciuti come \"Aachener Kleinodien\", in italiano \"gioielli di Aquisgrana\", furono conservati ad Aquisgrana fino al 1794, nel tesoro della cattedrale."}
{"id": "1519924", "revid": "1543377", "url": "https://it.wikipedia.org/wiki?curid=1519924", "title": "World Series of Poker 1992", "text": "Le World Series of Poker 1992 furono la ventitreesima edizione della manifestazione. Si tennero dal 22 aprile al 16 maggio presso il casin\u00f2 Binion's Horseshoe di Las Vegas.\nIl vincitore del Main Event fu Hamid Dastmalchi.\nMain Event.\nI partecipanti al Main Event furono 201. Ciascuno di essi pag\u00f2 un buy-in di 10.000 dollari."}
{"id": "1519926", "revid": "256896", "url": "https://it.wikipedia.org/wiki?curid=1519926", "title": "Regalia Imperiali", "text": ""}
{"id": "1519928", "revid": "256896", "url": "https://it.wikipedia.org/wiki?curid=1519928", "title": "Insegne del Sacro Romano Impero", "text": ""}
{"id": "1519929", "revid": "712828", "url": "https://it.wikipedia.org/wiki?curid=1519929", "title": "Don Patch", "text": ""}
{"id": "1519931", "revid": "827882", "url": "https://it.wikipedia.org/wiki?curid=1519931", "title": "Larry Lloyd", "text": "Carriera.\nDifensore, vinse la First Division (attuale Premier League), la Coppa di Lega inglese e la Coppa dei Campioni con il Nottingham Forest. Il primo di questi successi lo raggiunse all'et\u00e0 di 29 anni. Meno di dieci anni prima sembr\u00f2 in grado di cogliere grandi vittorie con il passaggio al Liverpool.\nInizi\u00f2 a giocare a calcio nella squadra della sua citt\u00e0, il Bristol Rovers, che nell'aprile 1969 accett\u00f2 un'offerta di 50.000 sterline del Liverpool guidato dal tecnico Bill Shankly, il quale cercava un successore giovane all'anziano difensore Ron Yeats. Lloyd esord\u00ec il 27 settembre 1969 in un incontro di campionato al The Hawthorns, quando i \"Reds\" pareggiarono per 2-2 contro il West Bromwich Albion. Nel giro di un anno Lloyd era diventato titolare, nel quadro di un ampio rinnovamento dell'organico attuato da Shankly, che intendeva puntare su calciatori in giovane et\u00e0.\nLloyd fece coppia con il capitano Thomas Smith, tra i superstiti del rinnovamento voluto da Shankly, con buon successo, avendo raggiunto la finale di Coppa d'Inghilterra nel 1971, dove per\u00f2 si era imposto l', gi\u00e0 vincitore del campionato, per 2-1 dopo i tempi supplementari. Probabilmente si trattava di uno dei tandem difensivi pi\u00f9 rocciosi, in cui Lloyd si distinse tanto per forza e grinta da ottenere la convocazione in Nazionale.\nSir Alf Ramsey schier\u00f2 Larry per la prima volta il 19 maggio 1971 in una partita del British Home Championship contro il terminata 0-0 a Wembley. Lloyd scese in campo insieme ai compagni di squadra Chris Lawler, Emlyn Hughes e Smith.\nIl 1972 lo vide segnare il primo gol con il Liverpool, in un 3-0 al ad Anfield il 26 febbraio. La sua fu la prima rete della partita e fu siglata al 37\u00ba minuto; seguirono le marcature di Kevin Keegan (53\u00ba) e Bobby Graham (65\u00ba). Nella stagione 1972-73, in cui il Liverpool ottenne un \"double\" vincendo sia il campionato, sia la Coppa UEFA, Lloyd fu presente a tutte le 54 partite disputate dalls squadra durante la stagione, tuttavia l'anno successivo dovette saltare gran parte della stagione a causa di un infortunio perdendo sia il posto di titolare (in favore di Phil Thompson), sia la possibilit\u00e0 di giocare nella finale di FA Cup, che sar\u00e0 poi vinta battendo il .\nNell'estate del 1974 arriv\u00f2 alla panchina del Liverpool Bob Paisley che decise di confermare come titolare Thompson costringendo di fatto Lloyd, ritenuto sul viale del tramonto, a trasferirsi al Coventry City. Due anni dopo Lloyd, voluto da Brian Clough, si accas\u00f2 al Nottingham Forest (per un valore di 60\u00a0000 sterline) esordendo il 2 ottobre 1976 in una partita di campionato contro lo Hull City, persa per 1-0. Alla fine del campionato il Forest fu promosso in First Division mentre l'anno dopo ottenne un \"double\" vincendo sia campionato, sia coppa di Lega, quest'ultima ottenuta dopo aver battuto il . Nel 1979 Lloyd con il Forest vinse di nuovo la Coppa di Lega, nonch\u00e9 la Coppa dei Campioni, trofeo vinto anche nel 1980, anno in cui Lloyd fece la sua quarta ed ultima apparizione con la nazionale inglese in un match contro il .\nNel marzo del 1981 Lloyd si trasfer\u00ec al Wigan Athletic dove svolse il ruolo di allenatore-giocatore, quindi, smessa l'attivit\u00e0 di calciatore, allen\u00f2 il Notts County. Fino al 2000, Lloyd era un opinionista per la stazione radio \"Century 106\" di Nottingham, intervenendo durante le partite del Forest. Attualmente vive in Spagna. \u00c8 stato inserito al numero 42 nella lista dei cinquanta calciatori peggiori secondo \"The Times\""}
{"id": "1519936", "revid": "22475", "url": "https://it.wikipedia.org/wiki?curid=1519936", "title": "Tengai", "text": "Un tengai \u00e8 un copricapo tradizionale giapponese simile ad un cesto di paglia realizzato ad intreccio utilizzato dai Komuso (\"Monaci del vuoto\"). \nI Komuso suonavano per allietare le sofferenze delle persone, i problemi e le malattie, e utilizzavano il \"tengai\" per ricoprire il volto conferendo un carattere anonimo al suonatore, cos\u00ec da rappresentare l'assenza dell'animo."}
{"id": "1519945", "revid": "2091443", "url": "https://it.wikipedia.org/wiki?curid=1519945", "title": "Verruca plantare", "text": "La verruca plantare \u00e8 una forma di verruca caratterizzata dalla presenza di vari corpi da inclusione all'interno del citoplasma. Per loro definizione tali anomalie dermatologiche nascono nella pianta del piede della persona.\nTipologia.\nSono state individuate due forme di verruche plantari, quelle semplici e quelle a mosaico.\nSintomatologia.\nI segni clinici sono formazione di calli, dolore al momento della pressione. \nEziologia.\nLa causa \u00e8 dovuta ad un'infezione virale, precisamente ai Papillomavirus, al primo e al secondo tipo di tale virus. \nTerapie.\nla terapia chirurgica consiste nell'escissione totale della verruca.\nIl trattamento podologico consiste nella cauterizzazione della verruca (progressiva e solitamente svolta in pi\u00f9 sedute) attraverso l'utilizzo di sostanze come ad esempio: azoto liquido, acido acetilsalicilico, acido nitrico."}
{"id": "1519950", "revid": "339392", "url": "https://it.wikipedia.org/wiki?curid=1519950", "title": "Campionato del Mondo di mountain bike", "text": ""}
{"id": "1519951", "revid": "93556", "url": "https://it.wikipedia.org/wiki?curid=1519951", "title": "Jean-Dominique Bauby", "text": "Biografia.\nAll'et\u00e0 di 43 anni, l'8 dicembre 1995, Bauby ebbe un ictus. Quando si risvegli\u00f2 20 giorni dopo, scopr\u00ec che il suo corpo aveva cessato di funzionare del tutto: poteva controllare soltanto la sua palpebra sinistra. Questa \u00e8 una rara condizione chiamata sindrome locked-in. In queste condizioni, tuttavia, muovendo la palpebra sinistra riusc\u00ec a dettare, parola per parola, i suoi pensieri, cos\u00ec da riuscire a scrivere in questo modo il libro \"Lo scafandro e la farfalla\". Bauby, con un battito di ciglio, fermava il suo interlocutore su una lettera dell'alfabeto che gli veniva recitato secondo l'ordine di maggior utilizzo delle lettere (E, S, A, R, I, N, T...). Il libro fu pubblicato in Francia il 27 febbraio del 1997.\nBauby mor\u00ec dieci giorni dopo la pubblicazione del suo libro per un arresto cardiaco. \u00c8 stato seppellito nella tomba di famiglia nel cimitero di P\u00e8re-Lachaise a Parigi.\nTrasposizione cinematografica.\nNel 2007, il regista Julian Schnabel ha realizzato una versione cinematografica del libro di Bauby, \"Lo scafandro e la farfalla\". L'attore Mathieu Amalric \u00e8 stato scelto per interpretare Bauby, e Schnabel ha vinto il premio per il miglior regista a Cannes."}
{"id": "1519954", "revid": "339392", "url": "https://it.wikipedia.org/wiki?curid=1519954", "title": "Campionato mondiale di mountain bike", "text": ""}
{"id": "1519955", "revid": "2023863", "url": "https://it.wikipedia.org/wiki?curid=1519955", "title": "Ottone Bacaredda", "text": "Biografia.\nOttone Bacaredda (o Baccaredda, come spesso appare scritto il suo cognome causa l'errore fonetico del raddoppio della consonante c nel cagliaritano parlato) nacque a Cagliari nel 1849. Studi\u00f2 giurisprudenza presso l'universit\u00e0 della citt\u00e0 natale e vi consegu\u00ec la laurea nel 1871.\nSuccessivamente si rec\u00f2 con la famiglia a Roma, e poi a Firenze. In questo periodo Bacaredda si dedica all'attivit\u00e0 giornalistica, scrivendo per alcuni giornali locali. Tornato a Cagliari nel 1875, passa all'insegnamento universitario del Diritto penale.\nDal 1884 si cimenta nella politica, arrivando a ricoprire la carica di sindaco di Cagliari (tra il 1890 e il 1902 e nuovamente tra il 1905 e il 1906, tra il 1907 e il 1910, tra il 1911 e il 1917 e tra il 1920 e 1921 anno della sua morte) e quella di deputato al Parlamento nel 1900. \nCome sindaco di Cagliari il suo ricordo \u00e8 legato all'opera volta a favore dell'abbellimento urbano (realizzato negli anni a cavallo tra l'800 e il '900 attraverso la costruzione di edifici quali il palazzo Civico e il bastione di Saint Remy), a cui seguirono anche critiche e contestazioni, in particolare nel 1906, quando a Cagliari ci furono diversi scioperi di protesta contro il carovita. \nBacaredda scrisse diverse opere di vario genere, tra cui romanzi, poesie e saggi giuridici. Mor\u00ec nel 1921 e venne sepolto nel cimitero monumentale di Bonaria.\nA Cagliari gli \u00e8 dedicata una via nel centro cittadino, l'istituto di scuola secondaria per geometri e il Palazzo Civico."}
{"id": "1519957", "revid": "106897263", "url": "https://it.wikipedia.org/wiki?curid=1519957", "title": "Dukkah", "text": "La dukkah (scritto anche dukka o duqqa) \u00e8 una miscela Etiope,ma \u00e8 diffusa in tutta l'Africa nord orientale di erbe, spezie e frutti essiccati e tritati.\nTradizionalmente \u00e8 mangiata immergendo pane arabo non lievitato (tipo pita) dapprima nell'olio d'oliva e quindi nella dukkah. Viene mescolato alle insalate o sulle verdure e spesso \u00e8 usato per impanare pezzi d'agnello o di pollo, gamberi e pesci cos\u00ec da formare una crosta croccante e saporita ."}
{"id": "1519958", "revid": "339392", "url": "https://it.wikipedia.org/wiki?curid=1519958", "title": "Mondiale di mountain bike", "text": ""}
{"id": "1519961", "revid": "339392", "url": "https://it.wikipedia.org/wiki?curid=1519961", "title": "Mondiali di mountain bike", "text": ""}
{"id": "1519962", "revid": "4175", "url": "https://it.wikipedia.org/wiki?curid=1519962", "title": "Oceania Handball Federation", "text": "L'Oceania Handball Federation, spesso indicata con OHF, \u00e8 l'organo che regola la pallamano in Oceania e ne raggruppa le federazioni nazionali. La lingua ufficiale \u00e8 l'inglese, il presidente \u00e8 Vern Winitana."}
{"id": "1519963", "revid": "729019", "url": "https://it.wikipedia.org/wiki?curid=1519963", "title": "Amber Michaels", "text": "Biografia.\nNata in Germania Occidentale come Wanda Creech, Amber Michaels fu adottata da una famiglia americana e crebbe a Miami.\nHa iniziato a fare film per adulti piuttosto tardi, a 30 anni. In un'intervista, dichiar\u00f2 che la proposta di iniziare una carriera nel settore del cinema porno le venne da un produttore, quando voleva cominciare una carriera come spogliarellista, in Texas. Come \"provino\", le venne chiesto di fare una scena con il suo ragazzo.\nIl suo primo film \u00e8 stato, infatti, \"The Dallas Trip\", della Zane Productions, nel 1998. Ora ha interpretato circa 250 film. Nel 2003 ha ricevuto un premio al SIGNY awards per la migliore modella, e nel 2004 si \u00e8 classificata al quarto posto. Gli attori con cui preferisce lavorare sono: Sean Michaels e Marc Davis. Ha due piercing sul clitoride e un tatuaggio di uno scorpione vicino alla vagina."}
{"id": "1519965", "revid": "1645873", "url": "https://it.wikipedia.org/wiki?curid=1519965", "title": "Makeni", "text": "Makeni \u00e8 una citt\u00e0 della Sierra Leone. \u00c8 la pi\u00f9 grande citt\u00e0 dalla Provincia del Nord e capoluogo del Distretto di Bombali.\nLa citt\u00e0 \u00e8 conosciuta per il mercato e per la moschea, la quale durante la guerra civile fu sede del Fronte Rivoluzionario Unito. La citt\u00e0 tra l'altro \u00e8 sede della diocesi omonima.\nLa pi\u00f9 grande e pi\u00f9 popolare squadra di calcio di Makeni \u00e8 il Wusum Stars, la quale partecipa al Campionato di calcio della Sierra Leone."}
{"id": "1519967", "revid": "97126", "url": "https://it.wikipedia.org/wiki?curid=1519967", "title": "Ottone Baccaredda", "text": ""}
{"id": "1519970", "revid": "38120", "url": "https://it.wikipedia.org/wiki?curid=1519970", "title": "Happyhardcore", "text": ""}
{"id": "1519983", "revid": "110157", "url": "https://it.wikipedia.org/wiki?curid=1519983", "title": "Provincia di El Jadida", "text": "La provincia di El Jadida () \u00e8 una delle province del Marocco, parte della regione di Casablanca-Settat.\nNel 2009 una parte del territorio \u00e8 stato scisso per andare a costituire la nuova provincia di Sidi Bennour.\nGeografia antropica.\nSuddivisioni amministrative.\nLa provincia di El Jadida, prima della scissione, contava 5 municipalit\u00e0 e 47 comuni:"}
{"id": "1519988", "revid": "287204", "url": "https://it.wikipedia.org/wiki?curid=1519988", "title": "Garc\u00eda Ord\u00f3\u00f1ez", "text": "Origine.\nFiglio del signore di N\u00e1jera, che in quel periodo era parte del regno di Navarra, Ordo\u00f1o Ord\u00f3\u00f1ez e della moglie Anderquina. \nBiografia.\nAlla morte del re di Castiglia, Sancho II, il 6 ottobre 1072, fu tra coloro che appoggiarono la nomina a re di Castiglia del fratello di Sancho, il re del Le\u00f3n, Alfonso VI. Molto probabilmente nello stesso anno, alla morte del padre, divenne signore di N\u00e1jera. Nel 1074 avvicend\u00f2 Rodrigo D\u00edaz, conte di Bivar, detto il Cid, nella carica di \"Alfiere Reale\" (colui che portava lo stendardo del re in tutte le manifestazioni pubbliche; carica gi\u00e0 rivestita da suo padre Ordo\u00f1o, dal 1044 al 1047 col re di Castiglia, Ferdinando I).\nNel 1076 Garcia spos\u00f2 Urraca di Navarra (?-dopo il 1089), figlia del re di Navarra, Garcia III e di Stefania di Foix; ed era anche la sorella del re di Navarra, Sancho IV \"il Nobile\". Nello stesso anno, alla morte del re di Navarra, Sancho IV, mentre il regno di Navarra veniva occupato dal re d'Aragona, Sancho Ramirez, il feudo di N\u00e1jera, cos\u00ec come tutta La Rioja, venne occupato da Alfonso VI e annesso al regno di Castiglia e Garcia ampli\u00f2 i suoi domini estendendoli anche ai feudi di Gra\u00f1\u00f3n e di Calahorra. In questo periodo Alfonso VI lo nomin\u00f2 conte (in un documento del 1077 di una donazione al Monastero di San Mill\u00e1n de la Cogolla \u00e8 citato come conte per la prima volta).\nNel 1079 il Cid venne incaricato dal re Alfonso di riscuotere le \"parias\" (tributi) dal re di Siviglia, al-Mutamid che allora era in guerra col re del Regno di Granada. Il re Alfonso che era alleato del re di Granada invi\u00f2, in suo aiuto delle truppe al comando di Garc\u00eda Ord\u00f3\u00f1ez. Il Cid si schier\u00f2 invece col re di Siviglia, al-Mutamid, anche lui alleato del re Alfonso, e riusc\u00ec, nella battaglia di Cabra, a battere il re di Granada e a catturare Garc\u00eda, aumentando la rivalit\u00e0 gi\u00e0 esistente tra i due. Infatti, dopo che il Cid era stato coinvolto in fatto d'armi contro il re di Toledo, alleato del regno del Le\u00f3n, Garc\u00eda Ord\u00f3\u00f1ez assieme a Pedro Ans\u00farez, molto potenti alla corte di Le\u00f3n, furono tra coloro che convinsero il re Alfonso a punire il Cid, con l'esilio (1081).\nNel 1092 il Cid, che era stato nuovamente esiliato, aveva partecipato ad una spedizione castigliana contro gli Almoravidi di Andalusia, con la speranza di ottenere il perdono del re Alfonso; non avendolo ottenuto il Cid si vendic\u00f2 attaccando e saccheggiando il distretto castigliano della Rioja e quando arriv\u00f2 a N\u00e1jera, sfid\u00f2 a duello Garc\u00eda Ord\u00f3\u00f1ez, che non raccolse la provocazione. Garc\u00eda spost\u00f2 il centro della sua contea da N\u00e1jera a Logro\u00f1o, citt\u00e0 sul fiume Ebro e posta sul Cammino di Santiago di Compostela, facendole ottenere, nel 1095, dal re Alfonso un \"fuero\" (statuto apposito di leggi). Dopo la nascita di Sancho, il suo unico figlio maschio, il re Alfonso, nel 1098, aveva legittimato Sancho e aveva nominato Garcia tutore dell'erede al trono. Dopo il 1100 Garc\u00eda, che era rimasto vedovo nell'ultima decade dell'undicesimo secolo, spos\u00f2 una nobildonna di nome Eva (per alcuni era Eva P\u00e9rez de Traba per altri Eva de Rochechouart, di origini francesi), che a sua volta rimasta vedova, nel 1109 circa, spos\u00f2 don Pedro Gonz\u00e1lez de Lara, che poi divenne l'amante della regina di Castiglia, Urraca.\nGarc\u00eda mor\u00ec alla battaglia di Ucl\u00e9s, il 30 maggio 1108, dove l'esercito leonese-castigliano comandato da \u00c1lvar F\u00e1\u00f1ez, sub\u00ec una grave sconfitta. Durante la battaglia, come tutore dell'erede al trono Sancho (1093-1108), Garc\u00eda cavalcava accanto a lui; quando il cavallo di Sancho fu colpito e l'erede al trono fu appiedato, Garc\u00eda a sua volta salt\u00f2 gi\u00f9 dal cavallo a difesa di Sancho, e combatt\u00e9 strenuamente finch\u00e9, accerchiato, fu colpito e cadde sul corpo del giovane ed anche ferito gli fece scudo col suo corpo finch\u00e9 fu ucciso, e dopo di lui il povero Sancho.\nDiscendenza.\nGarc\u00eda e Urraca di Navarra ebbero quattro figli:\nGarc\u00eda ed Eva ebbero un figlio:\nGarcia ebbe anche un figlio illegittimo:"}
{"id": "1519989", "revid": "232", "url": "https://it.wikipedia.org/wiki?curid=1519989", "title": "Tributario", "text": ""}
{"id": "1519990", "revid": "466539", "url": "https://it.wikipedia.org/wiki?curid=1519990", "title": "Julian Schnabel", "text": "Biografia.\nNato a Brooklyn da una famiglia ebrea, Schnabel \u00e8 uno dei pittori pi\u00f9 celebri della scena newyorkese, molto noto per le tele di grandi dimensioni (spesso eseguite con tecniche miste), i ritratti e gli interventi di design. Abita in una grande casa-studio da lui stesso progettata secondo la propria personale concezione di arte, nota come Palazzo Chup\u00ec, sull'11esima strada nel West Village.\nCarriera cinematografica.\nJulian Schnabel ha scritto e diretto \"Basquiat\" (1996), un film biografico sul pittore Jean-Michel Basquiat, e \"Prima che sia notte\" (2000), un adattamento dell'omonimo romanzo autobiografico di Reinaldo Arenas, che inoltre l'ha prodotto. Con \"Prima che sia notte\" ha ottenuto la candidatura all'Oscar al miglior regista, oltre a quella di Javier Bardem come miglior attore.\nNel 2007 ha diretto \"Lo scafandro e la farfalla\", un adattamento del libro di Jean-Dominique Bauby, con cui ha vinto il premio per miglior regista al Festival di Cannes. Lo stesso film ha ottenuto il premio alla miglior regia e al miglior film straniero in occasione dei Golden Globe del 2008, oltre a una candidatura all'Oscar al miglior regista, sempre nel 2008. Alla 64\u00aa mostra internazionale d'arte cinematografica di Venezia ha fatto parte della giuria del premio fotografico Venice Movie Stars Photography Award. Sempre a Venezia, tre anni dopo, ha presentato in concorso il suo nuovo film, \"Miral\" (2011).\nVita privata.\nSposato dapprima con Jacqueline Beaurang, i due hanno avuto tre figli, Lola Montes, Stella Madrid e Vito Maria. Dopo il divorzio, Schnabel ha sposato Olatz L\u00f3pez Garmendia, da cui ha avuto i gemelli Cy e Olmo. Dal 2007 al 2011 ha convissuto con la giornalista e scrittrice italo-israeliana Rula Jebreal.\nIl suo stile decisamente peculiare consiste nel vestirsi con elegantissimi pigiami, sia singoli che sotto giacche e cappotti."}
{"id": "1519992", "revid": "599013", "url": "https://it.wikipedia.org/wiki?curid=1519992", "title": "Tomislav Piplica", "text": "Piplica possiede anche la cittadinanza croata.\nCarriera.\nCampione dei Mondiali Under-20 nel 1987 con la Nazionale Jugoslava, dopo molti anni all'Energie Cottbus \u00e8 divenuto allenatore dei portieri."}
{"id": "1519998", "revid": "298229", "url": "https://it.wikipedia.org/wiki?curid=1519998", "title": "Jukolan viesti", "text": "Lo Jukolan viesti (conosciuto anche come \"Jukolakavlen\" in svedese e \"Jukola relay\" in inglese) \u00e8 una gara annuale d'orientamento a staffetta, organizzata in Finlandia dal 1949. La gara si svolge sempre il terzo sabato di giugno in diverse zone del Paese. Il punto pi\u00f9 a nord \u00e8 stato a 50\u00a0km a nord del Circolo Polare Artico.\nNello Jukolan viesti maschile (per sette frazionisti), le distanze dei percorsi variano da 7 a 15\u00a0km. Il tempo di percorrenza \u00e8 di circa 11 ore, e cos\u00ec corridori devono indossare fari luminosi a seconda del luogo geografico di percorso (nord o sud della Finlandia) e delle condizioni meteorologiche. Il team vincente attraversa il traguardo di domenica mattina, circa 6 o 7 del mattino, e le ultime squadre arrivano poco prima della fine alle 2 del pomeriggio.\nIn quello femminile invece c'\u00e8 una singola gara con un inizio comune (cos\u00ec nel 1951) e poi si \u00e8 trasformata in una gara a staffetta con quattro frazioniste nel 1978. Le manifestazione femminile nota come il Venlan viesti, fa gareggiare le atlete durante il giorno di sabato pomeriggio.\nNel 2005 lo Jukolan viesti ha attratto oltre 1300 gruppi e il Venla viesti oltre 800. Hanno preso parte squadre da 25 paesi.\nIl nome deriva dal classico libro finlandese \"Sette fratelli\".\nL'associazione Kaukamets\u00e4l\u00e4iset \u00e8 la fondatrice del Jukolan viesti ed \u00e8 anche la proprietaria dei diritti dell'evento di Jukola.\nDal 1986, uno Jukolan viesti per i giovani \u00e8 stato organizzato separatamente nel mese di agosto di ogni anno."}
{"id": "1520007", "revid": "281944", "url": "https://it.wikipedia.org/wiki?curid=1520007", "title": "Berber\u00e9", "text": "Il berber\u00e9 (in amarico \u1260\u122d\u1260\u122c, \"b\u00e4rb\u00e4re\"; in tigrino \u1260\u122d\u1260\u1228, \"b\u00e4rb\u00e4r\u00e4\") \u00e8 una miscela di spezie, la cui composizione \u00e8 tradizionalmente: peperoncino, zenzero, chiodo di garofano, coriandolo, ruta comune, ajowan, pu\u00f2 comparirvi anche il pepe lungo.\nDiffusione.\n\u00c8 un ingrediente chiave delle cucine eritrea ed etiope.\nTalvolta comprende erbe e spezie meno conosciute a livello internazionale, tratte sia da piante coltivate che da quelle che crescono allo stato selvatico in Etiopia, come il korarima."}
{"id": "1520008", "revid": "834", "url": "https://it.wikipedia.org/wiki?curid=1520008", "title": "Greenhornes", "text": ""}
{"id": "1520010", "revid": "1784425", "url": "https://it.wikipedia.org/wiki?curid=1520010", "title": "Daniel Toroitich arap Moi", "text": "Fu il successore di Jomo Kenyatta, a cui dichiar\u00f2 pi\u00f9 volte di ispirarsi politicamente. \u00c8 stato membro del partito politico Kenya African National Union. Gli successe alla presidenza Mwai Kibaki.\nOrigini ed entrata in politica.\nMoi \u00e8 nato nel villaggio di Kurieng'wo, divisione amministrativa Sacho, distretto di Baringo, Provincia Rift Valley, allevato dalla madre Kimoi Chebii successivamente alla morte precoce del padre. Completata la scuola secondaria, ha frequentato il Tambach Teachers Training College nel Distretto di Keiyo. Vi ha studiato dal 1946 al 1955.\nNel 1955 Moi entra in politica quando diviene Membro del Legislative Council della Rift Valley. Nel 1960 fonda il Kenya African Democratic Union (KADU) assieme a Ronald Ngala per sfidare il Kenya African National Union (KANU) sostenitore di Jomo Kenyatta. Il KADU ambisce alla difesa degli interessi delle piccole trib\u00f9/etnie minoritarie, come i Kalenjin alla quale Moi appartiene, contro il dominio delle gradi etnie luya e G\u0129k\u0169y\u0169, trib\u00f9 che costituivano la maggioranza dei membri del partito KANU (lo stesso Kenyatta era un Kikuyu). Il KADU premeva per una costituzione federale, mentre il KANU era favorevole ad un sistema centralista. Alla fine il pi\u00f9 forte KANU ed il governo britannico rimossero tutte le norme federali previste nella costituzione.\nNel 1957 Moi fu rieletto Membro del Legislative Council per la Rift Valley. Divenne Ministro dell'Istruzione nel Governo che precedette l'indipendenza nel periodo 1960\u20131961.\nVicepresidenza.\nDopo l'indipendenza, il 12 dicembre, 1963, Kenyatta convince Moi che i rispettivi partiti KADU e KANU devono unirsi per completare il processo di decolonizzazione. In Kenya pertanto si instaura di fatto un regime a partito unico, dominato dall'alleanza K\u0129k\u0169y\u0169-Luo. Con un riguardo particolare sulle terre fertili della rift valley abitate dai membri dell'etnia di Moi, le trib\u00f9 dei Kalenjin, Kenyatta si assicura il suo appoggio, prima promuovendo Moi come Ministro dell'Interno nel 1964, e successivamente a Vicepresidente del Kenya nel 1967. Come membro delle trib\u00f9 minoritarie Moi costituiva un compromesso accettabile dalle etnie maggioritarie. Moi fu eletto nell'Assemblea Nazionale, il Parlamento del Kenya nel 1963 per la Baringo North Constituency (distretto di Baringo del Nord). Dal 1966 sino al suo ritiro nel 2002 ha lavorato per la Baringo Central Constituency.\nMoi fronteggi\u00f2 l'opposizione dell'\u00e9lite dei Kikuyu conosciuta come la Kiambu Mafia che avrebbe preferito uno dei suoi candidabili alla elezione a Presidente. Questo si tradusse in un tentativo di modifica della costituzione per evitare che il vicepresidente assumesse la carica automaticamente alla morte del Presidente. Tuttavia Kenyatta resistette alle pressioni e salvaguard\u00f2 il ruolo di Moi.\nPresidenza.\nAlla morte di Kenyatta il 22 agosto 1978, Moi divenne presidente e prest\u00f2 giuramento.\nGodette di popolarit\u00e0 diffusa in tutto il Paese. Inizi\u00f2 a ricercare un contatto diretto con le popolazioni, in antitesi con lo stile di Kenyatta, pi\u00f9 chiuso nelle stanze del potere.\nIl 1\u00ba agosto 1982 un gruppo di ufficiali e sottufficiali dell'aeronautica guidati da Hezekiah Ochuka tentarono un colpo di Stato facendo inizialmente soccombere le forze leali al Presidente.\nMoi colse l'opportunit\u00e0 per cacciare gli oppositori e consolidare il potere. Ridusse l'influenza degli \"uomini di Kenyatta\" nel Governo durante la lunga inchiesta giudiziaria che identific\u00f2 negli stessi i traditori. Moi li perdon\u00f2 ma non prima che fosse chiaro pubblicamente il loro ruolo di cospiratori. I principali cospiratori, incluso Ochuka vennero condannati a morte in quelle che furono le ultime esecuzioni capitali in Kenya. Nomin\u00f2 i suoi collaboratori pi\u00f9 fidati nei ruoli chiave e modific\u00f2 la Costituzione per stabilire \"de jure\" un sistema a partito unico.\nGli accademici si opposero e nelle universit\u00e0 e nei college sorsero dei movimenti che cercavano di introdurre riforme democratiche. La polizia segreta si infiltr\u00f2 nei movimenti costringendo all'esilio molti membri. Il Marxismo non poteva pi\u00f9 essere insegnato nelle Universit\u00e0 del Kenya. Nacquero movimenti segreti, come Mwakenya e Pambana.\nIl regime di Moi ora era uno dei confini della Guerra Fredda, con una economia in crisi dovuta agli aumenti dei prezzi del petrolio e dal calo dei prodotti dell'agricoltura. Nel contempo l'Occidente si accordava col Kenya perch\u00e9 diventato un avamposto strategico contro le influenze comuniste provenienti dall'Etiopia e Tanzania.\nIl Kenya benefici\u00f2 di molti aiuti internazionali; il paese fu considerato ben governato, con Moi leader legittimo saldamente in carica. Il crescere della repressione politica, incluso l'uso della tortura, furono deliberatamente non considerate dalla maggior parte della comunit\u00e0 internazionale.\nTuttavia alla fine della Guerra Fredda emerse un nuovo modo di considerare Moi, sempre pi\u00f9 visto come tiranno, aiutato con l'accordo di realizzare le attese riforme politico/economiche. Una delle condizioni fondamentali imposte al regime, principalmente dall'Ambasciatore degli USA Smith Hempstone, fu il ripristino del multipartitismo.\nMoi si adoper\u00f2 per ottenere questo contro una agguerrita opposizione, convincendo a forza i delegati alla conferenza del partito KANU a Kasarani nel dicembre 1991.\nMoi vinse le elezioni presidenziali nel 1992 e nel 1997, guastate entrambe da omicidi politici. Fu capace di gestire i conflitti etnici in questo contesto, sfruttando le sempre presenti paure delle piccole trib\u00f9 dominate dalle grandi.\nIn assenza di una effettiva opposizione organizzata Moi non aveva difficolt\u00e0 a prevalere. Sebbene sospettato di brogli elettorali che si sono verificati, la spiegazione delle sue vittorie in entrambe le occasioni fu la divisione dell'opposizione.\nRitiro.\nLa costituzione impediva a Moi di partecipare anche per le presidenziali del 2002. Alcuni dei suoi sostenitori proposero di emendare la costituzione per permettergli di correre per un terzo mandato, ma Moi prefer\u00ec ritirarsi, scegliendo Uhuru Kenyatta, il figlio del primo presidente del Kenya, come suo successore. Vinse Mwai Kibaki col doppio dei voti rispetto a Uhuru Kenyatta, e proclamato Presidente il 29 dicembre 2002. Moi pass\u00f2 la mano a Nairobi, durante una cerimonia scarsamente organizzata, ma che vide una folla mai vista prima in attesa, apertamente ostile a Moi.\nMoi da allora viveva in ritiro, evitato dall'establishment politico attuale, ma ancora molto popolare presso le masse. Si era recentemente pronunciato contro la proposta di una nuova costituzione, definendola contro le aspirazioni del popolo e fornendo una indicazione di voto decisivo per il \"No\" nel referendum. Kibaki chiam\u00f2 Moi per concordare un incontro per discutere il da farsi dopo la bocciatura del referendum.\nIl 25 luglio 2007 Kibaki design\u00f2 Moi come inviato di pace nel Sudan (per la crisi del Darfur), considerata la sua grande esperienza e conoscenza degli affari africani, nonch\u00e9 la sua elevata statura di uomo di stato. La stampa speculava che Moi e Kibaki pianificassero un'alleanza in vista delle elezioni di dicembre 2007 \nIl 28 agosto 2007, Moi annunci\u00f2 il suo appoggio alla rielezione di Kibaki e critic\u00f2 aspramente le due opposizioni del cartello Arancione (Partito ODM) Orange Democratic Movement guidato da Raila Odinga, definendole di natura tribale.\nNotizie Personali.\nDaniel arap Moi spos\u00f2 Lena Moi (nata Helena Bommet) nel 1950, ma si separarono nel 1974. Per questo \"Mama Ngina\", la moglie di Jomo Kenyatta, mantenne lo status di first lady. Lena mor\u00ec nel 2004. Daniel arap Moi ha otto figli, cinque maschi e tre femmine. Tra questi vi \u00e8 Gideon Moi, Jonathan Toroitich (un pilota di rally) e Philip Moi (ufficiale dell'esercito in ritiro). \nGideon Moi \u00e8 tra l'altro membro del parlamento in rappresentanza della Baringo Central constituency, un posto occupato solo dal padre. Inoltre condiziona assieme al padre, che mantiene una considerevole influenza nel partito, il KANU party, il primo partito dominante in Kenya, del quale Gideon \u00e8 membro. Il suo unico fratello, il maggiore William Tuitoek \u00e8 morto nel 1995."}
{"id": "1520021", "revid": "508036", "url": "https://it.wikipedia.org/wiki?curid=1520021", "title": "Grinch", "text": "Il Grinch (noto anche come Sgruntolo nella edizione italiana della serie TV del 1996 \"Il gatto col capello\") \u00e8 un personaggio immaginario, protagonista / antagonista di un romanzo omonimo, di fumetti e di alcuni film, creato nel 1957 dallo scrittore e fumettista statunitense Dr. Seuss. Il suo scopo principale \u00e8 quello di rubare la festivit\u00e0 e le celebrazioni del Natale alla cittadina di \"Chinonso\" (\"Whoville\" nella versione originale inglese).\nDescrizione del personaggio.\nIl Grinch \u00e8 raffigurato come una creatura pelosa, panciuta, a forma di pera, dalle pupille rosse e bulbi oculari gialli e con un viso da gatto, con una personalit\u00e0 cinica. Negli adattamenti a colori, \u00e8 in genere di colore verde. Ha trascorso gli ultimi 53 anni vivendo in isolamento nella caverna di una montagna, il Monte Crumpit (\"Monte Briciolaio\" nel film girato con attori veri), con vista sulla citt\u00e0 dei Chi non so (\"Whos\" nell'originale inglese).\nIn contrasto con gli allegri Chi, il Grinch \u00e8 misantropo, scontroso, solitario e irascibile, con un cuore che \u00e8 \"di due taglie troppo piccolo\" (l'unica eccezione a questo \u00e8 alla fine del racconto, dove diventa amorevole). In particolare odia il periodo natalizio, prendendo nota in particolare di quanto siano inquietanti i vari rumori di questa stagione, incluso il canto dei cori. Non riuscendo pi\u00f9 a sopportare questa festa, decide di distruggerla una volta per tutte.\nAiutato dal suo cane Max, il Grinch si traveste da Babbo Natale e, durante la notte della Vigilia, irrompe nelle case dei Chi per rubare le decorazioni e tutti i regali e portarli sulla montagna per buttarli come fossero spazzatura. Anche se riesce a compiere il furto con successo, \u00e8 scioccato nel sentire i Chi che cantano ancora allegramente, felici semplicemente di avere l'un l'altro. Si rende quindi conto che la festa ha un significato pi\u00f9 profondo che non ha mai considerato. Ispirato, impedisce alle cose dei Chi di cadere dal bordo della montagna e nel frattempo il suo cuore cresce di tre dimensioni. Restituisce tutti i doni che ha rubato e partecipa volentieri alla celebrazione del Natale dei Chi.\nStoria editoriale.\nLa sua prima apparizione risale al 1957, nel libro per l'infanzia \"Il Grinch\" (\"How the Grinch Stole Christmas!\").\nIl personaggio divenne, specialmente nei paesi di cultura anglosassone, una figura tradizionale del Natale. I mass media fanno riferimento a esso nei casi in cui un periodo festivo venga rovinato da atti vandalici o furti. Nel corso degli anni, il Grinch \u00e8 apparso in varie forme di cimeli come ornamenti natalizi, bambole di peluche e vari articoli di abbigliamento.\nNel 1977 l'autore, per rispondere alle sempre maggiori richieste dei fan, scrisse \"Halloween Is Grinch Night\", uno speciale di Halloween che and\u00f2 in onda sulla CBS. Come il suo predecessore, il sequel fu premiato con il premio Emmy.\nNel 1982, la Marvel Comics pubblica \"The Grinch Grinches the Cat in the Hat\", prodotto tra gli altri anche da Dr. Seuss, con il suo vero nome, Ted Geisel. Questo terzo speciale conquista due premi Emmy.\nCon lo spirito anti-natalizio del personaggio seguito dalla trasformazione nella mattina di Natale, gli studiosi hanno notato una somiglianza con Ebenezer Scrooge della novella \"Canto di Natale\" di Charles Dickens del 1843."}
{"id": "1520028", "revid": "5680", "url": "https://it.wikipedia.org/wiki?curid=1520028", "title": "Valori di verit\u00e0", "text": ""}
{"id": "1520033", "revid": "2102883", "url": "https://it.wikipedia.org/wiki?curid=1520033", "title": "Incompatibilismo", "text": "L'incompatibilismo \u00e8 la teoria filosofica secondo cui il determinismo universale, comunque inteso, non pu\u00f2 coesistere con la libert\u00e0 del volere umano. Si oppone al compatibilismo, per il quale \u00e8 possibile dare un senso alla nozione di libert\u00e0 anche in un universo interamente regolato da leggi causali.\nDi per s\u00e9, l'incompatibilismo non prende posizione n\u00e9 sull'effettiva esistenza della libert\u00e0, n\u00e9 sulla realt\u00e0 del determinismo, ma resta aperto a tre opzioni diverse:\nLa terza opzione ammette anche un'interpretazione fatalista, secondo cui l'azione umana \u00e8 ininfluente sul corso degli eventi; tuttavia, il fatalismo \u00e8 respinto esplicitamente dalla grande maggioranza degli \"hard determinists\".\nBibliografia.\nPeter van Inwagen, \u00abThe Incompatibility of Free Will and Determinism\u00bb, \"Philosophical Studies\", n. 27, 1975, pp.\u00a0185\u2013199."}
{"id": "1520036", "revid": "767487", "url": "https://it.wikipedia.org/wiki?curid=1520036", "title": "Mitmita", "text": "Mitmita \u00e8 una miscela di spezie polverizzate, usata nella cucina etiope."}
{"id": "1520041", "revid": "486946", "url": "https://it.wikipedia.org/wiki?curid=1520041", "title": "R\u00e9union", "text": ""}
{"id": "1520043", "revid": "1318658", "url": "https://it.wikipedia.org/wiki?curid=1520043", "title": "El Jadida", "text": "El Jadida (; : \u2d30\u2d4d-\u2d4a\u2d30\u2d37\u2d49\u2d37\u2d30, \"al-Jadida\") con nomi precedenti Mazighen (; : \u2d4e\u2d30\u2d63\u2d49\u2d33\u2d3b\u2d4f, \"Mazigen\"), al-Breyja (), Mazagan (; : \u2d4e\u2d30\u2d63\u2d30\u2d33\u2d30\u2d4f; ; ) e al-Mahdouma () \u00e8 una citt\u00e0 del Marocco, nella provincia omonima, nella regione di Casablanca-Settat. La citt\u00e0 si sta fortemente espandendo, per via di una maggiore attivit\u00e0 presso il vicino porto Jorf Lasfar e la zona industriale.\nStoria.\nEl Jadida, precedentemente nota come Mazagan (in portoghese Mazag\u00e3o), fu conquistata nel 1502 dai portoghesi, che la tennero fino al 1769, anno in cui venne riconquistata da sultano Muhammad III. Molti dei suoi abitanti furono evacuati in Brasile dove fondarono la citt\u00e0 di Nova Mazag\u00e3o, nello stato dell'Amap\u00e1.\nMonumenti e luoghi d'interesse.\nLa citt\u00e0 fortificata portoghese di Mazagan \u00e8 stata dichiarata dall'UNESCO nel 2004 patrimonio dell'Umanit\u00e0, come eccezionale esempio di interscambio culturale tra la cultura europea e quella marocchina.\nSecondo l'UNESCO, gli edifici pi\u00f9 importanti del periodo della dominazione portoghese sono la cisterna e la chiesa dell'Assunzione in stile manuelino.\nSociet\u00e0.\nComunit\u00e0 ebraica.\nLa citt\u00e0 \u00e8 stata storicamente sede di una cospicua comunit\u00e0 ebraica, che contava 3.800 unit\u00e0 nel 1951. La comunit\u00e0, incoraggiata da agenti sionisti legati all'Agenzia ebraica e poi dal Mossad, \u00e8 emigrata in massa verso Israele e Francia tra gli anni 1950 e 1960.\nAmministrazione.\nGemellaggi.\nEl Jadida \u00e8 gemellata con:"}
{"id": "1520044", "revid": "1543377", "url": "https://it.wikipedia.org/wiki?curid=1520044", "title": "Jamie Lynn", "text": "Biografia.\nLa Lynn viene da Northridge, un sobborgo di Los Angeles. Ha tre sorelle e un fratello. Alle superiori \u00e8 stata un'ottima studentessa\nNel 2003 la societ\u00e0 in cui lavorava fall\u00ec e lei inizi\u00f2 a lavorare nella pornografia. Desiderosa di cambiare vita, rispose ad un annuncio che cercava attori e modelli che fossero disposti a posare nudi. Dopo aver lavorato per otto mesi con vari fotografi del genere amatoriale, conobbe la Penthouse Pet Jesse Capelli, che la raccomand\u00f2 all'agente Cam Smith. In breve tempo fece un servizio fotografico di prova per Penthouse.\nDivenne \"Penthouse Pet of the Month\" di gennaio 2005 e \"Penthouse Pet of the Year\" (2006). e inizi\u00f2 a girare per la First Time Videos.\nLa Lynn ammette di usare marijuana e afferma di aver iniziato a farlo a 14 anni, ad un concerto dei Metallica. Il giornale antiproibizionista statunitense \"High Times\" l'ha premiata come Ganja Goddess."}
{"id": "1520045", "revid": "648716", "url": "https://it.wikipedia.org/wiki?curid=1520045", "title": "Oligoartrite", "text": "L'oligoartrite \u00e8 un processo infiammatorio articolare che coinvolge meno di quattro articolazioni.\nSpesso il termine \u00e8 utilizzato per descrivere la forma articolare dell'artrite reumatoide dell'infanzia, in tal caso viene chiamata anche oligoartrite cronica dell'infanzia. \nEpidemiologia.\nFra tutte le forme di artriti idiopatiche giovanili \u00e8 la pi\u00f9 comune, fra i vari studi arriva anche a superare la met\u00e0 di tutti i casi riscontrati, colpisce maggiormente il sesso femminile."}
{"id": "1520053", "revid": "486946", "url": "https://it.wikipedia.org/wiki?curid=1520053", "title": "Creolo delle R\u00e9union", "text": ""}
{"id": "1520058", "revid": "1573940", "url": "https://it.wikipedia.org/wiki?curid=1520058", "title": "Chiesa dei Santi Pellegrino ed Emiliano", "text": "La chiesa dei Santi Pellegrino ed Emiliano \u00e8 una chiesa monumentale di Napoli, situata in vico San Pellegrino.\nStoria e descrizione.\nLa chiesa venne edificata nel XIV secolo in ricordo della liberazione della popolazione partenopea dal contagio della peste: l'edificio \u00e8 stato modificato e rimaneggiato pi\u00f9 volte nel corso dei secoli, alterandone l'interno. Tra questi c'\u00e8 il restauro compiuto da Domenico Antonio Vaccaro nel 1735.\nLa facciata \u00e8 leggermente arretrata rispetto al piano stradale ed \u00e8 caratterizzata da un portale in piperno, da paraste con capitelli compositi e da stucchi con decorazioni tipiche del barocco napoletano. Nell'interno sono conservate le reliquie dei santi e un dipinto riguardante i due santi posto sull'altare maggiore. L'area su cui sorge la chiesa sar\u00e0 oggetto di indagini archeologiche."}
{"id": "1520073", "revid": "56620", "url": "https://it.wikipedia.org/wiki?curid=1520073", "title": "Silvio D'Ascia", "text": ""}
{"id": "1520076", "revid": "121254771", "url": "https://it.wikipedia.org/wiki?curid=1520076", "title": "Principe di Persia", "text": "Il principe di Persia (\"Prince of Persia\" nella versione originale) \u00e8 un titolo dato a un gruppo collettivo di personaggi immaginari della serie di videogiochi \"Prince of Persia\" e di un film ad essa ispirato, originariamente dato al protagonista dell'omonimo videogioco creato da Jordan Mechner nel 1989.\nOgni \"principe\" appare in un universo quasi del tutto estraneo agli altri, ad eccezione del soprannome. Le uniche caratteristiche comuni ad ogni principe sono le abilit\u00e0 acrobatiche e di spadaccino. In tutte le vicende narrate nelle serie i nomi dei protagonisti non sono mai espliciti al di l\u00e0 del titolo di principe, tranne per il in cui \u00e8 conosciuto come \"principe Dastan\".\nI principi di Persia.\nSebbene il protagonista di ogni videogioco dell'omonima serie venga indicato come \"il Principe\", esistono in realt\u00e0 tre diversi personaggi indipendenti, cui si aggiunge l'adattamento cinematografico, considerabile un quarto personaggio.\nIl protagonista del primo videogioco, \"Prince of Persia\", \u00e8 stato progettato dal creatore della serie Jordan Mechner. Lo stesso personaggio si ripresenta nei due seguiti e Prince of Persia 3D. Nel 2007 esce un rifacimento del primo titolo, \"Prince of Persia Classic\", che riprende la trama del 1989, pur ispirandosi al game design del titolo \"\".\nCon la seconda serie di giochi - costituita dai titoli ', ', ' e ' - Mechner originariamente sugger\u00ec che il gioco fosse un prequel della trilogia originale. Tuttavia con l'uscita del capitolo \"Spirito Guerriero\", la Ubisoft Montreal ha dichiarato che la nuova serie sarebbe stata intesa come un'entit\u00e0 separata, perch\u00e9 per i suoi giocatori sarebbe stato improbabile avere familiarit\u00e0 con la trama del gioco originale.\nUna terza variante del personaggio appare nel 2008 con il titolo indipendente \"Prince of Persia\". Ben Mattes, produttore del gioco, ha dichiarato:\nInfine il principe dell'adattamento cinematografico \"Prince of Persia: Le Sabbie del Tempo\" appare una originale rielaborazione del personaggio del videogioco omonimo, da cui tuttavia differisce per molti aspetti.\nSerie classica.\nIl principe che appare in \"Prince of Persia\" ne \u00e8 il protagonista ed \u00e8 l'unico personaggio giocabile. Si tratta di un avventuriero proveniente da un paese straniero che non ha mai avuto titoli nobiliari, ma riesce a conquistare il cuore della figlia del Sultano, durante un viaggio in Persia. Liberando la principessa dal malvagio visir Jaffar, l'avventuriero ne ottiene la mano e di conseguenza il titolo di principe. In questo titolo il principe \u00e8 biondo e indossa un abito bianco senza maniche (in versioni del gioco rilasciate successivamente indosser\u00e0 anche un turbante come nei capitoli successivi). Tuttavia, nel rifacimento \"Prince of Persia Classic\", il principe e tutti gli altri personaggi diventano fisicamente e nell'abbigliamento identici a come erano in \" sebbene il gioco sia pressoch\u00e9 identico al primo della serie.\nNel sequel del 1993, \", il principe torna protagonista. In questo capitolo se ne conosce in parte il passato: egli \u00e8 il figlio del re di un antico regno, di cui \u00e8 anche l'unico superstite. Il suo passato gli \u00e8 rivelato da una misteriosa donna che gli appare in sogno. Tale donna si scoprir\u00e0 essere la madre. In questo titolo il principe mantiene i pantaloni bianchi ma indossa una casacca smanicata rossa ed un turbante blu.\nIn \"Prince of Persia 3D\", il principe \u00e8 ancora il personaggio protagonista. In questo capitolo del principe non si approfondisce molto, se non il rapporto con la principessa, messa in pericolo da Assan, fratello minore del Sultano che la vorrebbe sposa a Rugnor, cugino della stessa. La possibilit\u00e0 della terza dimensione per\u00f2 permette di migliorarne le qualit\u00e0 atletiche, cosicch\u00e9 in \"Prince of Persia 3D\" il principe sia in grado di compiere grandi salti, arrampicarsi sulle corde, nuotare ecc. In questo titolo quindi anche l'abito \u00e8 pi\u00f9 complesso: indossa ancora un turbante, in pi\u00f9 porta sulla schiena la spada ed ha la possibilit\u00e0 di un inventario in cui tenere diversi oggetti raccolti nel corso del gioco. Inoltre la grafica pi\u00f9 dettagliata permette anche una maggiore quantit\u00e0 di particolari anatomici, come ad esempio per il volto, pi\u00f9 scuro che nel primo titolo, e la maggiore visibilit\u00e0 degli occhi, in questo titolo scuri.\nSaga delle \"Sabbie del Tempo\".\nUn principe diverso appare come il protagonista della serie \"Le Sabbie del Tempo\", che costituisce una nuova partenza per la saga. Il personaggio viene approfondito in quattro titoli da cui se ne ricava una ricca biografia. Verosimilmente le sue avventure si svolgono nel VII secolo.\nIl Principe \u00e8 il figlio minore di Shahraman e di Mehri, re e regina di Persia, e in quanto tale \u00e8 nobile di nascita e di titolo. Ha un fratello maggiore di nome Malik. Nato a Babilonia e cresciuto prevalentemente con il fratello e addestrato dal capo delle milizie, il generale Darius, diventa presto un grande atleta ed abile spadaccino. In debito di coscienza con suo padre per questo, egli inizi\u00f2 a cercare un modo per ripagarlo, per conferire a lui e a s\u00e9 stesso onore e gloria.\nNel capitolo \" avviene la prima battaglia in India, per poi continuare nella citt\u00e0 di Azad. Qui il principe \u00e8 ancora un immaturo avventuriero, desideroso di ricoprirsi di onore e gloria, e solo grazie all'aiuto della bella principessa Farah capisce che onore, gloria, potere sono parole vuote se le persone care non esistono pi\u00f9. In questo capitolo il principe \u00e8 molto agile a differenza dei titoli precedenti, come camminare (seppur brevemente) sulle pareti, capacit\u00e0 che lo caratterizza anche nei titoli successivi. Diversamente dai titoli precedenti ha un pizzetto, i capelli scuri e gli occhi azzurri. Vestito d'azzurro in tenuta militare. Nel corso del gioco cambier\u00e0 d'abito frequentemente spogliandosi o fasciando le ferite, cos\u00ec come cambier\u00e0 diverse volte la spada, sempre tenuta al fianco, legata alla cintura.\nNel titolo \", ambientato nei sette anni che passano tra il primo e il secondo gioco, mostra di essere maturato rispetto agli avvenimenti del primo capitolo e di aver acquisito una capacit\u00e0 di giudizio superiore a quella del fratello Malik, presso cui si \u00e8 recato per apprendere le arti militari e del governo. L'avventura delle \"Sabbie del Tempo\" lo ha anche reso diffidente nei confronti della magia e di tutto ci\u00f2 che la riguarda. Lo sviluppo delle tecniche grafiche ha permesso un'elevata resa dell'aspetto del principe. Ancora con capelli scuri e occhi azzurri, l'abito \u00e8 direttamente ispirato al capitolo \"Spirito Guerriero\".\nIn un titolo uscito nel 2005 per Nintendo DS, \"Battles of Prince of Persia\", il principe appare ancora immaturo ed egoista. Nel periodo compreso tra \"Le Sabbie del Tempo\" e \"Spirito Guerriero\", rientrando a Babilonia, il principe conosce per la prima volta il Dahaka, misteriosa creatura che appare improvvisamente durante un suo allenamento col generale Darius e intenzionata a ucciderlo per aver alterato il flusso del tempo. Per trovare il modo di difendersi dalla creatura riesce a scatenare un conflitto inizialmente tra Persia e India, che causa la morte della madre, e in seguito alla loro liberazione involontaria causa l'ingresso nel conflitto dei Deva, potenti creature che solo con un comune sforzo combinato tra indiani e persiani e l'aiuto della Deva Sindra, contraria alla guerra, si potranno imprigionare di nuovo. Ma cos\u00ec facendo il Dahaka continuer\u00e0 a inseguirlo.\nLe vicende successive sono narrate nel gioco \"\", uscito nel 2004 e primo sequel ufficiale di \"Prince of Persia: Le Sabbie del Tempo\". Sette anni dopo gli eventi di Azad e immediatamente dopo le vicende della \"Scatola dei Diecimila Prigionieri\", il principe \u00e8 ancora inseguito dalla bestia chiamata Dahaka. Dopo anni di fuga e vagabondaggio il principe \u00e8 in continua lotta per la sopravvivenza e pur di riuscirci \u00e8 disposto ancora a cambiare il flusso del tempo. La conoscenza di Kaileena, l'affascinante Imperatrice delle Sabbie del Tempo, lo spinger\u00e0 a lottare per qualcos'altro oltre che per s\u00e9 stesso. Sconfitto il Dahaka il principe pu\u00f2 tornare finalmente libero a Babilonia, la sua terra. In questo titolo il principe appare molto pi\u00f9 cupo rispetto agli altri capitoli, trascurato e abbigliato con una armatura in cuoio sulla cui pettorina \u00e8 legato il medaglione di Farah. Per la prima volta il principe pu\u00f2 rubare le armi dell'avversario, lancarle, prenderne di nuove. La tipologia di armi usate poi \u00e8 molto ampia: il principe pu\u00f2 usare asce, lance, spade, pugnali ecc. Questa versione del principe \u00e8 stata tra le pi\u00f9 disprezzate dalla critica, considerato la \"caricatura di un emo arrabbiato, al punto che in nessun modo si possa prendere sul serio\".\nFinalmente libero il principe rientra in patria accompagnato da Kaileena nel titolo \"\". Ormai convinto che tutti i suoi problemi siano stati risolti decide di rinunciare al medaglione, buttandolo nell'acqua del fiume. Una volta tornato a casa per\u00f2 dovr\u00e0 fare i conti nuovamente con i pericoli nati a causa del suo egoismo: Babilonia \u00e8 sotto assedio, la sua gente \u00e8 prigioniera del nemico, il padre \u00e8 morto e la stessa Kaileena viene uccisa sotto i suoi occhi. In questo capitolo riuscir\u00e0 finalmente a confrontarsi con s\u00e9 stesso - il suo lato oscuro, violento ed egoista - ed accettare le conseguenze delle sue stesse azioni. Solo dopo il confronto con la sua met\u00e0 oscura il principe potr\u00e0 dirsi finalmente libero. In questo titolo, come per il primo, il principe cambia spesso d'abito, anche a seguito delle trasformazioni nel \"Principe Oscuro\". Molto agile, in questo capitolo \u00e8 in grado di sfruttare le armi dell'avversario come nel precedente titolo \"Spirito Guerriero\", inoltre con il cosiddetto \"attacco silenzioso\" \u00e8 in grado di uccidere i nemici senza farsi notare.\nNel titolo versione Nintendo DS, il Principe viene rapito da un culto. Questo culto porta il principe in un antico tempio a Delhi, in India e usa la sua spada, che ospita la regina Djinn Razia (comparsa gi\u00e0 come coprotagonista ne Le sabbie dimenticate versione ps3 e xbox360), per ottenere un sacrificio di sangue da lui. Utilizzando il sangue reale del principe e i poteri delle sabbie di Razia, il culto libera una forza malvagia bloccata nel tempio, cancellando la memoria del Principe e rubando i poteri di Razia nel processo. Il tempio crolla e il male viene liberato, il Principe cade in un pozzo.\nIn fondo, lo spirito di Razia conduce il principe per la sua arma (ovvero la spada Djinn utilizzata per uccidere Ratash), ella dice che \u00e8 stato rapito e la cerimonia avvenuta \u00e8 la ragione per cui non ricorda nulla. Lei lo informa, inoltre, che lui \u00e8 un principe, e che lui e Razia sono amici di lunga data, il principe tuttavia riesce a credere a tutto il racconto. Decide di seguire le sue istruzioni con cautela, in quanto non si ricorda nulla di se stesso. Fuggono dal fondo del tempio crollato e Razia dice al principe che la loro ricerca deve essere quello di dare la caccia e uccidere i tre membri della setta che lo ha rapito.\nI tre cultisti hanno rubato i ricordi del principe e i poteri delle sabbie di Razia durante la cerimonia e quindi si sono mutati in giganteschi mostri di sabbia. Il Principe e Razia viaggiano per tutta l'India per dare la caccia e uccidere i tre membri della setta, cosa che riescono a compiere. Con tutti i loro poteri e i ricordi restaurati, ora prefiggono di dare la caccia e uccidere il leader risorto del culto, che sta lentamente conquistando il mondo, a cominciare da Babilonia. Essi riescono a ucciderlo, ma a costo della vita di Razia. Il principe getta la spada in cui risiedeva Razia dalla cima della torre di Babilonia, che poco dopo si dissolve nella sabbia del deserto.\nGrazie alla sua formazione, ma anche grazie al suo carattere indomito, il Principe dimostr\u00f2 di possedere delle abilit\u00e0 atletiche fuori dal comune.\nOltre a sapersi muovere molto velocemente e a saper saltare pi\u00f9 lontano del normale, il Principe sapeva infatti persino correre, in altezza o in lunghezza, su delle pareti verticali. Era inoltre in grado di eseguire spericolate acrobazie.\nIl Principe era specializzato nel combattimento all'arma bianca, con un'innovativa tecnica di scherma che combinava ad una grande abilit\u00e0 atletica, fatta di prontezza di riflessi e di movimenti veloci ma decisi, anche una notevole eleganza atta a sorprendere i malcapitati nemici.\nTra le sue tecniche principali c'era uno speciale attacco eseguito usando il nemico come trampolino per eseguire un volteggio sopra di lui, durante il quale questi veniva colpito a morte.\nUn'altra specialit\u00e0 del Principe era quella di utilizzare un muro come \"rampa di lancio\", per gettarsi con furia sui suoi nemici.\nAlter Ego.\nDurante le sue avventure il Principe \u00e8 stato spesso costretto ad abbandonare il suo aspetto per diventare una creatura differente.\nSpettro delle sabbie.\nNel capitolo \"Spirito Guerriero\" il Principe \u00e8 costretto a tornare indietro nel tempo per rimediare all'errore di aver ucciso l'Imperatrice delle Sabbie, e pu\u00f2 farlo grazie a un antico artefatto denominato \"Maschera dello Spettro\": esso gli consente di creare un suo \"doppio\" in grado di ripercorrere i suoi passi e impedire lo svolgimento delle sue azioni; tuttavia il prezzo da pagare \u00e8 la trasformazione nello \"Spettro delle Sabbie\", una mostruosa creatura umanoide dall'aspetto simile a una mummia nera. Il corpo e la mente rimangono quelli del Principe, ma poich\u00e9 la creatura \u00e8 formata dalle Sabbie del Tempo pu\u00f2 disporre di esse in quantit\u00e0 illimitata; tuttavia la sua salute diminuisce gradualmente e deve bere dell'acqua per rigenerarla. Il Principe pu\u00f2 ritornare al suo abituale aspetto solo una volta raggiunta la Sala del Trono, e facendo morire il Principe del passato al suo posto. \nPrincipe Oscuro.\nQuando nel capitolo \"I Due Troni\" Zervan uccide Kaileena a Babilonia, tutti gli abitanti del luogo furono infettati dalle Sabbie del Tempo; anche il Principe fu esposto all'infezione, ma avendo recuperato all'ultimo momento il magico Pugnale, riesce a evitare una trasformazione completa. Tuttavia questo ha come risultato la nascita di un Principe Oscuro (\"Dark Prince\"), per met\u00e0 umano e per met\u00e0 creatura di sabbia. L'aspetto del Principe Oscuro \u00e8 simile a quello di un demone: pur mantenendo la corporatura del Principe ha la pelle verde acqua, gli occhi fiammeggianti e i capelli simili a una nube di fumo; il suo petto \u00e8 attraversato da cicatrici dorate e al braccio sinistro ha legata una catena che \u00e8 in grado di usare per combattere o tirare a s\u00e9 oggetti.\nIn realt\u00e0 \u00e8 pi\u00f9 corretto dire che si trattasse della personalit\u00e0 nascosta del Principe, quella malvagia e crudele che durante la sua avventura nell'Isola del Tempo era venuta fuori: adesso, per\u00f2, essa ha una mente propria e pu\u00f2 disporre delle abilit\u00e0 del Principe a suo piacimento, con abilit\u00e0 di combattimento diverse, meno eleganti e pi\u00f9 mortali. Sfruttando un corpo non suo, il Principe Oscuro consuma la sua salute gradualmente, ma pu\u00f2 recuperarla completamente raccogliendo le Sabbie del Tempo di cui si alimenta.\nEssendo una creatura corrotta, il Principe Oscuro non sopporta il contatto con l'acqua: in quel caso \u00e8 costretto ad abbandonare il corpo del Principe, che torna cos\u00ec a essere s\u00e9 stesso. Il Principe Oscuro non sparisce in seguito alla sconfitta di Zervan, ma viene messa a tacere quando il Principe, davanti al corpo di suo padre, accetta le proprie colpe e decide di porre fine alle altrui sofferenze da lui stesso causate; dopo la sconfitta del Visir, il Principe Oscuro si ripresenta come entit\u00e0 a s\u00e9 stante, e il Principe deve affrontarlo una volta per tutte in una battaglia nella sua mente. Con l'aiuto di Farah comprende finalmente che solo accettando la sua met\u00e0 oscura sarebbe riuscito a farlo scomparire una volta per tutte, mentre combatterlo in preda all'ira lo avrebbe solo reso pi\u00f9 forte.\n\"Prince of Persia: Le sabbie dimenticate\" edizione per Wii.\nCome specificato dagli autori del gioco per la piattaforma Wii, il principe visto nel titolo omonimo all'intraquel della serie delle \"Sabbie del Tempo\" \u00e8 esclusivo: la storia, le ambientazioni, il sistema di gioco, il personaggio, i poteri e le abilit\u00e0 sono caratteristiche uniche di questo titolo, realizzato appositamente per soddisfare i giocatori della piattaforma suddetta.\nSaga di Ahriman.\nIn questa vicenda il Principe \u00e8 rappresentato come un vagabondo che cercando la sua asina Farah (riferimento alla coprotagonista delle \"Sabbie del Tempo\") incontra Elika, principessa di un piccolo regno persiano devastato dal malvagio dio Ahriman.\nNel primo titolo, \"Prince of Persia\", si crea un nuovo personaggio, che vuole in un qualche modo citare i precedenti giochi, ma dichiarandosi ad essi totalmente distaccato. Qui piuttosto rievoca il principe del secondo titolo della serie classica, \"\", orfano e proveniente da un regno devastato da una orribile guerra di cui \u00e8 l'unico superstite. Solo e senza m\u00e9ta, va in giro vivendo alla giornata, rubando o saccheggiando tombe. Occhi azzurri e capelli scuri sono un'eredit\u00e0 del principe della serie delle sabbie del tempo, ma gli abiti e le armi tradiscono un diverso carattere anche nella tipologia di combattimento, inoltre la presenza di un guanto d'arme gli permette particolari acrobazie che gli altri principi non erano in grado di effettuare.\nNell'espansione \"Prince of Persia: Epilogue\" il personaggio si confronta con Elika, la quale gli rinfaccia come per il suo egoismo abbia messo in pericolo il mondo intero. Tuttavia egli giustifica il gesto compiuto - resuscitare Elika liberando cos\u00ec Ahriman - sostenendo che il dio oscuro voleva la fanciulla morta, poich\u00e9 ella avrebbe potuto sconfiggerlo definitivamente.\nL'ultimo titolo della serie \u00e8 apparso per Nintendo DS, dal titolo \"\". In questo capitolo il protagonista \u00e8 ancora \"il principe\", che si fonder\u00e0 con il coprotagonista, il Magio Zal, acquisendone i poteri per liberare il re della citt\u00e0 di New Dawn dalla sua met\u00e0 oscura, affinch\u00e9 egli possa invocare Ormazd per sconfiggere Ahriman.\nQuesta versione del principe \u00e8 stata duramente criticata e definita \"una sorta di giovanotto immaturo e arrogante che spara battute patetiche, vestito come uno scarto di Final Fantasy, brutalmente interrogato dalla compagna mentre rifiuta di divulgare qualsiasi informazione importante su di s\u00e9.\".\nFilm.\nNel film il Principe ha un nome, Dastan, ed \u00e8 un orfano cresciuto nelle sale del palazzo reale a seguito di una sua dimostrazione di nobili valori e virt\u00f9. Ha due fratellastri, Tus e Garsiv entrambi figli di Sharaman, il re di Persia che lo ha adottato, e uno zio, Nizam, interessato ai segreti nascosti nella citt\u00e0 santa di Alamut. L'aspetto fisico, interpretato da Jake Gyllenhaal ricorda il protagonista del titolo \"Spirito Guerriero\", come l'uso di due lame simultaneamente.\nOrigine del nome.\nIl 2 marzo 2009 Jordan Mechner (creatore della serie) ha pubblicato questo annuncio sul suo blog ufficiale:\nIl nome, che significa \"Imbroglione\", \u00e8 ricavato dallo Shahnameh e fu un appellativo appartenuto a una figura semi-leggendaria, un archetipo definito \"eroe dalle mille facce\", di nome Zal (anche tale nome viene ripreso nella serie di Ahriman). Con una diversa pronuncia significa anche \"Storia\", in particolare nell'Asia centrale indica una storia in cui un individuo protegge la sua trib\u00f9 o il suo popolo da un nemico o un invasore esterno.\nAltri media.\nIl personaggio inoltre \u00e8 apparso in altri media, molti non ufficiali come espansioni di gioco o altre versioni della serie classica non autorizzate, tra le versioni ufficiali \u00e8 uscito nel 2007 \"Prince of Persia: The graphic novel\", edito da First Second Books che tratta una storia indipendente di \"un\" Principe di Persia, scritto da A. B. Sina e disegnato da LeUyen Pham e Alex Puvilland, sotto la supervisione dal creatore del gioco Jordan Mechner. Un altro fumetto, un prequel alle vicende del film e ambientato non troppo tempo ad esso precedente, \u00e8 \"Prince of Persia: Before the sandstorm\", edito nel mese di aprile 2010 dalla Disney Press e realizzato da Jordan Mechner e Todd McFarlane. Sono stati editi inoltre diversi concept book dei personaggi dei videogiochi, tra cui \"Prince of Persia: Stories And Secrets\", una sorta di prequel al titolo \"Prince of Persia\" narrato come una fiaba, in cui si tratta del passato del Cacciatore."}
{"id": "1520078", "revid": "1457847", "url": "https://it.wikipedia.org/wiki?curid=1520078", "title": "Campionato del mondo di scacchi FIDE 2005", "text": "Il campionato del mondo di scacchi FIDE 2005 ha avuto luogo a San Luis, in Argentina, dal 27 settembre al 16 ottobre 2005. \nPreparativi.\nIn seguito alle critiche ricevute dalla FIDE per l'utilizzo della formula di Knock-Out ad eliminazione diretta con partite rapide, questa decise di cambiare formula optando per un girone all'italiana con gare di andata e ritorno a colori invertiti.\nInizialmente la partecipazione di Kramink al torneo consent\u00ec agli organizzatori di stabilire che il vincitore sarebbe stato il \"Campione del mondo assoluto di scacchi\", riunificando i titoli dopo la scissione di Kasparov del 1993. In seguito alla rinuncia di Kramnik il torneo venne ribattezzato \"Campionato del mondo di scacchi FIDE 2005\".\nGiocatori.\nI giocatori invitati furono:\nTuttavia Kasparov annunci\u00f2 il suo ritiro dal mondo degli scacchi poco prima dell'inizio del torneo e Kramnik scelse di non partecipare, furono quindi invitati in sostituzione i due giocatori con il punteggio Elo pi\u00f9 alto tra i non partecipanti.\nRisultati e classifica.\nLa classifica finale:\nA parit\u00e0 di punti i giocatori vengono ordinati secondo:"}
{"id": "1520079", "revid": "1442080", "url": "https://it.wikipedia.org/wiki?curid=1520079", "title": "Bruno Chizzo", "text": "Carriera.\nGiocatore.\nHa giocato negli anni trenta e quaranta e in particolare viene ricordato nella Triestina, con cui esordisce in Serie A in Triestina-Fiorentina 5-1 il 22 settembre 1935 e dove colleziona oltre 100 presenze, e nel o, in cui secondo alcune fonti avrebbe giocato 26 partite. Nel 1946 disputa la Coppa Alta Italia col Genoa, per lui 11 presenze e 2 reti.\nNazional.\nViene convocato in Nazionale per i Mondiali del 1938 ma non scender\u00e0 mai in campo."}
{"id": "1520081", "revid": "237256", "url": "https://it.wikipedia.org/wiki?curid=1520081", "title": "Vladimir T\u00e0tlin", "text": ""}
{"id": "1520088", "revid": "834", "url": "https://it.wikipedia.org/wiki?curid=1520088", "title": "G\u00e9raldine Chaplin", "text": ""}
{"id": "1520089", "revid": "1442080", "url": "https://it.wikipedia.org/wiki?curid=1520089", "title": "Omero Tognon", "text": "Caratteristiche tecniche.\nEra un centromediano.\nCarriera.\nGiocatore.\nClub.\nHa giocato tutta la carriera (con esclusione degli ultimi due anni col Pordenone, in quarta serie), nel a cavallo tra gli anni quaranta e gli anni cinquanta, arrivando ad esserne il capitano, conquistando gli scudetti del 1950-51 e 1954-55 (anche se in questa occasione senza mai scendere in campo, per via di un grave infortunio)\nIn carriera ha totalizzato 293 presenze nella Serie A a girone unico, realizzando soltanto due reti, l'ultima delle quali valse il pareggio nel derby del 4 novembre 1951.\nNazionale.\nCon la maglia della Nazionale italiana ha preso parte a due Mondiali, nel 1950 in Brasile e nel 1954 in Svizzera.\nHa esordito il 27 febbraio 1949, nella amichevole contro il , mentre l'ultimo suo incontro \u00e8 stata proprio la gara contro la ai mondiali del 1954. In tutto ha disputato 14 gare in nazionale, senza mettere a segno gol.\nAllenatore.\nCessata l'attivit\u00e0 agonistica, ha intrapreso quella di allenatore, svolta in prevalenza nelle serie minori (ha fra l'altro guidato il per due stagioni in Serie B e il )."}
{"id": "1520090", "revid": "320578", "url": "https://it.wikipedia.org/wiki?curid=1520090", "title": "Radio Rai Due", "text": ""}
{"id": "1520092", "revid": "320578", "url": "https://it.wikipedia.org/wiki?curid=1520092", "title": "Radio Rai Uno", "text": ""}
{"id": "1520095", "revid": "1605525", "url": "https://it.wikipedia.org/wiki?curid=1520095", "title": "Pietro Abb\u00e0 Cornaglia", "text": "Biografia.\nStudi\u00f2 musica inizialmente con il patrigno Pietro Cornaglia (sposato in seconde nozze dalla madre Angela Molinari dopo la morte del padre Maurizio). Dal 1868, terminati gli studi classici ad Alessandria, pass\u00f2 al Conservatorio di Milano, dove si diplom\u00f2 in composizione, pianoforte e organo nel 1871; la cantata \"Caino e Abele\", eseguita all'Accademia pubblica del Conservatorio come saggio di laurea, ricevette il primo premio e una medaglia d'onore. L'Abb\u00e0 Cornaglia ottenne presto una certa notoriet\u00e0, e nel 1875 a Torino diede un concerto in onore dei veterani delle battaglie del 1848-1849.\nLa sua \"Messa da Requiem\" per soli, coro e orchestra, scelta dall'Accademia di Santa Cecilia in un concorso che commemorava il 27\u00ba anniversario della morte di Carlo Alberto di Savoia, fu eseguita nel Duomo di Torino nel 1876. Questo lavoro, su proposta dei ministri dell'istruzione e dell'interno, venne premiato dal re Vittorio Emanuele II e in seguito fu molto ricercato per l'esecuzione in chiese ed accademie in Spagna.\nLa prima composizione per il teatro, l'opera-ballo di argomento storico \"Isabella Spinola\", rappresentata nel 1877 dapprima a Milano, poi ripresa a Genova con la direzione di Arrigo Boito, fu accolta favorevolmente. La dedica di due composizioni (\"Lontan dagli occhii\" e \"Fior di memoria\") alla regina gli valse ulteriore considerazione presso casa Savoia. Dal 1880 alla morte fu organista della cappella del Duomo di Alessandria, dove fond\u00f2 una scuola di composizione.\nMor\u00ec nella citt\u00e0 natale nel 1894, per un'appendicite che i giornali indicarono come infiammazione intestinale. In occasione della morte, si scrisse che le sue opere, bench\u00e9 non prive di pregi e apprezzate dalla critica, ebbero in seguito poca fortuna presso il pubblico e giacevano dimenticate; l'Abb\u00e0 Cornaglia venne descritto come persona affabile e di animo buono, sottolineando per\u00f2 che l'eccessiva considerazione per le proprie composizioni gli aveva causato amarezze e disillusioni.\nDiscografia.\nNel 2011, in occasione del 160\u00ba anniversario della nascita del compositore, \u00e8 stato pubblicato un CD con una selezione di arie da camera, interpretate dal pianista Roberto Beltrami e dal soprano Mara Bezzi."}
{"id": "1520096", "revid": "116273922", "url": "https://it.wikipedia.org/wiki?curid=1520096", "title": "Michelangelo Tilli", "text": "Biografia.\nMichelangelo Tilli nacque a Castelfiorentino da Desiderio Tilli e Lucrezia Salvadori.\nNel 1677 si laure\u00f2 in Medicina e Chirurgia presso l'Universit\u00e0 di Pisa e nel 1681 fu nominato da Cosimo III medico di bordo della flotta granducale.\nFu cos\u00ec imbarcato sulle galere toscane alla volta delle isole Baleari, e, nel 1683, si rec\u00f2 a Costantinopoli.\nNel 1685, nominato Professore di Botanica e direttore dell'Orto botanico, si trasfer\u00ec a Pisa prendendo a livello dal Convento di San Matteo il Palazzo Bianco sul lungarno.\nFu tra i primi in Italia ad utilizzare le serre per le piante, rendendo possibili in Italia le coltivazioni dell'ananas e del caff\u00e8."}
{"id": "1520102", "revid": "78273", "url": "https://it.wikipedia.org/wiki?curid=1520102", "title": "Il Corriere della sera", "text": ""}
{"id": "1520111", "revid": "640277", "url": "https://it.wikipedia.org/wiki?curid=1520111", "title": "Explorer 11", "text": "L'Explorer 11 fu un satellite statunitense appartenente al Programma Explorer, il suo compito fu lo studio dei raggi gamma ad alta energia.\nLa missione.\nExplorer 11 fu lanciato il 27 aprile del 1961 da Cape Canaveral tramite il vettore Juno II.\nImmesso in un'orbita con apogeo di 1.786 km e perigeo di 484 km inizi\u00f2 la sua missione esplorando lo spazio allo scopo di scoprire la natura delle emissioni di raggi gamma ad alta energia.\nA questo scopo, la sonda, esplor\u00f2 il piano della Galassia, il suo centro, il Sole e le altre sorgenti radio conosciute. Inoltre esegu\u00ec delle osservazioni sui raggi cosmici, la densit\u00e0 interstellare e l'emissione di raggi gamma da parte dell'atmosfera terrestre.\nTutti i dati registrati furono trasmessi a terra in tempo reale, in quanto il registratore di bordo si guast\u00f2 durante il lancio.\nIl satellite.\nExplorer 11 in sostanza era un satellite dalla forma ottagonale e cilindrica stabilizzato dalla rotazione sul suo asse principale.\nQuesta forma e questa rotazione si resero necessarie per poter fornire un sistema quanto pi\u00f9 stabile possibile al telescopio a raggi X ospitato a bordo.\nIl puntamento nello spazio dello strumento di osservazione poteva raggiungere un'approssimazione di 5 gradi, grazie all'utilizzo di sensori ottici e dei parametri ricevuti a terra dalla macchina stessa."}
{"id": "1520113", "revid": "93556", "url": "https://it.wikipedia.org/wiki?curid=1520113", "title": "Palazzo Filangieri d'Arianello", "text": "Il Palazzo Filangieri d'Arianello \u00e8 un palazzo storico di Napoli, ubicato in via Atri.\nEretto nella prima met\u00e0 del XVI secolo, come altri edifici affaccianti su questa strada, fu abitato nel Seicento dai D'Aponte, duchi di Flumeri; finch\u00e9 nella prima met\u00e0 del XVIII secolo non pass\u00f2 ai Filangieri a causa del matrimonio tra Anna d'Aponte (figlia unica dell'ultimo esponente della famiglia) e Giovan Gaetano Filangieri (principe d'Arianello e nonno di Gaetano).\nNel XVIII secolo il palazzo fu rinnovato in chiave barocca, con un caratteristico cortile (deturpato da moderne verande) sul quale affacciano la scala aperta e una loggia aggettante sorretta da mensole. Al quarto piano si conservano degli affreschi settecenteschi a tema religioso, commissionati forse dall'arcivescovo Serafino Filangieri (altro importante abitante del palazzo).\nSulla facciata principale del palazzo sono affisse quattro targhe commemorative che ricordano quattro illustri ospiti dell'edificio. Infatti qui Gaetano Filangieri accolse Wolfgang Goethe nel suo soggiorno napoletano e vi dimorarono Benedetto Croce ed il matematico Nicola Trudi."}
{"id": "1520116", "revid": "18323", "url": "https://it.wikipedia.org/wiki?curid=1520116", "title": "Gyula L\u00e1szl\u00f3", "text": "Biografia.\nGrande archeologo, storico, artista e docente universitario ungherese, Gyula Laszlo nasce a K\u0151halom, oggi Romania col nome di Rupea, Distretto di Bra\u0219ov, nel 1910. Dopo gli studi elementari a K\u0151halom e Kolozsv\u00e1r, prende la maturit\u00e0 nel 1928 a Budapest. Nel 1933\nfinisce l'Accademia di Belle Arti di Budapest, dove studi\u00f2 storia dell'arte, etnologia, ungherese, geografia, archeologia da insegnanti del calibro di Gyula Rudnay, Istv\u00e1n R\u00e9ti, Istv\u00e1n Cs\u00f3k, Oszk\u00e1r Glatz, K\u00e1roly Lyka.\nNel 1935 si laurea anche alla facolt\u00e0 di Lettere e Filosofia dell'Universit\u00e0 Lor\u00e1nd E\u00f6tv\u00f6s.\nDurante gli anni universitari lavora al Hopp Ferenc M\u00fazeum e al \"Nemzeti M\u00fazeum\", il Museo nazionale ungherese di Budapest, per il quale svolse attivit\u00e0 di insegnamento e poi direttore della sezione di medievistica.\nEbbe modo di studiare anche a Londra, Roma, Parigi e Firenze.\nNel 1938, con una borsa di studio Harriseion, pot\u00e9 recarsi a studiare in Grecia storia dell'arte greca e bizantina. Tra 1940 e 1949 fu docente universitario a Kolozsv\u00e1r. Nella terra dei Sz\u00e9kely condusse studi sui canti popolari, i cippi sepolcrali in legno, arredo popolare, eseguendo anche molti disegni e dipinti. Di lui rimangono 600 ritratti e dipinti di amici e coevi. Fu abile anche nella realizzazione di sculture in bronzo, pietra, legno, terracotta.\nCostretto a lasciare la sua Transilvania, torn\u00f2 a Budapest, per lavorare al Museo Nazionale e all'Universit\u00e0, dove insegn\u00f2 tra 1957 e 1980, divenendo professore e direttore di dipartimento.\nTra i suoi pi\u00f9 importi contributi allo studio della storia e della cultura ungherese si ricorda l'elaborazione della teoria della \"doppia conquista della patria\", elaborata dagli anni '60 e imperniata sull'idea che gli ungheresi sarebbero giunti nell'Europa danubiana in due momenti, nel VII secolo e nel IX secolo.\nAndato il pensione nel 1980, dopo la fine del regime nazional-comunista di Nicolae Ceau\u0219escu, ritorna nella sua amata Transilvania.\nMuore a Granvaradino, oggi Romania, il 17 giugno del 1998."}
{"id": "1520117", "revid": "125875832", "url": "https://it.wikipedia.org/wiki?curid=1520117", "title": "Bj\u00f6rn Ulvaeus", "text": "Biografia.\nPrima del grande riconoscimento internazionale, Bj\u00f6rn \u00e8 stato un membro degli \"Hootenanny Singers\".\nCon il proprio gruppo nel 1966, avr\u00e0 modo di incontrare sulla strada gli \"Hep Stars\", e qui ad instaurare un rapporto d'amicizia - che poi si tramuter\u00e0 in un sodalizio artistico - con il tastierista del gruppo, Benny Andersson.\nDurante le riprese televisive di uno spettacolo nel marzo 1969, Bj\u00f6rn incontra la diciottenne Agnetha F\u00e4ltskog. Benny incontrer\u00e0 Anni-Frid Lyngstad poco dopo. Da questi due incontri nascer\u00e0 il celebre gruppo degli ABBA.\nDopo lo scioglimento del gruppo egli ha - insieme a Benny Andersson - continuato a curarne la promozione discografica e commerciale, mai cessando di comporre musicalmente, e scrivendo tra l'altro i musical \"Chess\", \"Kristina fr\u00e5n Duvem\u00e5la\" e Mamma Mia!.\nNel 2008 Ulvaeus, assieme al collega Benny Andersson, \u00e8 presente in un cameo nel film \"Mamma Mia!\". Inoltre entrambi sono produttori esecutivi di Mamma Mia! e Mamma Mia! Ci risiamo.\nVita privata.\nBj\u00f6rn Ulvaeus fu sposato con Agnetha F\u00e4ltskog dal 6 luglio 1971 fino al luglio 1980, e la coppia ebbe da tale matrimonio i figli Linda (1973), anch'essa cantante, e Christian (1977); dal 6 gennaio 1981 fino al 2022 \u00e8 stato sposato per 41 anni con la giornalista Lena K\u00e4llersj\u00f6, con cui ha avuto due figlie, Emma (1982) e Anna (1986)."}
{"id": "1520120", "revid": "1305772", "url": "https://it.wikipedia.org/wiki?curid=1520120", "title": "Palazzo Filangieri", "text": "Per Palazzo Filangieri si intendono due palazzi:"}
{"id": "1520137", "revid": "1656773", "url": "https://it.wikipedia.org/wiki?curid=1520137", "title": "Palazzo Acquaviva d'Atri", "text": "Il palazzo Acquaviva d'Atri \u00e8 un palazzo monumentale di Napoli sito in via Atri, con ingresso principale al civico 37.\nSin dai primi anni del '400, i duchi di Atri possedettero delle abitazioni nella zona di Porta Donnorso, indicate nei documenti dell'epoca come \"la casa del duca d'Atri a S. Pietro\". La presenza degli Acquaviva nella zona crebbe poi nel 1470 con l'acquisto da parte di Giulio Antonio Acquaviva del palazzo che Galcer\u00e1n de Requesens y Joan de Soler, conte di Trivento ed ammiraglio della flotta aragonese, aveva ricevuto in dono dal re. All'inizio del XVI secolo il figlio di Giulio Antonio e 8\u00ba duca d'Atri, Andrea Matteo, chiese a Giovanni Francesco Mormando di realizzare nell'area di sua propriet\u00e0 un grande palazzo, adeguato al rilievo che la propria famiglia aveva assunto nel regno di Napoli, probabilmente ristrutturando l'edificio acquistato dal padre alcuni decenni prima. Nel 1514 i lavori erano ancora in corso per la realizzazione delle decorazioni in piperno, che caratterizzano ancora oggi il portale dell'edificio.\nNel 1773 la struttura dell'edificio venne poi rimaneggiata da Giuseppe Astarita che la caratterizz\u00f2 in chiave barocca.\nAgli inizi dell'Ottocento il palazzo fu acquistato da Davide Winspeare, dopo la sua nomina a barone nel 1814 (la famiglia avrebbe poi ottenuto per matrimonio il titolo di duca di Salve). Lo stemma Winspeare ancora compare, pur se fortemente danneggiato, nella decorazione pittorica sopra il portale di ingresso.\nL'esterno \u00e8 caratterizzato da un basamento in piperno con un toro dello stesso materiale che incornicia le finestre; il portale presenta un timpano con decorazione a riccioli. Le finestre dei piani superiori sono decorate con cornici aventi un timpano aggettante, definito da un'apertura centrale per l'illuminazione degli ambienti.\nNel cortile c'\u00e8 un pozzo di antica origine, mentre la struttura \u00e8 caratterizzata da archi in piperno che delimitano il perimetro.\nSotto gli auspici di Andrea Matteo, il palazzo fu luogo di incontro di famosi letterati come Giovanni Pontano e Jacopo Sannazaro, le cui opere furono stampate in una tipografia di propriet\u00e0 del duca di Atri."}
{"id": "1520141", "revid": "93436", "url": "https://it.wikipedia.org/wiki?curid=1520141", "title": "Pianta monumentale", "text": "Per pianta o albero monumentale si intende un soggetto vegetale di particolare valore paesaggistico, naturalistico, monumentale, storico e culturale, in genere ufficialmente repertoriato per alcune sue particolarit\u00e0.\nCaratteristiche.\nTra i requisiti che vengono presi in considerazione per definire \"monumentale\" un albero possono esser citati:\nAl di l\u00e0 dei requisiti che li caratterizzano, gli alberi monumentali possono svolgere specifiche funzioni:\nTutela legislativa.\nIn diversi paesi del mondo gli alberi monumentali vengono tutelati, oltre che dalla consuetudine o dalla sensibilit\u00e0 dei proprietari dei fondi sui quali sono collocati, anche dalla legge.\nFrancia.\nIn Francia la tutela degli \"arbres remarquables\" \u00e8 oggi tra le competenze dell'ONF (Office national des for\u00eats). Un primo censimento degli alberi monumentali contenuti nelle foreste demaniali data 1911, ma un lavoro sistematico a livello nazionale \u00e8 stato poi ripreso dall'ONF a partire dal 1996. In quella occasione furono repertoriati 296 soggetti arborei di interesse nazionale e 2048 soggetti di interesse locale, dipartimentale o regionale.\nItalia.\nIn Italia i criteri generali per la definizione degli alberi monumentali sono stati definiti da alcuni articoli della legge n.10 del 14 gennaio 2013 \"Norme per lo sviluppo degli spazi verdi urbani\", la quale tra l'altro stabilisce \"l'obbligatoriet\u00e0 per ogni comune di censire i propri alberi monumentali\". A livello attuativo di dettaglio sono invece le regioni ad avere la competenza sulla materia, che di solito attuano anche con l'adozione di specifiche leggi regionali.\nAlberi monumentali in Italia.\nSecondo le stime del Corpo forestale, sono circa 22.000 gli alberi monumentali d\u2019Italia, da querce millenarie al pi\u00f9 antico platano. Tra questi, pi\u00f9 di 2.000 sono stati dichiarati di \"grande interesse\" e 150 di \"eccezionale valore storico o monumentale\". La Sardegna \u00e8 la regione con il numero maggiore di alberi monumentali di grande interesse: sono 400, concentrati maggiormente nella subregione barbaricina dell'Ogliastra.\nA livello nazionale sono degni di nota:\nMonumento verde.\nUn monumento verde \u00e8 un albero monumentale ritenuto \"di particolare interesse pubblico\", con apposito decreto del MiBACT in qualit\u00e0 di bene culturale notificato, e pertanto sottoposto a particolare tutela dal Ministero stesso, proprio come un bene immobile o artistico.\nIl primo monumento verde d'Italia \u00e8 stato, nel giugno 2017, la quercia delle Checche."}
{"id": "1520142", "revid": "54253", "url": "https://it.wikipedia.org/wiki?curid=1520142", "title": "Albero monumentale", "text": ""}
{"id": "1520147", "revid": "287204", "url": "https://it.wikipedia.org/wiki?curid=1520147", "title": "Torpedo", "text": ""}
{"id": "1520151", "revid": "834", "url": "https://it.wikipedia.org/wiki?curid=1520151", "title": "Canadian Soccer Association", "text": ""}
{"id": "1520155", "revid": "767487", "url": "https://it.wikipedia.org/wiki?curid=1520155", "title": "Champsosaurus", "text": "Il champsosauro era un rettile acquatico vissuto nel Montana durante il Cretaceo, assieme a dinosauri come il \"T-rex\" ed il \"Triceratops\". Misurava circa un metro e mezzo di lunghezza.\nUn \"gaviale\" tra i dinosauri.\nAnche se non direttamente imparentato, questo rettile assomigliava molto ad un odierno gaviale (\"Gavialis gangeticus\"): corpo affusolato, muso lungo e denti affilati. Con la sua mascella, la pi\u00f9 lunga della sua famiglia, afferrava facilmente i pesci di cui si nutriva.\nEtimologia.\nIl nome significa letteralmente \"lucertola coccodrillo\"; il termine \"champso\" deriva dal modo con cui un poeta greco chiamava i coccodrilli del Nilo."}
{"id": "1520158", "revid": "111564121", "url": "https://it.wikipedia.org/wiki?curid=1520158", "title": "Borgo Montello", "text": "Borgo Montello (gi\u00e0 Conca) \u00e8 una frazione del comune di Latina fondata negli anni trenta nell'ambito della bonifica e colonizzazione delle paludi pontine Latina a 8\u00a0km Nord dal capoluogo ed a meno di 60\u00a0km da Roma.\nToponomastica.\nLa toponomastica del borgo ricorda prevalentemente le antiche citt\u00e0 del Lazio, per esempio Anzio, Suessa Pometia e Vescia. Esiste anche una piazza-giardino intitolata al parroco Don Cesare Boschin.\nI precedenti toponimi ricordavano i teatri dei grandi scontri della prima guerra mondiale.\nStoria.\nBorgo Montello \u00e8 una localit\u00e0 situata a nord di Latina gi\u00e0 nota con il nome di Conca, con il caratteristico centro storico risalente all'anno 1000, e comprende il Castello antica residenza dei nobili conti Corsini e a seguire dei Conti Mazzoleni, oggi il castello \u00e8 una residenza privata, con il caratteristico antico Granaio e (ristrutturato e riportato all'antico splendore, oggi sede di una sezione della Protezione Civile della Regione Lazio) con le antiche scuderie (oggi adibite ad abitazioni private) ed altre servit\u00f9 adibite un tempo per gli usi del centro e le cui mura antiche racchiudono nel centro storico la Chiesa della Santissima Annunziata (XVII secolo) dove Santa Maria Goretti ricevette la Prima Comunione.\nLa popolazione \u00e8 in massima parte discendente dei pionieri della bonifica di origine friulana, veneta ed emiliana, e mantiene i tratti culturali tipici delle comunit\u00e0 venetopontine.\nSport.\nIl Borgo \u00e8 suddiviso informalmente in 8 \"contrade\": Centro Storico, Sterpara Nord, Sterpara Sud , Quattro Case, Monfalcone, Campovivo, Colle del Tufo e Cavaliere. Ogni anno si svolge un torneo di calcio, detto appunto \"Torneo delle Contrade\", che nell'arco di un mese (solitamente d'estate, nel mese di luglio) vede tutte le contrade affrontarsi tra di loro per aggiudicarsi il Trofeo \"Contrada dell'anno\". Si tratta di una tradizione che esiste da molti anni e che costituisce motivo di aggregazione per tutti i montellesi."}
{"id": "1520163", "revid": "599013", "url": "https://it.wikipedia.org/wiki?curid=1520163", "title": "Eqf", "text": ""}
{"id": "1520174", "revid": "640277", "url": "https://it.wikipedia.org/wiki?curid=1520174", "title": "Explorer 12", "text": "L'Explorer 12 fu un satellite statunitense appartenente al Programma Explorer, il suo compito fu studiare i raggi cosmici, il vento solare, la magnetosfera e i campi magnetici interplanetari.\nLa missione.\nExplorer 12 fu lanciato il 16 agosto del 1961 tramite il vettore Thor-Delta e fu immesso in un'orbita con apogeo di 790\u00a0km e apogeo di 76.620\u00a0km con un periodo di 1.587 minuti.\nLa sonda esegu\u00ec tutti i rilevamenti per cui era stata progettata e funzion\u00f2 egregiamente fino al 6 dicembre 1961, quando si interruppero le comunicazioni con la Terra a causa di un probabile guasto al sistema di alimentazione elettrica.\nLa macchina registr\u00f2 e trasmise dati per il 90% del suo tempo di funzionamento.\nIl satellite.\nExplorer 12 fu il primo di una serie di satelliti artificiali facenti parte della serie S3 tra i quali ricordiamo Explorer 14, Explorer 15 e Explorer 26.\nPer la trasmissione dei dati, la sonda, utilizzava un trasmettitore a 16 canali multiplexati il quale richiedeva appena 0,324 secondi per una scansione di tutte le 16 linee di trasmissione.\nOtto canali erano utilizzati per la conversione in digitale delle misurazioni eseguite, mentre i restanti 8 canali erano utilizzati per la trasmissione analogica dei dati ottenuti.\nUn canale digitale era inoltre diviso in 16 sottocanali ed utilizzato per il controllo del satellite (temperatura, assetto ecc.)."}
{"id": "1520175", "revid": "767487", "url": "https://it.wikipedia.org/wiki?curid=1520175", "title": "Torpedo (gruppo musicale)", "text": "I Torpedo sono un gruppo musicale italiano formato a Roma nel 1998.\nStoria.\nDopo aver mosso i primi passi nel panorama musicale romano i Torpedo registrano il loro primo album \"Radio Torpedo Indipendente\" nel 2001, disco che sar\u00e0 distribuito da \"il manifesto\" e che vanta la collaborazione, tra gli altri, del trombettista Roy Paci. A seguito dell'album i Torpedo cominciano a suonare in giro per l'Italia.\nNel 2004 pubblicano il loro secondo album \"L'Ingranaggio\", una miscela di reggae e ska in cui le venature elettroniche del gruppo si fanno molto consistenti. Anche per questo secondo lavoro discografico i Torpedo si avvalgono di collaborazioni importanti come quella con i salentini Sud Sound System. Nel 2005 l'album viene ristampato con una nuova veste grafica. Sempre in quest'anno i Torpedo realizzano il videoclip del singolo \"Le Mani Sopra Roma\".\nNello stesso anno il gruppo collabora con Libero De Rienzo per la realizzazione della colonna sonora di \"Sangue - La morte non esiste\", lungometraggio uscito nelle sale cinematografiche. Anche un altro film, \"Amatemi\" di Renato De Maria contenente una traccia del disco \"L'Ingranaggio\" all'interno della colonna sonora curata dal cantautore Riccardo Sinigallia.\nNel 2008 nasce la collaborazione con Stefano Benni per il quale sonorizzano due brani, \"I Supereroi\" e \"Il Padre\" in occasione delle registrazioni di \"Grida!\", un DVD uscito nelle edicole abbinato a \"il manifesto\", \"Liberazione\" e \"Carta\" per la sensibilizzazione sul teme delle morti sul lavoro.\nNell'aprile 2009 pubblicano il terzo album, \"TerraStation\" che vede l'entrata in formazione di Kohra, gi\u00e0 cantante dei Papacalura. Il disco, distribuito nei negozi dalla Edel Music, contiene collaborazioni con nomi della scena musicale italiana e internazionale. Oltre ad un brano con il testo di Stefano Benni spiccano le partecipazioni del genio della musica dub Lee Perry e il collettivo hip hop newyorkese Dujeous.\nDa segnalare la copertina curata dagli street artist Sten e Lex.\nNell'autunno 2009 partecipano all'iniziativa di tributo al festival di Woodstock in occasione del quarantennale dal grande concerto. Il disco \u00e8 composto da brani registrati durante il festival Italia Wave, a cui la band prende parte nel mese di luglio, e l'album viene pubblicato in allegato alla rivista XL del mese di ottobre.\nCuriosit\u00e0.\nIl titolo della settima traccia de L'Ingranaggio, intitolata Lo stetoscopio del dottor Locasciulli, \u00e8 un riferimento alla professione esercitata dal cantautore italiano Mimmo Locasciulli che oper\u00f2 il tastierista del gruppo nel 2004.\nNell'ultimo disco TerraStation \u00e8 presente una reinterpretazione di Roma nun fa la stupida stasera, un classico della musica tradizionale romana, interpretata dalla voce elettronica del programma radiofonico cult Musica Machina in onda il sabato notte sulle frequenze della emittente romana Radio Citt\u00e0 Aperta (88,900 Mhz).\nNel 2007/2008 parte della band crea un ampio collettivo di hip hop suonato, chiamato Junglabeat Acid Orchestra e un quartetto di drum'n'bass suonata rigorosamente dal vivo, chiamato Dojobreakers, che apre i concerti romani di Mad Professor e Congonutty.\nTra il 2007 e il 2009 alcuni componenti, in particolare Federico Camici e Andrea Cota, si dedicano al teatro realizzando le musica per tre spettacoli teatrali e prendendo parte agli spettacoli stessi come musicisti in scena.\nFederico Camici, bassista della band, e Andrea Cota, chitarrista, conducono per tutta la stagione 2008-2009 il sabato pomeriggio una trasmissione radiofonica chiamata Radio TerraStation sulle frequenze di Radio Popolare Roma (103,300 Mhz). Per la stagione 2009-2010 presentano invece un nuovo contenitore musicale settimanale in onda tutti i mercoled\u00ec sera dalle 21 alle 22 e 30 chiamato Supermarket.\nNell'ottobre 2009 esce Sacco o Vanzetti, primo album solista del rapper Kento, ex Inquilini, in cui la band Torpedo ha realizzato la base del singolo che anticipa l'uscita dell'album.\nCon il nome di Torpedo Sound Machine, il collettivo si dedica alla produzione musicale. Con questo marchio esce nel marzo 2010 il primo singolo del nuovo progetto solista di Adriano Bono, voce storica dei Radici nel Cemento. Nello stesso mese la TSM produce un singolo legato alla campagna di Greenpeace contro il ritorno del Nucleare in Italia, collaborando con lo stesso Adriano Bono, Leo Pari, Piotta, 99 Posse e Punkreas."}
{"id": "1520176", "revid": "767487", "url": "https://it.wikipedia.org/wiki?curid=1520176", "title": "Catacomba di Commodilla", "text": ""}
{"id": "1520177", "revid": "80339", "url": "https://it.wikipedia.org/wiki?curid=1520177", "title": "Ramenskoje", "text": ""}
{"id": "1520179", "revid": "11959", "url": "https://it.wikipedia.org/wiki?curid=1520179", "title": "Rivolta dei Sepoy", "text": ""}
{"id": "1520186", "revid": "28406", "url": "https://it.wikipedia.org/wiki?curid=1520186", "title": "Giacomo II Stuart", "text": ""}
{"id": "1520189", "revid": "28406", "url": "https://it.wikipedia.org/wiki?curid=1520189", "title": "Maria II Stuart", "text": ""}
{"id": "1520192", "revid": "4252", "url": "https://it.wikipedia.org/wiki?curid=1520192", "title": "Quattro animali", "text": ""}
{"id": "1520193", "revid": "28406", "url": "https://it.wikipedia.org/wiki?curid=1520193", "title": "Anna Stuart", "text": ""}
{"id": "1520197", "revid": "599013", "url": "https://it.wikipedia.org/wiki?curid=1520197", "title": "Nelson Cuevas", "text": "Carriera.\nClub.\nViene acquistato ancora diciottenne dal River Plate. Successivamente gioca in diverse squadre dell'america latina tra cui Pachuca e Santos Futebol Clube. Nel 2009 sostiene dei provini col Twente e con l', ma alla fine decide di tornare in patria nelle file dell'Olimpia Asuncion.\nDal 2011 giocher\u00e0 nel Puebla.\nNazionale.\nHa giocato 41 partite e segnato 6 gol con la maglia della Nazionale del suo Paese, partecipando anche a due diverse edizioni dei Mondiali (2002 e 2006) e della Coppa America (1999 e 2007). Ha inoltre partecipato al Mondiale Under-20 del 1999."}
{"id": "1520199", "revid": "324090", "url": "https://it.wikipedia.org/wiki?curid=1520199", "title": "Provincia di Errachidia", "text": "La provincia di al-R\u0101sh\u012bdiyya \u00e8 una delle province del Marocco, parte della regione di Dr\u00e2a-Tafilalet.\nNel 2009 una parte del suo territorio \u00e8 stato scisso ed \u00e8 entrato a far parte, unitamente a parte della provincia di Ouarzazate, della nuova provincia di Tinghir; e, unitamente a parte della provincia di Kh\u00e9nifra, della nuova provincia di Midelt.\nGeografia antropica.\nSuddivisioni amministrative.\nLa provincia di al-R\u0101sh\u012bdiyya, prima della scissione, contava 8 municipalit\u00e0 e 40 comuni:"}
{"id": "1520202", "revid": "486946", "url": "https://it.wikipedia.org/wiki?curid=1520202", "title": "Zooiatria", "text": ""}
{"id": "1520203", "revid": "28406", "url": "https://it.wikipedia.org/wiki?curid=1520203", "title": "Guglielmo III d'Orange", "text": ""}
{"id": "1520204", "revid": "767487", "url": "https://it.wikipedia.org/wiki?curid=1520204", "title": "Candy Dulfer", "text": "Biografia.\nFiglia del sassofonista Hans Dulfer ha iniziato la sua carriera in giovanissima et\u00e0 sulle orme del padre. \nAll'et\u00e0 di sei anni inizia a suonare e a quattordici anni fonda la sua band, Funky Stuff. \nNel 1990 ha pubblicato il suo primo album Saxuality cui \u00e8 seguita una nomination ai Grammy \nNumerosissime le sue incursioni nel pop, che l'hanno vista tra l'altro suonare con Prince e dal vivo con i Pink Floyd al famoso concerto di Knebworth nel 1990 e nel 1995 dal vivo con Alan Parson."}
{"id": "1520205", "revid": "767487", "url": "https://it.wikipedia.org/wiki?curid=1520205", "title": "Ice Ages", "text": "Gli Ice Ages sono un progetto collaterale di Richard Lederer, gi\u00e0 membro del gruppo black metal Summoning e del gruppo darkwave Die verbannten Kinder Evas. \nNel 1997 usc\u00ec il loro primo lavoro intitolato \"Strike the Ground\", in contrasto con il suono piuttosto orchestrale e melancolico dei DVKE e con il mondo fantastico a cui si ispirano i Summoning, questo progetto prende una connotazione pi\u00f9 aggressiva e va ad aggiungersi al filone dark ed electro della fine anni 90.\nIl secondo lavoro, fatto uscire per la Napalm Records verso la fine del 2000, si intitola \n\"This Killing Emptiness\", e prosegue lo stile del primo lavoro. \nTuttavia possiede una qualit\u00e0 sonora superiore e uno stile dei testi pi\u00f9 maturo che si unisce alla profonda e distorta voce di Richard Lederer.\nIn opposizione ad altri lavori della scena electro, la struttura ritmica \u00e8 pi\u00f9 complicata e i toni sono pi\u00f9 polifonici. Ice Ages ha in mente di seguire il proprio stile dark, melodico e non quello delle moderne tendenze.\nDopo un periodo di stasi Richard inizi\u00f2 a comporre con un nuovo software per sintetizzatori usando principalmente un \"Reaktor 5\" per ottenere pi\u00f9 possibilit\u00e0 di sound e una flessibilit\u00e0 pi\u00f9 ampia. \nDopo sette anni nel corso del 2008 esce \"Buried Silence\". \nI testi sono scritti da Grom, adattati specificamente alla musica precomposta.\nLe nuove canzoni seguono lo stile di \"This Killing Emptiness\"; sono molto dark, slow, e melodiche, con un drum-sound pesantemente distorto, ma questa volta usando suoni pi\u00f9 melodici pi\u00f9 crudi e aumentando la complessit\u00e0 della ritmica.\nLine-up.\nMembro fondatore"}
{"id": "1520208", "revid": "1833487", "url": "https://it.wikipedia.org/wiki?curid=1520208", "title": "Gares", "text": "Gar\u00e9s \u00e8 una localit\u00e0 del Veneto, frazione del comune di Canale d'Agordo, in provincia di Belluno, che sorge in fondo alla omonima valle a 7\u00a0km dal capoluogo; \u00e8 sovrastata dal Cimon della Stia (m. 2391), e dal Gruppo dei Last\u00e9i (m. 2721).\nEtimologia.\nSecondo lo studioso Giacomo Magliaretta il paese era gi\u00e0 noto dal 1422 col nome di \"Agaressium\", derivato dal latino \"acrensis\" (da \"acer\"), cio\u00e8 \"luogo con aceri\".\nQuesta etimologia \u00e8 confermata anche dallo studioso di toponomastica Giovan Battista Pellegrini.\nStoria.\nNominato per la prima volta in documenti ufficiali nel 1422, in un inventario dei beni della parrocchia di San Tomaso Agordino, Gares fu fondato in et\u00e0 medioevale, probabilmente per lo sfruttamento economico del bosco e successivamente \u00e8 citato con un certo rilievo in tutte le carte, dal Seicento in poi, motivo della sua rilevanza come zona di estrazione mineraria.\nMiniere di Gares.\nIl villaggio dovette infatti il suo periodo di fama all'attivit\u00e0 delle sue miniere di ferro, rame e mercurio, ubicate principalmente alle pendici del Sass Negher, che nel XVIII secolo furono propriet\u00e0 dei Remondini di Bassano. I forni fusori come prima lavorazione si trovavano in localit\u00e0 \"\"C\u00f2l de le Fusine\" fino al 18 agosto 1748 (poi distrutti dall'alluvione) e quelli pi\u00f9 grandi successivamente a \"Forno\"\" (a ridosso del torrente Biois) sotto a Pieve di Canale.\nTestimonianze storiche.\nOttone Brentari cos\u00ec descrive Gares nel 1887:\nSeconda Guerra Mondiale.\nIl paese venne completamente distrutto da un incendio tra il 20 ed il 21 agosto 1944, appiccato per rappresaglia dai soldati tedeschi. Di tutti gli edifici si salv\u00f2 solo un fienile. La chiesa, gravemente danneggiata, venne restaurata nel 1947.\nChiesa della Beata Vergine delle Grazie e di san Gottardo.\nAi Remondini di Bassano si deve anche la costruzione della chiesetta dedicata alla Madonna della Neve nel 1732.\nNella chiesa sono conservati: \nPista di sci di fondo.\nNel marzo 2009 la pista invernale di fondo \u00e8 stata dedicata a Franco Manfroi, atleta azzurro Italiano, che ai Mondiali di sci nordico 1966 di Oslo vinse la medaglia di bronzo nella staffetta 4x10 km."}
{"id": "1520210", "revid": "28406", "url": "https://it.wikipedia.org/wiki?curid=1520210", "title": "Carlo II Stuart", "text": ""}
{"id": "1520212", "revid": "28406", "url": "https://it.wikipedia.org/wiki?curid=1520212", "title": "Carlo I Stuart", "text": ""}
{"id": "1520214", "revid": "28406", "url": "https://it.wikipedia.org/wiki?curid=1520214", "title": "Giacomo I Stuart", "text": ""}
{"id": "1520216", "revid": "179980", "url": "https://it.wikipedia.org/wiki?curid=1520216", "title": "Daniel Alejandro Lembo", "text": ""}
{"id": "1520217", "revid": "81484", "url": "https://it.wikipedia.org/wiki?curid=1520217", "title": "Effetto ottico", "text": ""}
{"id": "1520218", "revid": "436907", "url": "https://it.wikipedia.org/wiki?curid=1520218", "title": "The Best of Dokken", "text": "The Best of Dokken \u00e8 una raccolta del gruppo musicale statunitense Dokken, pubblicata esclusivamente in Giappone il 10 giugno 1994, in concomitanza con la reunion del gruppo avvenuta quello stesso anno.\n\u00c8 l'unico album ufficiale dei Dokken dove compare la canzone \"Back for the Attack\", non pubblicata a suo tempo nell'album omonimo e reperibile fino a quel momento solo come lato B del singolo \"Dream Warriors\"."}
{"id": "1520219", "revid": "81484", "url": "https://it.wikipedia.org/wiki?curid=1520219", "title": "Effetti ottici", "text": ""}
{"id": "1520220", "revid": "15756", "url": "https://it.wikipedia.org/wiki?curid=1520220", "title": "Val Codera", "text": "La Val Codera \u00e8 una valle secondaria della Valchiavenna compresa interamente nel comune di Novate Mezzola in provincia di Sondrio. Vi sono situati i villaggi di Aved\u00e9e, Codera, Bresciadega, Piazzo, Cii, Cola e S.Giorgio di Cola (conosciuta anche come Cola inferiore).\nGeografia.\nLa Val Codera confina con la Val Bondasca e la Val Masino. La valle \u00e8 percorsa dal torrente Codera che sfocia nel Lago di Mezzola. Tra i monti che contornano la valle ci sono il Pizzo Badile, il Pizzo Cengalo e il Monte Gruf.\nLa valle \u00e8 raggiungibile solo a piedi, in bicicletta o in elicottero poich\u00e9 non vi esistono strade asfaltate. Si raggiunge percorrendo il sentiero che parte dal parcheggio sterrato situato in localit\u00e0 di Mezzoalpiano, provenendo dalla stazione ferroviaria di Novate Mezzola.\nIl sentiero \u00e8 caratterizzato da una ripida sequenza di tornanti e scalini scavati nella roccia fino all'abitato di Aved\u00e9e, da dove prosegue con un lieve declivio fino all'abitato di Codera.\nUn sentiero alternativo \u00e8 detto \"Tracciolino\" ed \u00e8 stato costruito per la manutenzione degli impianti idroelettrici della valle ed \u00e8 percorribile anche in bicicletta. Esso parte dall'abitato di Cast\u00e9n, nella Valle dei Ratti o lo si pu\u00f2 raggiungere dall'abitato di San Giorgio, raggiungibile percorrendo il sentiero che parte in Via Lungo Codera Sinistro a Novate Mezzola.\nStoria.\nLa frequentazione protostorica \u00e8 testimoniata dalla presenza di massi avelli. Segu\u00ec nella sostanza la storia della Val Chiavenna e della Valtellina all'interno del Ducato di Milano, prima, e del dominio grigionese, poi, che termin\u00e0 nel 1797. Nel 1866, poco dopo l\u2019unit\u00e0 d\u2019Italia, il prefetto Scelsi cur\u00f2 la redazione di un\u2019ampia statistica della provincia di Sondrio, dalla quale risultava che nelle 26 case di San Giorgio abitavano 17 famiglie e 69 persone (31 maschi e 38 femmine), 45 celibi, 20 coniugate e 4 vedove; 9 abitazioni risultavano gi\u00e0 vuote. A Cii risultavano residenti 49 persone (26 maschi e 23 femmine), in 9 famiglie. Le case complessive erano 14, 9 abitate e 5 vuote.\nNel 1933 risiedevano in tutta la valle circa 500 persone. Durante il fascismo la valle fu frequentata dalle Aquile randagie, un gruppo scout clandestino. La prima Aquila randagia a scoprire la valle, ideale per operare in clandestinit\u00e0 data la sua inaccessibilit\u00e0, fu Gaetano Fracassi nel 1935.\nNel dopoguerra vi fu un progressivo spopolamento, fenomeno comune a diverse valli alpine, seppur qui accentuato dalla mancanza di un adeguato collegamento con il fondovalle, pi\u00f9 volte richiesto.\nNel 2001 a Codera sono stati censiti 10 abitanti.\nTurismo e tradizioni.\nTra le attrazioni turistiche della valle ci sono il Museo Etnografico di Codera e il museo \"I Noss Regoord\" di San Giorgio. Il rivestimento del palazzo municipale di Novate, completato nel 1991, \u00e8 l'ultima delle opere pubbliche in cui sia stato utilizzato il sanfedelino: rimangono vecchie cave e numerosi abili artigiani della pietra che, con le raccolte museali di san Giorgio, sono la testimonianza di una presenza che ha reso speciale la Val Codera.\nTra le istituzioni tradizionali vi sono le quattro processioni annuali che si svolgono a Codera nei giorni di san Marco, san Giovanni Battista, Assunzione di Maria e san Rocco, quando le sacre effigi dei santi vengono trasportate per le vie del paese dai confratelli dalla tunica scarlatta.\nEconomia.\nSoprattutto ad Aved\u00e8e, Cola e Codera, ma anche a Cii e San Giorgio sono presenti i terrazzamenti creati per recuperare terreno pianeggiante per l'agricoltura. Tra i prodotti locali vi erano la canapa e il lino per i tessuti, l'orzo, la segale, il granturco e la patata. Attualmente una parte minima dei campi degli abitati viene coltivata a patate, fagioli ed ortaggi; a San Giorgio, Codera e Cola vi \u00e8 qualche campo di granoturco, della qualit\u00e0 \"quarant\u00ecn\" che matura entro ottobre.\nA Codera una gestione associativa di alcuni coltivi, altrimenti abbandonati, permette di inviare per la distribuzione a Campo e Novate Mezzola un discreto quanto ricercato quantitativo di prodotti non trattati, come patate, di fagioli e di farina di granturco. Lo sfruttamento del legname \u00e8 ormai pressoch\u00e9 assente, date le difficolt\u00e0 di trasporto, anche se in passato estese superfici di bosco venivano utilizzate per questa attivit\u00e0, con flottazione al piano attraverso il fiume.\nI castagneti (detti \"self\") costituivano, sino a qualche decennio fa, una fonte di reddito. Per non sacrificare le scarse colture indispensabili al sostentamento, e soprattutto il foraggio per gli animali (poche vacche, numerose capre e pecore), ci si limitava al consumo dei prodotti degl' alberi da frutto, di noci e di ciliegie.\nL'allevamento semibrado delle capre \u00e8 ancora il pi\u00f9 diffuso; si contano in valle pi\u00f9 di 300 capi, tenuti in stalla solo al momento della nascita dei capretti (marzo-aprile) che vengono venduti dal periodo pasquale in poi. Il bestiame bovino \u00e8 ridotto a poche unit\u00e0 ammonticate durante l'estate all'alpeggio di Brasci\u00e0diga, ove si possono trovare saporiti formaggi d' alpe. Tra i latticini il \"mascarp\u00ecn\" \u00e8 esclusivo della valle. \u00c8 un formaggio grasso di latte di capra dalla caratteristica forma affusolata, simile ad un dirigibile, che pu\u00f2 essere gustato fresco come una ricottina o salato e lievemente affumicato, utilizzato da solo o come condimento di verdure e di primi piatti.\nStrettamente correlato alla geologia della valle \u00e8 stato lo sfruttamento del granito sanfedelino per la realizzazione di muri, tetti, stipiti, reggigronda, soglie, davanzali, scale e terrazze. Con questo granito sono costruite le panchine, i tavoli all'aperto e dei crotti, le vasche, i lavatoi, le mangiatoie per il bestiame. Per secoli l'estrazione, la lavorazione e l'esportazione del granito, sino alle grandi citt\u00e0 di pianura sotto forma di pav\u00e9 e di cordoli da marciapiede, ha permesso di integrare il reddito agricolo. Tra gli scalpellini (\"picapedra\") era per\u00f2 diffusa la silicosi."}
{"id": "1520221", "revid": "38120", "url": "https://it.wikipedia.org/wiki?curid=1520221", "title": "Valle Codera", "text": ""}
{"id": "1520232", "revid": "599013", "url": "https://it.wikipedia.org/wiki?curid=1520232", "title": "Gustavo Varela", "text": ""}
{"id": "1520235", "revid": "200120", "url": "https://it.wikipedia.org/wiki?curid=1520235", "title": "Ksour", "text": ""}
{"id": "1520239", "revid": "287204", "url": "https://it.wikipedia.org/wiki?curid=1520239", "title": "Carlo Pinelli", "text": "Terzogenito della nobile famiglia dei conti Pinelli di Cuorgn\u00e8 (TO), cresce tra Torino e l'amatissima villa della famiglia materna, i Ratti, sul Col Giansesco di Alpignano (TO) che rappresenter\u00e0 per lui un fondamentale riferimento, per l'ambiente, le tradizioni familiari, le amicizie durante tutta la vita e che ritrae in numerosi, pregevoli acquarelli. \nAmico ed allievo di Cesare Pavese, diplomato in violino e in composizione (con Giorgio Federico Ghedini), ha insegnato contrappunto dal 1954 al 1969 al Conservatorio Santa Cecilia di Roma e poi, fino al 1981, al Conservatorio Giuseppe Verdi di Torino. Nel 1991 sposa la giovane musicista Erminia Vaglietti. Tra i suoi allievi si ricordano Giulio Castagnoli, Riccardo Piacentini, Giovanna Marini e Fulvio Creux.\nTra le variegate applicazioni del suo geniale talento, dal punto di vista letterario spiccano le traduzioni dei Romanzi e Racconti di E.T.A. Hoffmann e la biografia di Mozart di B. Paumgartner per l'editore Einaudi; la biografia di Vivaldi di W. Kolneder per Rusconi.\nTra le sue composizioni, \"Sinfonia breve\" (1950, brano vincitore del Premio Trieste), \"Divertimento per orchestra classica\" (1954), \"Partita\" (1956), \"Concerto per viola, archi e pianoforte\" (1961), \"Notturno concertante\" (1973) e diversi lavori da camera, dal primo \"Quartetto\" per archi (1940, cui ne seguiranno altri quattro), all'ultimo lavoro per voce e pianoforte, \"Se un giorno tu\" (2002, dedicato al Duo Alterno)."}
{"id": "1520242", "revid": "124634223", "url": "https://it.wikipedia.org/wiki?curid=1520242", "title": "Scottish Premier League 2007-2008", "text": "La Scottish Premier League 2007-2008 (denominata per ragioni di sponsorizzazione \"Clydesdale Bank Scottish Premier League\") \u00e8 stata la 111\u00aa edizione della massima serie del campionato scozzese di calcio, disputato tra il 4 agosto 2007 e il 22 maggio 2008 e concluso con la vittoria del , al suo quarantuduesimo titolo, il terzo consecutivo. \nCapocannoniere del torneo \u00e8 stato Scott McDonald (Celtic) con 25 reti.\nStagione.\nNovit\u00e0.\nIl , trionfatore della Scottish First Division 2006-2007 rimpiazz\u00f2 il retrocesso . Non potendo disputare le gare interne al Raydale Park a causa del non soddisfacimento dei criteri minimi sugli stadi imposti dalla SPL, \"The Weddingmakers\" disputarono tutte le gare interne (ad eccezione di quella con il che si tenne al Almondvale Stadium di Livingston) al Fir Park di Motherwell.\nFormula.\nLa stagione era divisa in due fasi: nella prima fase le dodici squadre partecipanti si incontrarono tra di loro per tre volte, per un totale di 33 incontri per squadra. Nella seconda fase venivano disputate le poule per il titolo e quelle per la retrocessine: alla poule per il titolo partecipavano le prime sei classificate, alla poule retrocessione le ultime sei; veniva conservato il punteggio della prima fase; in questa seconda fase le sei squadre di ogni girone incontrarono le altre in gare di sola andata per un totale di cinque ulteriori incontri.\nAl termine della stagione la squadra ultima classificata retrocedeva.\nAvventimenti.\nLa stagione fu funestata dalla morte in campo del centrocampista del Phil O'Donnell. O'Donnell, durante la partita contro il , croll\u00f2 a terra mentre stava per essere sostituito. Nonostante i tempestivi tentavi di rianimazione in campo praticati sia dai medici del Motherwell che da quelli del Dundee Utd e da quelli operati sull'ambulanza che lo trasportava all'University Hospital Wishaw, O'Donnel mor\u00ec all'eta di 35 anni per un infarto al ventricolo sinistro.\nStagione regolare.\nClassifica finale.\nLegenda:\nRegolamento:\nNote:\nPoule per il titolo/salvezza.\nClassifica finale.\nLegenda:\nRegolamento:\nNote:\nStatistiche.\nIndividuali.\nGiocatore del mese.\nDi seguito i vincitori."}
{"id": "1520249", "revid": "212348", "url": "https://it.wikipedia.org/wiki?curid=1520249", "title": "Bo (Sierra Leone)", "text": "Bo \u00e8 la seconda citt\u00e0 della Sierra Leone dopo la capitale Freetown ed \u00e8 il capoluogo amministrativo della Provincia del Sud e del Distretto di Bo.\nDal 1930 al 1961 (anno dell'indipendenza della Sierra Leone) Bo fu la capitale del Protettorato della Sierra Leone. Bo \u00e8 dotata di aeroporto che la collega con la capitale e con le altre citt\u00e0 della regione. Collocata all'interno del paese, si trovava lungo il percorso della \"Sierra Leone Government Railway\", importante ferrovia a scartamento ridotto in funzione dal 1897 al 1974.\nAmministrazione.\nBo \u00e8 gemellata con:"}
{"id": "1520252", "revid": "1494169", "url": "https://it.wikipedia.org/wiki?curid=1520252", "title": "Agio", "text": ""}
{"id": "1520253", "revid": "289247", "url": "https://it.wikipedia.org/wiki?curid=1520253", "title": "Santi Medici", "text": ""}
{"id": "1520254", "revid": "228587", "url": "https://it.wikipedia.org/wiki?curid=1520254", "title": "Urbano Miserocchi", "text": ""}
{"id": "1520257", "revid": "767487", "url": "https://it.wikipedia.org/wiki?curid=1520257", "title": "Habbaniyya", "text": "Il lago Buhayrat al-Habbaniyah (arabo: \u0628\u062d\u064a\u0631\u0629 \u0627\u0644\u062b\u0631\u062b\u0627\u0631) o lago Habbaniyya si trova in Iraq ad occidente di Baghdad e a circa 25\u00a0km ad ovest di Falluja, nel governatorato di al-Anbar. La sua superficie \u00e8 pari a circa 140\u00a0km\u00b2.\nSin dai tempi antichi nel lago si sono raccolte le acque di inondazione del fiume Eufrate (che scorre a nord nord-est del lago e attraversa la citt\u00e0 di Ramadi) e proprio a questo scopo nel 1956 fu costruito uno sbarramento sul fiume nei pressi di Ramadi.\nFra le due guerre mondiali la britannica Imperial Airways install\u00f2 nei pressi del lago un punto di sosta e di rifornimento per gli idrovolanti impiegati nella rotta fra Regno Unito e India. Negli stessi anni anche la RAF allest\u00ec vicino allo scalo civile una base aerea sulle rive dell'Eufrate, chiamata RAF Habbaniyya. La base aerea fu teatro di un'azione militare durante la Guerra anglo-irachena del 1941: durante gli scontri con le truppe irachene i pochi militari britannici presenti riuscirono a resistere fino all'arrivo dei rinforzi provenienti dalla Palestina."}
{"id": "1520260", "revid": "49981", "url": "https://it.wikipedia.org/wiki?curid=1520260", "title": "Laiamicho", "text": ""}
{"id": "1520262", "revid": "729019", "url": "https://it.wikipedia.org/wiki?curid=1520262", "title": "America's Best", "text": "Gli America's Best sono un gruppo di supereroi dell'universo America's Best Comics; i personaggi che ne fanno parte sono stati creati da Alan Moore e altri artisti, ad eccezione di Jonni Future che \u00e8 stata creata da Steve Moore e Arthur Adams.\nI membri del gruppo sono i pi\u00f9 grandi supereroi della Terra, come nel caso dei Vendicatori per la Marvel Comics o della Justice League of America per la DC Comics. Sono apparsi in diversi numeri di \"Tom Strong\" e \"Promethea\", ma non hanno mai avuto una propria serie regolare."}
{"id": "1520263", "revid": "38120", "url": "https://it.wikipedia.org/wiki?curid=1520263", "title": "America's best", "text": ""}
{"id": "1520265", "revid": "49981", "url": "https://it.wikipedia.org/wiki?curid=1520265", "title": "Hildeoc", "text": ""}
{"id": "1520266", "revid": "49981", "url": "https://it.wikipedia.org/wiki?curid=1520266", "title": "Claffo", "text": ""}
{"id": "1520267", "revid": "228587", "url": "https://it.wikipedia.org/wiki?curid=1520267", "title": "Gimnopedie", "text": "Le Gimnoped\u00ece o Ginnoped\u00ece (, da \"\u0393\u03c5\u03bc\u03bd\u03cc\u03c2\", \"nudo\", e \"\u03a0\u03b1\u03b9\u03b4\u03b5\u03af\u03b1\", \"educazione dei fanciulli\") erano una delle principali feste di Sparta, celebrate annualmente in onore di Apollo, Artemide e Latona.\nLa cerimonia.\nLe Gimnopedie furono istituite probabilmente da Taleta in ricordo del sanguinoso scontro a Tirea fra 300 spartani e 300 campioni di Argo. Durante le Gimnopedie un gruppo di efebi e uno di uomini sposati eseguivano nudi danze (\"gimnopedia\"), canti ed esercizi ginnici nel teatro dell'agor\u00e0, in un luogo chiamato \"Coro\", nei pressi delle statue di Apollo, Artemide e Latona. Secondo una citazione contenuta nei \"Deipnosofisti\" di Ateneo di Naucrati, in ogni giornata si esibivano una squadra di ragazzi al mattino e una squadra di uomini al pomeriggio. La distribuzione delle diverse squadre di partecipanti corrispondeva probabilmente alle obe spartane (\"\u1f68\u03b2\u03ac\"); poich\u00e9 queste erano in numero di cinque, si pu\u00f2 dedurre che la festa delle Gimnopedie durasse cinque giorni. Potevano assistere alle esibizioni gli altri Spartani, gli stranieri e gli iloti, ma non gli spartiati ancora celibi con pi\u00f9 di 30 anni di et\u00e0.\nPlutarco racconta che, all'annuncio della battaglia di Leuttra, nella quale le truppe tebane di Epaminonda avevano sconfitto quelle di Sparta mettendo fine all'egemonia di Sparta sulla Grecia, gli efori spartani ordinarono il proseguimento delle Gimnopedie che si stavano svolgendo proprio in quei giorni. Poich\u00e9 la battaglia di Leuttra ebbe luogo nel periodo estivo, l'aneddoto permette di identificare in quello estivo il periodo di svolgimento delle Gimnopedie. Parimenti, nel 417 a.C., il partito democratico di Argo approfitt\u00f2 della celebrazione delle Gimnopedie per attaccare di sorpresa gli oligarchi sostenuti da Sparta; malgrado le suppliche di questi ultimi, gli Spartani preferirono proseguire con la celebrazione delle loro festivit\u00e0. I due aneddoti testimoniano anche la grande \"pietas\" degli Spartani che mettevano il rispetto delle pratiche religiose al di sopra di ogni altra preoccupazione."}
{"id": "1520268", "revid": "1718925", "url": "https://it.wikipedia.org/wiki?curid=1520268", "title": "Tato", "text": ""}
{"id": "1520269", "revid": "289247", "url": "https://it.wikipedia.org/wiki?curid=1520269", "title": "Wacho", "text": ""}
{"id": "1520270", "revid": "112188921", "url": "https://it.wikipedia.org/wiki?curid=1520270", "title": "Mal dell'esca della vite", "text": " \nIl mal dell'esca, \u00e8 una malattia della vite causata da un gruppo di funghi che colonizzano i vasi linfatici e il legno, compromettendo la traslocazione dell'acqua e dei nutrienti dalle radici alla parte aerea della pianta.\nImportanza.\nQuesta malattia, da sempre associata a viti piuttosto vecchie, \u00e8 diffusa in tutte le aree viticole del mondo e attualmente causa gravi danni anche in impianti giovani, soprattutto su variet\u00e0 considerate sensibili quali Sauvignon Blanc e Cabernet Sauvignon.\nLa gravit\u00e0 di questa malattia \u00e8 legata soprattutto al fatto che attualmente non esiste alcun prodotto in grado di contrastarla, da quando l'arsenito di sodio \u00e8 stato ritirato dal commercio a causa della sua tossicit\u00e0 nei confronti dell'uomo e dell'ambiente. \nEziologia.\nI tipici sintomi della malattia, in passato attribuiti a disturbi di tipo fisiologico, sono stati recentemente associati alla presenza di alcuni funghi nei vasi linfatici della pianta, lo xilema soprattutto. Attualmente il Mal dell'esca \u00e8 ritenuto una \"malattia complessa\", poich\u00e9 costituita da almeno due patologie che possono susseguirsi o coesistere nella pianta colpita: una tracheomicosi, causata dagli ifomiceti \"Phaeomoniella chlamydospora\" e \"Phaeoacremonium aleophilum\", e una carie bianca, causata invece dal basidiomicete \"Fomitiporia mediterranea\".\nSintomi.\n\"P. chlamydospora\" e \"P. aleophilum\" causano la formazione di striature brune e necrosi bruno-rosate nel fusto, visibili in sezione trasversale come punteggiature scure dalle quali, talvolta, fuoriesce un liquido nero e denso. \nQuesti due funghi producono delle tossine che, traslocate alla chioma attraverso il flusso xilematico, sono responsabili della formazione di macchie internervali clorotiche e necrotiche sulle foglie. Questa sintomatologia, a carico delle foglie, \u00e8 denominata \"tigratura\". Sull'uva \u00e8 accompagnata dalla comparsa di macchie violacee sugli acini. \nLa capacit\u00e0 di questi funghi di rimanere latenti anche per lunghi periodi (anni), determina l'incostanza della manifestazione dei sintomi da un anno all'altro; \u00e8 infatti frequente che una pianta sintomatica nel corso di una stagione possa poi non manifestare sintomi anche per diversi anni consecutivi, continuando quindi ad avere una produzione del tutto equiparabile a quella di una pianta sana pur rimanendo malata. \nEntrambi i funghi possono produrre corpi fruttiferi sul fusto i quali, in determinate condizioni, sono in grado di liberare spore. Diffuse dal vento e dalla pioggia, le spore germinano e penetrano attraverso ferite e tagli di potatura causando nuove infezioni. Oltre ai vigneti, la malattia pu\u00f2 avere origine in vivaio: i patogeni dell'esca, anche se con basse frequenze, sono infatti stati isolati anche da barbatelle apparentemente sane. \n\"F. mediterranea\", invece, degrada il legno del fusto riducendolo ad una massa spugnosa e friabile nota con il nome di \"carie bianca\". Il nome della malattia (\"mal dell'esca\") deriva proprio dal fatto che il legno cariato veniva un tempo utilizzato come \"esca\" per il fuoco.\nCura e prevenzione.\nLe numerose sperimentazioni effettuate non hanno ancora individuato un fungicida efficace. La strategia di lotta non pu\u00f2 essere unica, ma deve comprendere interventi di profilassi sia in vivaio che in vigneto, al fine di evitare una rapida espansione della malattia.\nGli interventi agronomici di carattere preventivo, da eseguire in campo al fine di ridurre possibili fonti di inoculo, sono i seguenti:\nUn elemento di criticit\u00e0 \u00e8 la pratica della capitozzatura o \"taglio di ritorno\". Questo intervento di potatura pu\u00f2 avere esito positivo soltanto se viene eliminata tutta la parte infetta, perci\u00f2, nel caso in cui la necrosi abbia ormai raggiunto la zona del colletto, la pianta risulta irrecuperabile ed andr\u00e0 completamente asportata ed allontanata dal vigneto."}
{"id": "1520273", "revid": "287204", "url": "https://it.wikipedia.org/wiki?curid=1520273", "title": "Agogh\u00e8", "text": ""}
{"id": "1520274", "revid": "1782831", "url": "https://it.wikipedia.org/wiki?curid=1520274", "title": "Villa di Carraia", "text": "La villa di Carraia \u00e8 un antico edificio che sorge nell'omonima localit\u00e0, nel comune di Lamporecchio, in provincia di Pistoia. Posta su un colle sulla strada che collega Lamporecchio a San Baronto.\nCostruita a cavallo tra il XVI ed il XVII secolo, dalla nobile famiglia dei conti Manni di Pistoia, sopra un loro fortilizio medievale, \u00e8 tutt'oggi di loro propriet\u00e0.\nStruttura.\nInizialmente si presentava come un castello con quattro torri agli angoli, ma nel corso del XVIII secolo le due torri posteriori furono eliminate per consentire un \"allungamento\" della villa stessa, che ne aument\u00f2 la volumetria. Oggi abbiamo la facciata principale con le due torri rimaste che si affaccia sulla vallata verso Lamporecchio e che nei giorni tersi consente la vista sino al faro del porto di Livorno.\nI restauri alle facciate eseguiti negli anni dalla contessa Anna Maria Manni Lucarini attuale proprietaria, ne hanno riportato in luce gli antichi splendori; i restauri proseguono all'interno di un'ala posta anteriormente sul lato sinistro, bruciatasi con un incendio negli anni trenta del Novecento.\nLa villa, circondata da un giardino all'italiana con statue, era al centro di una vasta tenuta agricola che comprendeva 47 poderi e case da lavoratore, altre quattro ville (Belvedere di sopra, Belvedere di Sotto, Varazzano e Giugnano) ed una cappella gentilizia dedicata a San Sebastiano, che oggi non \u00e8 pi\u00f9 parte della propriet\u00e0, non \u00e8 pi\u00f9 consacrata al culto ed \u00e8 adibita ad abitazione civile.\nSu una delle due torri della facciata vi \u00e8 incastonata una lapide in pietra datata 1772, fatta mettere dall'allora proprietario conte Giuseppe Manni in ricordo di una falda acquifera da lui scoperta e fatta confluire in una fontana collocata sul muro della torre stessa. Il testo della lapide, oggi in parte corroso dal tempo, ha la seguente dicitura:"}
{"id": "1520275", "revid": "1028602", "url": "https://it.wikipedia.org/wiki?curid=1520275", "title": "Corografia", "text": "La corografia (da \u03c7\u1ff6\u03c1\u03bf\u03c2 \"kh\u014dros\", \"luogo\"; \"ch\u00f0ra\" \"paese\" + \u03b3\u03c1\u03ac\u03c6\u03b5\u03b9\u03bd \"gr\u00e1phein\", \"scrivere\"), detta anche geografia corografica o corologia, \u00e8 la descrizione di fatti o di fenomeni geografici, limitatamente a una determinata regione. \nLa carta corografica \u00e8 volta infatti a rappresentare una regione pi\u00f9 o meno ampia della superficie della Terra sotto il profilo sia fisico sia antropico, indicando le eventuali relazioni di interdipendenza tra i fatti osservati.\nLa scala di rappresentazione \u00e8 generalmente compresa tra 1:100.000 e 1:1.000.000.\nDalla voce discende il pi\u00f9 utilizzato aggettivo \"corografico\", che indica la descrizione di una zona su carta, e il nome \"corografo\", vale a dire un geografo che si dedica allo studio della corografia ed \u00e8 autore di opere corografiche.\nNell'ambito dell'ingegneria stradale, la carta corografica rappresenta una delle parti del progetto preliminare per la costruzione di una strada, e in essa \u00e8 riportato l'andamento planimetrico della strada medesima.\nLa disciplina della corografia si \u00e8 sviluppata nel Nord Italia a partire dal XVIII secolo."}
{"id": "1520277", "revid": "66387", "url": "https://it.wikipedia.org/wiki?curid=1520277", "title": "Forza aerea", "text": ""}
{"id": "1520279", "revid": "1971044", "url": "https://it.wikipedia.org/wiki?curid=1520279", "title": "Chet Atkins", "text": "Occasionalmente, si \u00e8 cimentato anche come cantante.\nChitarrista di grande talento, si afferm\u00f2 a livello internazionale grazie allo stile eclettico e alla tecnica \"fingerstyle\", ispirata da Merle Travis, Django Reinhardt e Les Paul. Nell'arco della propria lunga carriera, ha pubblicato oltre ottanta album da solista, collaborando con artisti quali The Everly Brothers, Les Paul, Jerry Reed, Mark Knopfler e Tommy Emmanuel; \u00e8 stato inoltre produttore di Perry Como, Elvis Presley, Eddy Arnold, Don Gibson, Waylon Jennings e altri.\nInsieme a Owen Bradley, \u00e8 considerato l'inventore del cosiddetto \u00ab\"Nashville sound\"\u00bb, un innovativo stile musicale che rese appetibile il country anche agli amanti del pop e del rock.\nAtkins non \u00e8 solamente ritenuto il pioniere del \u00ab\"Nashville sound\"\u00bb, ma anche della tecnica tapping che user\u00e0 successivamente Eddie Van Halen. Per tale invenzione e per la creativit\u00e0 dei suoi album \u00e8 ritenuto uno dei pi\u00f9 grandi chitarristi di ogni epoca.\nLa rivista specializzata \"Rolling Stone\" lo colloca al 21\u00ba posto nella lista dei 100 migliori chitarristi di tutti i tempi.\nBiografia.\nChet Atkins nacque il 20 giugno 1924 a Luttrell, Tennessee, vicino alle Clinch Mountains, e crebbe con la madre, due fratelli e una sorella tutti pi\u00f9 grandi di lui. I suoi genitori divorziarono quando aveva sei anni. Il suo primo strumento fu l'ukulele, ma pass\u00f2 successivamente al violino. A nove anni baratt\u00f2 con suo fratello Lowell una chitarra in cambio di una vecchia pistola e di qualche faccenda domestica. Scrisse nella sua autobiografia del 1974: \u00abEravamo cos\u00ec poveri, e lo erano anche tutti quelli attorno a noi, che dovettero giungere gli anni '40 prima che qualcuno sapesse che c'era stata la depressione\u00bb. A causa dei gravi attacchi d'asma che lo affliggevano dovette trasferirsi in Georgia a vivere col padre. La malattia lo costringeva a dormire su una poltrona con la schiena dritta in modo da riuscire a respirare agevolmente; durante la notte suonava la chitarra fino ad addormentarsi stringendola tra le braccia, un'abitudine che dur\u00f2 per tutta la sua vita.\nSi racconta che quando era giovanissimo, nelle occasioni in cui un amico o un ospite, facendo visita a casa, suonava la chitarra, Chet Atkins si metteva con l'orecchio talmente vicino allo strumento che era praticamente impossibile suonarlo. Questa fu una delle prime dimostrazioni del suo amore per la chitarra che diventer\u00e0 in seguito la sua principale ragione di vita, e che porter\u00e0 in giro per il mondo suonando in sale da concerto gremite da Nashville a Boston.\nChet Atkins divenne un esperto chitarrista negli anni della scuola superiore. Usava il bagno della scuola per esercitarsi perch\u00e9 offriva un'acustica migliore. La sua prima chitarra aveva il manico cos\u00ec curvo che si poteva suonare solo sui primi tasti. Compr\u00f2 una chitarra elettrica semi-acustica e un amplificatore, ma doveva percorrere diversi chilometri per trovare una presa elettrica poich\u00e9 la sua casa non era fornita di corrente.\nAtkins non ebbe un proprio stile fino al 1939, quando sent\u00ec suonare Merle Travis alla radio. Questa esperienza influenz\u00f2 definitivamente il suo modo di suonare, che ben presto divenne unico. Mentre Travis utilizzava il dito indice per la melodia e il pollice per suonare i bassi, Chet Atkins approfond\u00ec questa tecnica utilizzando tre dita della mano destra per la melodia e il pollice per i bassi. Il risultato fu una chiarezza e una complessit\u00e0 che si tradussero nel suo inconfondibile suono.\nCarriera.\nI primi anni.\nDopo l'abbandono precoce della scuola superiore nel 1942, trov\u00f2 un posto di lavoro presso la WNOX radio a Knoxville, Tennessee, dove suon\u00f2 il violino e la chitarra con il cantante Bill Carlisle e il comico Archie Campbell; contemporaneamente divenne un membro dei \"Dixieland Swingsters\", una piccola formazione swing strumentale della stazione radio. Dopo tre anni si trasfer\u00ec alla WLW di Cincinnati, Ohio, dove Merle Travis aveva precedentemente lavorato. Dopo sei mesi si trasfer\u00ec a Raleigh e lavor\u00f2 con Johnnie e Jack, prima di dirigersi a Richmond, Virginia, dove suon\u00f2 con Sunshine Sue Workman. Atkins dovette dapprima combattere la sua timidezza, che lo ostacolava, cos\u00ec come il fatto che il suo stile sofisticato indusse molti a dubitare che fosse veramente \"country\".\nFu licenziato spesso, ma seppe sempre trovare un altro posto di lavoro in altre stazioni radio grazie alla sua indiscussa abilit\u00e0 nel suonare.\nAnd\u00f2 a Chicago dove fece un'audizione per Red Foley, che stava per legarsi alla Grand Ole Opry. Atkins fece la sua prima comparsa al Grand Ole Opry nel 1946 in qualit\u00e0 di membro del gruppo di Foley. Registr\u00f2 anche un singolo per l'etichetta Bullet Records di Nashville nello stesso anno. Questo singolo, \"Guitar Blues\", fu abbastanza progressivo, includendo un assolo di clarinetto di Dutch McMillan accompagnato da Owen Bradley al pianoforte. Atkins ebbe un piccolo ruolo da solista nel Grand Ole Opry, ma quando fu deciso di eliminarlo se ne and\u00f2. Fu scritturato dalla stazione KWTO di Springfield, Missouri, ma nonostante l'appoggio del direttore Si Siman, fu licenziato in quanto ritenuto non abbastanza \"country\".\nGli anni della RCA.\nMentre lavorava con una banda a Denver, Atkins si fece notare dalla RCA Victor. Si Siman incoraggi\u00f2 Steve Sholes della RCA ad assumere Atkins, in quanto il suo stile (con il successo di Merle Travis), divenne improvvisamente in voga. Sholes, direttore musicale per la musica country della RCA, rincorse Atkins fino a Denver. Chet fece la sua prima registrazione per l'RCA a Chicago nel 1947. Il disco non vendette. Fece qualche registrazione in studio per la RCA, ma torn\u00f2 a Knoxville dove lavor\u00f2 con Homer and Jethro nel nuovo programma del sabato sera della WNOX. La vita si fece nuovamente dura per Chet Atkins che nel frattempo si era sposato e aveva avuto una figlia. Per arrotondare pens\u00f2 anche di accordare pianoforti. Nel 1949 lasci\u00f2 la WNOX per tornare alla KWTO suonando con Mother Maybelle and the Carter Sisters. Il gruppo si fece notare e a met\u00e0 degli anni cinquanta si trasferirono a Nashville dove Atkins inizi\u00f2 a lavorare alle sessioni di registrazione e ad esibirsi su WSM and the Opry.\nNonostante non avesse ancora registrato un album di successo per la RCA, la sua fama stava crescendo. Inizi\u00f2 ad assistere Sholes come \"session leader\" quando questi aveva bisogno di aiuto nell'organizzare audizioni per gli artisti della RCA. Il primo singolo di successo di Atkins fu \"Mr. Sandman\", seguito da \"Silver Bell\", che fece in duetto con Hank Snow. I suoi album divennero pi\u00f9 popolari. Oltre a dedicarsi alle registrazioni, Atkins divenne consulente di design per la Gretsch, che costru\u00ec una linea di chitarre elettriche griffate 'Chet Atkins' dal 1955 al 1980. Atkins divenne anche manager della RCA.\nEsecutore e produttore.\nQuando Sholes nel 1957 pass\u00f2 alla produzione pop, come risultato del suo successo con Elvis Presley, mise Atkins a capo della divisione di Nashville della RCA. Le vendite dei dischi di musica country erano calate drasticamente dal momento in cui il rock and roll era stato proposto al grande pubblico, cos\u00ec Atkins e Bob Ferguson, su suggerimento di Owen Bradley, eliminarono violini e steel guitar per dare pi\u00f9 risalto al ruolo del cantante, cos\u00ec come accadeva per la musica pop. Ci\u00f2 che ne risult\u00f2 prese il nome di 'Nashville Sound', che a detta di Atkins era una definizione data dai media legata allo stile delle registrazioni fatte in quel periodo sforzandosi di tenere la musica country, e il loro lavoro, in vita. Atkins fece uso della collaborazione dei Jordanaires e di una sezione ritmica per successi come \"Four Walls\" e \"He'll Have to Go\" di Jim Revves e \"Oh Lonesome Me\" e \"Blue Blue Day\" di Don Gibson. Vedere un brano country arrivare al successo, evento una volta raro, divenne pi\u00f9 comune. Atkins e Bradley avevano messo il produttore al posto di comando, dandogli modo di indirizzare la scelta del materiale e del retroterra musicale dell'artista.\nAtkins realizz\u00f2 i suoi album, che sovente sfociavano negli standard del pop e nel jazz, in un sofisticato home studio, registrando spesso le tracce ritmiche alla RCA, ma aggiungendo le sue parti soliste a casa, rifinendo il tutto finch\u00e9 il risultato non lo soddisfaceva. Chitarristi di ogni stile ammiravano molti album di Atkins per le sue singolari idee musicali e, in qualche caso, per le sperimentazioni elettroniche. In questo periodo divenne internazionalmente noto come \"Mister Guitar\", che \u00e8 anche il titolo di uno dei suoi album. Il caratteristico modo di suonare, il cosiddetto \"Atkins Style\" che era ed \u00e8 molto difficile da padroneggiare, consiste nell'utilizzo della tecnica del fingerpicking sfruttando il maggior numero di dita della mano destra per la linea melodica. Atkins si esib\u00ec alla Casa Bianca per tutti i Presidenti, da John Fitzgerald Kennedy a George H. W. Bush.\nPrima che il suo mentore Sholes morisse nel 1968, Atkins era diventato vice presidente della divisione country della RCA. Aveva ingaggiato Waylon Jennings, Willie Nelson, Connie Smith, Bobby Bare, Dolly Parton, Jerry Reed e John Hartfor per l'etichetta musicale negli anni sessanta e ispirato e aiutato un'infinit\u00e0 di altri artisti. Atkins corse qualche rischio durante la met\u00e0 degli anni sessanta, quando il Movimento per i Diritti Civili scaten\u00f2 delle rivolte nel Sud per l'ingaggio del primo cantante country afro-americano Charley Pride, il cui stile era pi\u00f9 ruvido rispetto a quello morbido che Atkins aveva sviluppato. Ma l'intuizione di Atkins si rivel\u00f2 corretta. Per ironia della sorte alcuni dei pi\u00f9 grandi fan di Pride erano anche tra i pi\u00f9 tradizionalisti cultori della musica country, e non si curavano delle aggiunte stilistiche pop di Atkins.\nIl pi\u00f9 grande singolo di successo di Atkins \u00e8 \"Yakety Axe\", del 1965, un adattamento del brano \"Yakety Sax\" del suo amico e sassofonista Boots Randolph. Si esib\u00ec raramente in quel periodo e nel caso doveva chiedere a qualche produttore della RCA di fare le sue veci in qualit\u00e0 di vice presidente per sgravarlo dalla mole di lavoro.\nDalla RCA alla Columbia.\nNegli anni settanta le mansioni esecutive stressarono Atkins sempre pi\u00f9. Produsse pochi album, ma comunque di successo come \"And I Love You So\" di Perry Como. Fece parecchie registrazioni con l'amico Jerry Reed che divenne poi un artista di successo. Nel 1973 gli fu diagnosticato un cancro al colon. Questo evento lo port\u00f2 a ridefinire il suo ruolo nella RCA. Lasci\u00f2 l'amministrazione e torn\u00f2 al suo primo amore, la chitarra, registrando con Reed e con Homer and Jethro.\nVerso la fine degli anni settanta Atkins aveva ormai fatto il suo tempo come produttore. I nuovi amministratori della RCA avevano idee differenti rispetto al passato. Dopo il suo ritiro dai vertici della compagnia, Atkins cominci\u00f2 a sentirsi soffocato come artista perch\u00e9 la RCA non gli permetteva di intraprendere la via del jazz. Allo stesso tempo ebbe dei dissapori con la direzione della Gretsch, ormai non pi\u00f9 gestita dalla famiglia stessa, che lo indussero a negare l'autorizzazione all'utilizzo del suo nome e della sua immagine per la produzione delle chitarre. Divenne consulente di \"design\" per le chitarre della Gibson. Lasci\u00f2 definitivamente la RCA nel 1982 e firm\u00f2 per la Columbia Records per la quale produsse un album di debutto nel 1983. Alla Columbia pot\u00e9 dare sfoggio della sua creativit\u00e0 e del suo gusto esprimendosi liberamente col jazz e in altri contesti. Il jazz era sempre stato nelle sue corde e questo aveva spesso suscitato le critiche dei pi\u00f9 tradizionalisti musicisti country. Ad Atkins faceva poco piacere l'appellativo di \"chitarrista country\" che gli veniva dato: insisteva sul fatto che era semplicemente un chitarrista. Anche se suonava a orecchio e si distingueva nell'improvvisazione, sapeva leggere le partiture e suon\u00f2 anche alcuni brani di musica classica. Torn\u00f2 alle sue origini country per gli album che registr\u00f2 con Mark Knopfler e Jerry Reed. Quando gli fu chesto di stilare la lista dei 10 chitarristi pi\u00f9 influenti del XX secolo, Atkins mise Django Reinhardt in cima alla lista e se stesso in quinta posizione.\nNegli ultimi anni di vita torn\u00f2 ad esibirsi alla radio e a suonare di tanto in tanto il violino.\nEredit\u00e0.\nChet Atkins ricevette numerosi premi, inclusi undici Grammy Awards, di cui uno alla carriera nel 1993, e nove Country Music Association Instrumentalist of the Year Award. \"Billboard Magazine\" lo premi\u00f2 col Century Award, il \"pi\u00f9 alto riconoscimento per la distinzione e il successo creativo\" nel 1997.\nAtkins ampli\u00f2 l'universo dei chitarristi e degli amanti della musica. Il suo interesse nei pi\u00f9 disparati generi musicali si pu\u00f2 notare seguendo l'evoluzione della sua discografia. \u00c8 considerato inoltre il primo chitarrista in assoluto ad essersi servito del pedale wah wah.\nNegli anni novanta le sue condizioni di salute peggiorarono e il 30 giugno 2001 mor\u00ec a Nashville nella sua casa.\nNel suo testamento scrisse: \u00abTra qualche anno, quando me ne sar\u00f2 andato, qualcuno ascolter\u00e0 quello che ho fatto e sapr\u00e0 che sono stato qua. Forse non sapranno o non gli importer\u00e0 sapere chi sono, ma ascolteranno la mia chitarra parlare al posto mio\u00bb.\nDiscografia.\nChet Atkins, pur essendo stato un chitarrista di indiscussa fama, non ha avuto un successo discografico paragonabile agli artisti della sua epoca come i Beatles.\nLe sue pi\u00f9 popolari canzoni sono \"Gallopin on Guitar\", \"Yakety Axe\", \"Take Five\" e \"Mr Sandman\".\nLa seconda di questa lista ha riscontrato un successo notevole (4\u00ba nelle classifiche del US Country ) inoltre ha raggiunto una certa fama. Di seguito sono elencati i suoi album:"}
{"id": "1520280", "revid": "289247", "url": "https://it.wikipedia.org/wiki?curid=1520280", "title": "Agog\u00e9", "text": ""}
{"id": "1520284", "revid": "400518", "url": "https://it.wikipedia.org/wiki?curid=1520284", "title": "Valentyna Lysycja", "text": "Biografia.\nValentyna \u00e8 nata a Kiev, in Ucraina. Inizi\u00f2 a suonare il pianoforte all'et\u00e0 di tre anni, esibendosi in pubblico per la prima volta solamente un anno dopo. Nonostante il suo precoce talento musicale, il suo sogno era per\u00f2 diventare una scacchista professionista. Frequent\u00f2 la scuola musicale \"Lysenko\" per bambini prodigio, successivamente il Conservatorio di Kiev, dove conobbe il suo futuro marito, con cui si spos\u00f2 nel 1992, Aleksej Kuznetsoff, anch'egli pianista e che divenne suo partner in duo pianistico.\nNel 1991 Valentyna e Aleksej vinsero il loro primo premio in \"The Murray Dranoff Two Piano Competition\". Nello stesso anno si trasferirono negli Stati Uniti d'America, nella Carolina del Nord, per affermarsi nella professione di concertisti. Dopo aver inciso un certo numero di assoli, Valentina inizi\u00f2 la sua vera carriera di solista. Nel 1995 tiene il suo primo concerto al Lincoln Center di New York. Successivamente ha iniziato a collaborare in duo con la violinista Hilary Hahn. Nel giugno 2012 debutta alla Royal Albert Hall di Londra. Attualmente vive negli Stati Uniti e si esibisce in numerosi concerti, girando il mondo in frequenti tourn\u00e9e.\nValentyna ha inciso 6 CD per la Audiofon Records (due dei quali in duo con il marito), un \"Gold CD\" per l'edizione CiscoMusic (con il violoncellista William De Rosa), un duetto in diretta con la violinista Ida Haendel per la \"Vai\", i DVD dei \"24 Studi\" di Fryderyk Chopin e di \"Schwanengesang\" di Schubert e Liszt, ed inoltre il suo pi\u00f9 recente DVD, intitolato \"Black and Pink\". Il debutto su Decca con \"Live at the Royal Albert Hall\" \u00e8 stato pubblicato nel luglio 2012 realizzando anche un DVD omonimo. Per la stessa etichetta, con uscita di un doppio CD in data 11 marzo 2013, ha inciso la \"Rapsodia su un tema di Paganini\" e l'integrale dei quattro concerti di Rachmaninov con la London Symphony Orchestra diretta da Michael Francis."}
{"id": "1520289", "revid": "1654832", "url": "https://it.wikipedia.org/wiki?curid=1520289", "title": "La guerra di Troia non si far\u00e0", "text": "La guerra di Troia non si far\u00e0 (\"La guerre de Troie n'aura pas lieu\") \u00e8 un dramma di Jean Giraudoux, composto nel 1935 e messo in scena il 21 novembre dello stesso anno al Th\u00e9\u00e2tre de l'Ath\u00e9n\u00e9e di Parigi da Louis Jouvet.\nIn esso si cerca di decifrare le motivazioni fratricide della prima guerra mondiale e vi vengono sottolineati il cinismo e le manipolazioni dei politici. Il dramma mette in luce il pacifismo di Giraudoux che aveva combattuto durante la prima guerra mondiale in Francia e sui Dardanelli, cos\u00ec come la sua lucidit\u00e0 di fronte alle \u00abdue sciocchezze, quella degli uomini e quella degli elementi\u00bb (I,1).\nRappresentazioni.\nLa prima rappresentazione di \"La guerre de Troie n'aura pas lieu\" \u00e8 stata il 21 novembre 1935, per la regia di Louis Jouvet, con Ren\u00e9e Falconetti (Andromaca), Madeleine Ozeray (Elena), Paule Andral (Ecuba), Marie-H\u00e9l\u00e8ne Dast\u00e9 (Cassandra), Andr\u00e9e Servilanges (la Pace), Odette Stuart, V\u00e9ra Phar\u00e8s (la piccola Polissena), Louis Jouvet (Ettore), Pierre Renoir (Ulisse), Romain Bouquet, Robert Bogar (Priamo), Jos\u00e9 Noguero (Paride), Pierre Morin (Aiace), Auguste Boverio, Maurice Castel, Bernard Lancret (Troilo), Jacques Terry, Alfred Adam.\nLa prima italiana di \"La guerra di Troia non si far\u00e0\" \u00e8 stata il 22 novembre 1944 al Teatro Eliseo di Roma, regia di Guido Salvini, costumi e scene di Aldo Calvo, musiche di scena di Vincenzo Tommasini. Interpreti principali: Andreina Pagnani (Elena), Rina Morelli (Andromaca), Nini Gordini, Gino Cervi (Ettore), Mario Pisu, Lola Braccini, Guglielmo Barnab\u00f2, Paolo Stoppa (Demodoco), Luigi Almirante, Carlo Lombardi, Annibale Ninchi (Ulisse)."}
{"id": "1520290", "revid": "1494169", "url": "https://it.wikipedia.org/wiki?curid=1520290", "title": "Ariberto", "text": ""}
{"id": "1520293", "revid": "49981", "url": "https://it.wikipedia.org/wiki?curid=1520293", "title": "Chairiberto", "text": ""}
{"id": "1520295", "revid": "13195806", "url": "https://it.wikipedia.org/wiki?curid=1520295", "title": "Chieti scalo", "text": ""}
{"id": "1520299", "revid": "287204", "url": "https://it.wikipedia.org/wiki?curid=1520299", "title": "Jesse Capelli", "text": "Nata a Vancouver, \u00e8 stata \"Penthouse\" Pet of the Month del numero di aprile 2004. La Capelli ha posato pure per altre riviste pornografiche.\nOltre ad apparire in scene con altre ragazze su ClubJenna, ha interpretato altri film pornografici, compresi alcuni titoli del genere fetish come \"Jesse Loves Pain\" (2007).\nOltre al lavoro nella pornografia, la Capelli ha un ruolo ricorrente nella serie televisiva \"Battle Dome\" ed \u00e8 apparsa in film come \"Van Wilder\" e \"Non \u00e8 un'altra stupida commedia americana\"."}
{"id": "1520300", "revid": "226172", "url": "https://it.wikipedia.org/wiki?curid=1520300", "title": "Scorfano bruno", "text": ""}
{"id": "1520301", "revid": "54253", "url": "https://it.wikipedia.org/wiki?curid=1520301", "title": "Villa Manni di Carraia", "text": ""}
{"id": "1520302", "revid": "1305772", "url": "https://it.wikipedia.org/wiki?curid=1520302", "title": "Socket LS", "text": "Il Socket LS (chiamato anche LGA 1567) \u00e8 il socket che Intel introdurr\u00e0 per le CPU Xeon MP, per sistemi multiprocessore, basate sulla futura architettura Nehalem (e pi\u00f9 precisamente con il core Beckton) a partire dalla fine del 2008 come evoluzione del precedente Socket 771 che era stato introdotto con gli Xeon Dempsey e mantenuto poi anche per tutte le successive CPU destinate al settore server.\n\u00c8 da ricordare che il termine LGA sta per Land Grid Array e sta ad indicare che i pin di contatto non sono pi\u00f9 sul processore, ma direttamente sul socket, una caratteristica che Intel ha introdotto con il Socket 775.\nCaratteristiche tecniche.\nIntel ha dovuto progettare un nuovo socket per far fronte all'incremento di dimensioni dei processori basati su architettura Nehalem, oltre che per rispondere ai nuovi requisiti energetici e nuove funzionalit\u00e0 previste dall'architettura. Sebbene si tratti ancora di un socket LGA, esso vede un cambiamento nel modo in cui il processore si collega alla motherboard; il meccanismo di ritenzione del processore non \u00e8 pi\u00f9 saldato sulla scheda ma verr\u00e0 avvitato solo quando il processore \u00e8 gi\u00e0 inserito nel \"bracket\". Tali cambiamenti, comporteranno anche la necessit\u00e0 di nuovi dissipatori di calore espressamente progettati per le nuove piattaforme.\nNuovi socket per Nehalem: non solo Socket LS.\nInizialmente era previsto che i socket per i processori dell'architettura Nehalem dovessero essere il Socket B e il Socket H, ma dalle ultime notizie di fine 2007, del Socket H, non si \u00e8 pi\u00f9 saputo nulla, e anzi al suo posto \u00e8 stato citato il nuovo LGA 1160, non previsto inizialmente.\nLe prime notizie riguardo ai 2 socket originariamente annunciati, evidenziavano le differenze tra i due nella capacit\u00e0 da parte del Socket B (dotato di un maggiore numero di pin di contatto) di supportare i processori con controller di memoria integrato (presente nei processori AMD dal 2003 con i suoi Athlon 64) e il nuovo tipo di bus seriale, conosciuto con il nome di Intel QuickPath Interconnect (precedentemente conosciuto con il nome di Common Systems Interconnect), e che sar\u00e0 in sostanza l'alternativa Intel all'HyperTransport di AMD.\nIn ogni caso Intel ha dichiarato che il Socket B non sar\u00e0 l'unico a supportare il controller di memoria delle future CPU, ma tale funzionalit\u00e0 sar\u00e0 estesa anche ad altri socket, originariamente non previsti, ma annunciati da Intel sempre a fine 2007; si tratta appunto del Socket LS e dell'LGA 1160. Diversamente da quanto previsto inizialmente, sembra che tutte le future CPU Nehalem vedranno l'implementazione del controller di memoria e quindi \u00e8 molto probabile che il Socket H, originariamente previsto, abbia perso la propria ragione di vita, e i mancati riferimenti da parte di Intel negli ultimi annunci riguardo a questo socket non fanno che contribuire alla conferma dell'annullamento del progetto Socket H.\nIl Socket LS sar\u00e0 destinato esclusivamente ai sistemi server a pi\u00f9 vie basati sul core Beckton e, sebbene molto simile nelle funzionalit\u00e0 al Socket B, offrir\u00e0 supporto al controller di memoria RAM quad channel e a 4 collegamenti del nuovo BUS QuickPath Interconnect (contro il supporto triple channel e a 2 collegamenti QPI offerti dal Socket B)."}
{"id": "1520303", "revid": "49981", "url": "https://it.wikipedia.org/wiki?curid=1520303", "title": "Ariberto II", "text": ""}
{"id": "1520306", "revid": "49981", "url": "https://it.wikipedia.org/wiki?curid=1520306", "title": "Liutberto", "text": ""}
{"id": "1520311", "revid": "54253", "url": "https://it.wikipedia.org/wiki?curid=1520311", "title": "Villa del Conte Manni in Carraia", "text": ""}
{"id": "1520313", "revid": "3831", "url": "https://it.wikipedia.org/wiki?curid=1520313", "title": "Alimenti transgenici", "text": ""}
{"id": "1520318", "revid": "49981", "url": "https://it.wikipedia.org/wiki?curid=1520318", "title": "Ucheberto di Baviera", "text": ""}
{"id": "1520320", "revid": "1856513", "url": "https://it.wikipedia.org/wiki?curid=1520320", "title": "Imperial Airways", "text": "Imperial Airways fu la prima compagnia britannica per il trasporto aereo a lunga distanza e fu attiva fra il 1924 ed il 1939 sia sulle rotte europee sia collegando le diverse zone dell'Impero britannico, in particolare il Sudafrica, l'India e l'Estremo Oriente. La compagnia aveva numerosi accordi con compagnie locali fra cui Qantas (Queensland and Northern Territory Aerial Services Ltd) in Australia e TEAL (Tasman Empire Airways Limited) in Nuova Zelanda.\nNel 1939 la British Airways Ltd e la Imperial Airways furono fuse in un'unica compagnia, chiamata British Overseas Airways Corporation (BOAC), di propriet\u00e0 dello stato britannico."}
{"id": "1520326", "revid": "767487", "url": "https://it.wikipedia.org/wiki?curid=1520326", "title": "Samuel Renshaw", "text": "Gestaltista, ha escogitato vari metodi per allargare la portata delle percezioni umane ed aumentarne l'acutezza.\nDurante la Seconda guerra mondiale era divenuto piuttosto celebre per il suo metodo di riconoscimento rapido dei velivoli avversari (utilizzato effettivamente dalle forze armate statunitensi).\nPratic\u00f2 e studi\u00f2 varie tecniche di lettura rapida."}
{"id": "1520330", "revid": "436907", "url": "https://it.wikipedia.org/wiki?curid=1520330", "title": "The Very Best of Dokken", "text": "The Very Best of Dokken \u00e8 una raccolta del gruppo musicale statunitense Dokken, pubblicata il 6 luglio 1999 dalla Rhino Entertainment.\nTra le canzoni, disposte secondo l'ordine cronologico, compare anche \"Mirror Mirror\" appartenente all'album solista \"Up from the Ashes\" pubblicato da Don Dokken nel 1990."}
{"id": "1520331", "revid": "149726", "url": "https://it.wikipedia.org/wiki?curid=1520331", "title": "Acrobates", "text": ""}
{"id": "1520332", "revid": "149726", "url": "https://it.wikipedia.org/wiki?curid=1520332", "title": "Distoechurus", "text": ""}
{"id": "1520335", "revid": "2166030", "url": "https://it.wikipedia.org/wiki?curid=1520335", "title": "Magnesia (Turchia)", "text": "Magnesia ( o \"Manissa\"; , nell'antichit\u00e0 conosciuta come Magnesia al Sipilo, nell'allora Asia Minore, \u00e8 una citt\u00e0 della Turchia occidentale, capoluogo dell'omonima provincia.\nGeologia.\nLa citt\u00e0 sorge in un'area ricca di giacimenti di Magnetite, minerale noto fin dall'antichit\u00e0 per le sue propriet\u00e0 magnetiche. Gi\u00e0 gli antichi Greci, infatti, che la chiamavano \"pietra di Magnesia\", ne avevano intuito l'utilizzo come rudimentale magnete per bussola. Ancora oggi i termini magnete e magnetismo derivano dal nome di questo minerale che a sua volta deriva da questa localit\u00e0."}
{"id": "1520336", "revid": "599013", "url": "https://it.wikipedia.org/wiki?curid=1520336", "title": "Nelson Tapia", "text": "Campione nazionale con Universidad Cat\u00f3lica e Cobreloa, medaglia di bronzo con la nazionale a Sydney 2000 e titolare in Francia alla Coppa del Mondo 1998, soprannominato \"Cabeza de Muela\""}
{"id": "1520337", "revid": "110157", "url": "https://it.wikipedia.org/wiki?curid=1520337", "title": "Correlogramma", "text": "Un correlogramma, o autocorrelogramma, \u00e8 un grafico che rappresenta la autocorrelazione di una serie storica in funzione del ritardo con cui la autocorrelazione \u00e8 calcolata.\nCalcolo dei valori.\nUna serie storica \u00e8 un insieme di valori che un dato fenomeno assume in successivi istanti o periodi di tempo (la quotazione di un titolo alla chiusura di successive giornate di borsa, il PIL prodotto in trimestri o anni successivi ecc.).\nIndicando con \"Y\" il fenomeno e con \"t\" un indice variabile da 1 a \"T\" (rispettivamente, primo e ultimo istante o periodo), una serie storica si indica con una notazione come la seguente:\nRispetto ad essa, si dice \"ritardata\" la serie in una nuova variabile, ad esempio \"Z\", tale che:\ndove \"k\" \u00e8 l'entit\u00e0 del ritardo. Ad esempio, ponendo \"k\" = 3, se \"Y\"a \u00e8 il PIL italiano del 2007, \"Z\"a \u00e8 il PIL italiano del 2004.\nPer costruire un correlogramma, si esaminano le correlazioni tra la serie storica e pi\u00f9 serie ritardate di \"k\" periodi; ad esempio, data la serie\nsi costruisce idealmente una tabella come la seguente, in cui \"K\" indica il valore massimo di \"k\":\ne si esaminano le \"K\" correlazioni tra la colonna \"Y\"t e ciascuna delle \"K\" colonne \"Y\"t-k.\nSi vede che se \"k\" = 1 il primo valore della serie originaria non pu\u00f2 essere confrontato con un corrispondente valore della serie ritardata (questa non pu\u00f2 contenere un valore \"Y\"1-1=\"Y\"0), se \"k\" = 2 ci\u00f2 accade per i primi due valori (non esistono i valori \"Y\"1-2=\"Y\"-1, \"Y\"2-2=\"Y\"0). Normalmente, quindi:\nIl calcolo avviene facendo variare \"k\" da 1 a \"K\" e rilevando la correlazione \"r\" tra la colonna \"Y\"t e la colonna della variabile ritardata \"Y\"t-k:\nSi ottiene cos\u00ec un valore di \"r\"k per ciascun valore di \"k\".\nCostruzione e interpretazione del grafico.\nLe coppie di valori (\"k\", \"r\"k) sono presentate in un grafico cartesiano, con i ritardi sull'asse delle ascisse e le corrispondenti correlazioni sull'asse delle ordinate:\nTali grafici possono presentare gli andamenti pi\u00f9 disparati, ma vengono normalmente confrontati con quelli illustrati nella figura. Si hanno infatti le seguenti tre situazioni tipiche:\nIl correlogramma \u00e8 quindi utile per individuare subito un'eventuale componente dominante prima di procedere alla vera e propria analisi della serie, ma anche per verificare i risultati di questa. Ad esempio, l'analisi pu\u00f2 condurre alla elaborazione di un modello del tipo:\ned alla stima dei suoi parametri; indicando con formula_8 le stime dei parametri, si possono calcolare valori stimati del fenomeno:\nnonch\u00e9 le differenze tra i valori osservati ed i valori stimati, dette \"residui\":\nIl correlogramma di tali differenze dovrebbe mostrare un andamento analogo a quello del grafico a destra nella figura, cio\u00e8 le differenze dovrebbero apparire casuali; in caso contrario, si dovrebbe ritenere che il modello non \u00e8 pienamente adeguato alla descrizione e interpretazione del fenomeno (ad esempio, potrebbe non riuscire a cogliere una componente tendenziale o stagionale).\nEsempio.\nSi immagini di disporre di una serie di 100 osservazioni trimestrali. Potrebbero essere i dati relativi ai consumi delle famiglie per beni alimentari, o simili, e presentare un andamento come quello illustrato nel primo grafico a sinistra della figura seguente:\nDal momento che la serie presenta un chiaro andamento crescente, si potrebbe pensare ad un modello di crescita lineare del tipo:\ncon formula_12 come componente residuale puramente casuale.\nTuttavia, il correlogramma della serie (secondo grafico da sinistra) dovrebbe indicare che, accanto al trend di crescita lineare, esiste una componente stagionale (\"r\" non \u00e8 sempre decrescente, ma aumenta per \"k\" multiplo di 4). Infatti, calcolando i residui formula_13 tra i valori osservati e quelli stimati e producendo il relativo correlogramma si otterrebbe il terzo grafico da sinistra, che indica chiaramente la presenza di una componente stagionale.\nSi potrebbe quindi introdurre la stagionalit\u00e0 cambiando il modello come segue:\ndove \"D1\"t vale 1 se \"t\" corrisponde ad un primo trimestre e 0 in caso contrario, \"D2\"t vale 1 se \"t\" corrisponde ad un secondo trimestre e 0 altrimenti e cos\u00ec via (in sostanza, il modello dice che il fenomeno aumenta in media di 42.2 ogni trimestre, ma diminuisce ogni anno di 328, 392 e 362, rispettivamente, nel primo, secondo e terzo trimestre, mentre aumenta di 1082 nel quarto trimestre). Calcolando il nuovo correlogramma dei residui si otterrebbe il quarto grafico; questo indica che le differenza tra i valori osservati e quelli stimati sono ora sostanzialmente casuali e che, quindi, il secondo modello interpreta in modo soddisfacente l'andamento del fenomeno."}
{"id": "1520338", "revid": "12290", "url": "https://it.wikipedia.org/wiki?curid=1520338", "title": "Jonni Future", "text": "Jonni Future, il cui vero nome \u00e8 Jonni Ray, \u00e8 un personaggio dei fumetti dell'universo America's Best Comics, creato da Steve Moore e Art Adams e apparso per la prima volta su \"Tom Strong's Terrific Tales\" n. 1 nel gennaio 2002. Il personaggio e le storie di Jonni Future sono un amalgama di John Carter di Marte, Capitan Futuro, Adam Strange, Buck Rogers e Barbarella, con la differenza (eccetto Barbarella) costituita dal fatto che si tratta di una ragazza invece dello stereotipo dell'eroe maschio.\nBiografia del personaggio.\nJonni \u00e8 la nipote dell'eroe Johnny Future, gi\u00e0 membro degli America's Best e alleato di eroi come Tom Strong e Promethea, e successivamente deceduto; un giorno eredita la vecchia villa dello zio e l\u00ec incontra Jermaal, un ghepardo umanoide. Questi narra alla sconvolta ragazza che i \"racconti di fantascienza\" pubblicati dallo zio sulla rivista \"Startling Stories\" erano in realt\u00e0 la fedele cronaca delle sue avventure nel lontano futuro. Grazie a un portale temporale situato nella vecchia villa lo zio era in grado di raggiungere il \"Crepusculum\", un lontanissimo futuro (miliardi di anni dal presente) in cui il Sistema Solare \u00e8 vicino al collasso e molti pianeti si sono gi\u00e0 disgregati. Jonni eredita l'equipaggiamento dello zio, la sua bio-astronave (il Celacanto) e la sua missione di difendere l'ordine e la giustizia. Da quel momento intraprende la carriera di eroina con Jermaal che le fa da spalla. Molte trame delle sue avventure giocano sul rovesciamento di ruoli fra \"intrepido eroe spaziale\" (alla Flash Gordon) e \"damigella in pericolo\" (con Jonni che spesso si alterna in entrambe le parti). Una sottotrama riguarda la forte attrazione fisica che l'umanoide felino Jermaal prova per la sua \"padrona\" e che tuttavia, vergognandosene, tenta a tutti i costi di tenere celata."}
{"id": "1520342", "revid": "484362", "url": "https://it.wikipedia.org/wiki?curid=1520342", "title": "Greco classico", "text": ""}
{"id": "1520343", "revid": "729019", "url": "https://it.wikipedia.org/wiki?curid=1520343", "title": "Isole Shepherd", "text": "Le Isole Shepherd sono un gruppo di isole situate tra le grandi isole di Epi e \u00c9fat\u00e9, nella provincia di Shefa (Vanuatu). Le isole coprono complessivamente un'area 88 km\u00b2.\nLa denominazione di queste isole fu assegnata dall'esploratore inglese capitano James Cook in onore di Anthony Sheperd, astronomo britannico e amico dello stesso Cook.\nDa nord a sud le isole principali sono: Laika, Tongoa (Kuwa\u00e9), Tongariki, \u00c9ma\u00e9 (Mai), Makura (Emwae), Mataso (Matah), e Monument (\u00c9tarik). \u00c9ma\u00e9 e Tongoa sono le pi\u00f9 estese del gruppo.\nLa regione include due vulcani sottomarini, Kuwae e Makura. Le isole sorgono in pratica intorno alle caldere di questi vulcani.\nL'altitudine maggiore in queste isole \u00e8 raggiunta a \u00c9ma\u00e9, a 644\u00a0m sul livello del mare, mentre a Tongariki si superano i 500 metri."}
{"id": "1520344", "revid": "1305772", "url": "https://it.wikipedia.org/wiki?curid=1520344", "title": "Or\u0219ova", "text": "Or\u0219ova (a volte Orszova, in latino \"Dierna\", in lingua daca \"Tzierna\", in ungherese \"Orsova\", in tedesco \"Orschowa\" oppure \"Orsowa\", in serbo \"\u041e\u0440\u0448\u0430\u0432\u0430\") \u00e8 un municipio della Romania di 13.085 abitanti, ubicato nel distretto di Mehedin\u021bi, nella regione storica del Banato.\nLa citt\u00e0 \u00e8 situata sulle rive del lago creato artificialmente sul Danubio dallo sbarramento delle \"Porte di ferro\"; con la sua costruzione, il sito in cui si trovava la parte pi\u00f9 vecchia citt\u00e0 venne completamente ricoperto dalle acque e tra il 1966 ed il 1971 venne costruita una nuova citt\u00e0, l'attuale, in cui tutta la popolazione venne trasferita, insieme a quella di alcuni villaggi vicini.\nStoria.\nLa presenza della citt\u00e0 viene attestata per la prima volta in un documento del 1150 con il nome \"Ursoua\".\nNel periodo della dominazione romana, che segu\u00ec alla conquista di Traiano, la citt\u00e0 era ubicata nella \"Dacia Malvensis\" ed era sede di un porto fluviale e di un \"castrum\".\nNelle epoche successive si fa costante la presenza di una comunit\u00e0 Magiara, di cui sono state trovate importanti testimonianze come una necropoli risalente al X secolo, a seguito della conquista della zona da parte di Re Ladislao I d'Ungheria nel 1091. La citt\u00e0 divenne, soprattutto nel Medioevo, un'importante fortificazione di confine.\nAll'inizio di una delle tante guerre tra l'Impero ottomano e il Regno d'Ungheria, nel 1687, la citt\u00e0 pass\u00f2 sotto il dominio di quest'ultima; tuttavia gli Ottomani la riconquistarono nel 1690 e soltanto con la Pace di Passarowitz (1718) la citt\u00e0 ritorn\u00f2 a far parte del Regno d'Ungheria.\nOr\u0219ova rimase sotto il Regno d'Ungheria fino alla fine della I guerra mondiale, quando la dissoluzione dell'Impero austroungarico -- la fece entrare nella Romania. La Corona di Santo Stefano, simbolo dei regnanti ungheresi, rimase nascosta (probabilmente seppellita) nella citt\u00e0 tra il 1848 ed il 1853.\nEconomia.\nL'attivit\u00e0 economica di Or\u0219ova \u00e8 legata alle risorse esistenti nella zona:\nEducazione.\nOr\u0219ova non dispone di strutture scolastiche a livello universitario; vi ha sede una scuola superiore ad indirizzo marittimo, il \"Grupul Industrial \u0218colar de Marin\u0103\", che prepara i giovani ad una carriera marittima: la scuola ha circa 650 allievi e dispone di laboratori di buon livello e di una piccola nave-scuola.\nMonumenti e luoghi d'interesse.\nCome detto, la citt\u00e0 \u00e8 stata pressoch\u00e9 totalmente costruita negli anni sessanta e pertanto non vi si trovano monumenti storici. Luoghi di un certo interesse sono:"}
{"id": "1520345", "revid": "110157", "url": "https://it.wikipedia.org/wiki?curid=1520345", "title": "Santuario di Nostra Signora delle Grazie (Bogliasco)", "text": "Il santuario di Nostra Signora delle Grazie \u00e8 un luogo di culto cattolico situato nel comune di Bogliasco, in via Giuseppe Mazzini, nella citt\u00e0 metropolitana di Genova.\nStoria.\nSecondo una tradizione locale, forse confermata da uno scritto del parroco, l'antica cappelletta fu gi\u00e0 presente in quel di Bogliasco dal 1685 lungo la Via Romana. Il libro delle entrate della vicina confraternita di santa Chiara cita le prime registrazioni delle offerte a partire dal 1657, anno della tremenda epidemia di peste che colp\u00ec i comuni rivieraschi e la Liguria; probabile quindi che tale cappella sia stata eretta proprio dopo la pestilenza nel borgo marinaro.\nInoltre esiste una leggenda locale, tramandata oralmente dagli abitanti, che vorrebbe l'edificazione della cappella a seguito di un evento miracoloso che vide una bambina salvarsi da una caduta sugli scogli sottostanti la piccola chiesa.\nA seguito dell'apertura della nuova strada provinciale, fu riedificata nel 1817 nell'attuale posizione, rivolta per\u00f2 verso la sede stradale. Il 26 aprile del 1925 fu inaugurata la nuova costruzione su progetto dell'ingegnere Pietro Luxoro, corredando la chiesa di un nuovo altare donato dalla famiglia Bigatti.\nDescrizione.\nConserva al suo interno un quadro su legno raffigurante la \"Vergine Maria\" di difficile datazione e di mano sconosciuta. Il santuario possiede una sostanziosa collezione di ex voto donati dai credenti, tra i quali figurano quattro dipinti di Domenico Gavarrone, due di Berto Ferrari ed uno di Piero Bozzo."}
{"id": "1520346", "revid": "287204", "url": "https://it.wikipedia.org/wiki?curid=1520346", "title": "Orsova", "text": ""}
{"id": "1520347", "revid": "92723", "url": "https://it.wikipedia.org/wiki?curid=1520347", "title": "Chiesa di San Giovanni Battista (Canale d'Agordo)", "text": "La chiesa di San Giovanni Battista rappresenta la parrocchiale e l'arcipretale di Canale d'Agordo, nella valle del Biois. Apparteneva alla pieve arcidiaconale di Agordo fino al 1458 quando fu eretta Pieve e in seguito arcipretura dal 1732. Opere di grande rilevanza sono l'altar maggiore di Andrea Brustolon (1696), l'organo di Gaetano Callido (1801) ed il rosone sulla facciata ad opera di Valentino Panciera Besarel.\nStoria.\nNel XII secolo questo territorio era servito dalla cappella di San Simon, nella quale veniva celebrata la messa e i fedeli potevano ricevere le indulgenze. Tuttavia i sacramenti erano amministrati solamente dalla Pieve di Agordo.\nVista la lontananza dal centro, i regolieri della valle decisero di costruire una nuova chiesa nel punto di incontro della valle di Gares con quella del Biois, su un piccolo terrazzo alluvionale chiamato Col. Il luogo era al centro geografico dei loro villaggi, si trovava in una posizione pi\u00f9 comoda rispetto alla chiesa di San Simon ed era pi\u00f9 vicino alle industrie della lavorazione del ferro e del rame ricavati dalle miniere della valle di Gares, documentate a partire dal XIV secolo.\nIl titolo dato alla nuova chiesa fu quello di San Giovanni Battista. Il culto del precursore si era diffuso in epoca longobarda ed era legato soprattutto alle sedi pievanali costruitesi nella parte settentrionale della penisola italiana durante il Medioevo, come ad esempio la confinante pieve di San Giovanni Battista di Fassa.\nLa leggenda narra che gli abitanti della valle del Biois avessero scelto san Giovanni \u2013 il pi\u00f9 grande fra i nati di donna \u2013 per distinguersi dalla Pieve di Agordo, il cui patrono era san Pietro \u2013 il primo degli apostoli \u2013 e dalla quale i Canalini avevano iniziato a manifestare l'intenzione di rendersi autonomi. Pi\u00f9 probabilmente invece la scelta del titolo era legata alla funzione del battesimale per la quale la chiesa era stata costruita, risparmiando ai fedeli il tragitto fino ad Agordo per fare battezzare i propri figli.\nNon si conosce la data precisa della fondazione dell'antica cappella di San Giovanni. Il primo documento in cui \u00e8 nominata \u00e8 una pergamena del 1361 conservata presso l'Archivio parrocchiale di Cencenighe Agordino, in cui \u00e8 citata insieme alle cappelle del circuito del monte Celentone, ossia San Simon, San Tomaso e Sant'Antonio abate di Cencenighe. La cappella di Canale d'Agordo non compariva ancora nella bolla di papa Lucio III del 18 ottobre 1185, segno che probabilmente non era stata ancora edificata. La sua nascita si pu\u00f2 collocare tra il 1185 e il 1361, verosimilmente a cavallo tra il XIII secolo e il XIV secolo, quando anche le altre cappelle dell'Alto Agordino non menzionate nel documento pontificio \u2013 come ad esempio Rocca Pietore \u2013 cominciavano ad esercitare funzioni di succursali della Pieve di Agordo.\nDalla fine del XIV secolo \u00e8 documentata la presenza di un cappellano rettore, citato senza nome in una pergamena del 3 febbraio 1380, un tempo conservata nell'archivio della pieve di Canale e oggi in una casa privata di Mestre. Da questo documento si pu\u00f2 stabilire che in quella data esisteva un benefico stabile nel territorio di Canale che permetteva l'abitazione e il sostentamento di un sacerdote.\nIl primo di cui sappiamo con certezza in nome \u00e8 pre' Guadagnino da Cantone (forse da Tancon di Canale), che aveva in cura anche la chiesa di Cencenighe e deteneva la concessione del Forno di Canale in cui si lavorava il ferro.\nPossiamo tuttavia affermare con certezza che ben prima dell'erezione della Pieve (3 settembre 1458) nella cappella di San Giovanni si celebravano battesimi, matrimoni e funerali \u2013 forse fin dalla fine del Duecento o all'inizio del Trecento \u2013 e che nel sagrato della chiesa si cominciarono a seppellire i morti, in precedenza condotti a San Simon. D'altro canto la bolla di papa Callisto III, con cui il pontefice decretava l'istituzione della nuova pieve, dice espressamente che c'erano nello stesso territorio \u201cdue cappelle o chiese, una con il titolo di San Giovanni e l'altra con quello di San Simon (chiesa di San Simon), alle quali i capi famiglia e gli abitanti di entrambi i sessi del detto territorio (di Canale)\u201d si recavano \u201cad ascoltare la messa e gli altri divini uffici\u201d; inoltre essi erano soliti da molto tempo \u201cricevere i sacramenti e far battezzare i propri figli nella cappella di San Giovanni Battista\u201d come pure facevano allora, \u201cdal momento che la stessa pieve (di Agordo)\u201d costava \u201cdistare dalla loro zona sette miglia\u201d.\nNon \u00e8 noto l'anno della dedicazione della chiesa di San Giovanni, mentre si conosce il giorno, ossia il 10 agosto, festa di san Lorenzo martire, compatrono della pieve di Canale insieme a san Simone Apostolo. Di conseguenza le maggiori festivit\u00e0 celebrate erano tre: il 24 giugno, festa patronale di san Giovanni Battista, il 28 settembre, festa di san Simon e il 10 agosto festa di san Lorenzo martire.\nFin dal 1431 era stato fatto un tentativo dal cappellano rettore bavarese Georg di Bamberga, sceso fino a Roma per chiedere al papa la separazione del territorio di Canale dalla pieve di Agordo.\nTuttavia la morte lo colse durante il viaggio e si dovette attendere il 1456 prima che le pratiche avessero una svolta decisiva. Il tentativo di separazione aveva per\u00f2 allarmato l'Arcidiacono di Agordo, che vedeva seriamente compromessi i suoi profitti con la perdita delle decime, basate sulla ingente rendita del monte Pelsa, che fino ad allora erano versate dal cappellano rettore di Canale ogni quattro anni all'arcidiacono di Agordo e che ora sarebbero state al nuovo pievano di Canale per il suo sostentamento.\nIncaricato per il buon esito delle pratiche era Vendramino Mot, rappresentante delle regole di Canale, che concord\u00f2 la data dell'esecuzione del decreto pontificio.\nIl 3 settembre 1458.\nCos\u00ec il 3 settembre 1458 il vicario vescovile Vittore Doglioni - arrivato appositamente a Canale per risolvere la questione - giunse a una transazione mediante la quale il nuovo pievano di Canale avrebbe offerto un cero pasquale, l'ulivo e l'olio all'arcidiacono di Agordo l'anno in cui le rendite sarebbero spettate al benefico dalla nuova pieve. Inoltre egli doveva essere presente nella chiesa di Agordo il giorno di San Pietro apostolo (patrono di Agordo il 29 giugno) e poi quello della Nativit\u00e0 di Maria (8 settembre) in segno di riconoscimento dell'antica matrice.\nAl nuovo Pievano di Canale pre' Raimondo Martini o Chmery di Liegi, furono sottoposti dai Regolieri degli obblighi che egli era tenuto a rispettare, celebrando in maniera equa nelle chiese di San Giovanni e di San Simon.\nL'originaria cappella di San Giovanni Battista, doveva occupare pressappoco l'area della navata centrale dell'odierna chiesa e la base del campanile. Verso la met\u00e0 del Quattrocento, probabilmente in occasione della costituzione della nuova Pieve, sub\u00ec un restauro o forse un ampliamento.\nTra il 1567 e il 1568 furono innalzate le navate laterali in forma di cappelle comunicanti tra loro. Alcuni altri elementi (lunghezza della chiesa e reddito annuo), fanno comprendere che la chiesa di san Giovanni era, per entrate e importanza, la seconda dell'Agordino dopo la chiesa arcidiaconale.\nDal 1703 viene creata dal vescovo di Belluno, la Forania di Canale mettendo il Pievano del paese come Vicario Foraneo.\nEsister\u00e0 fino al 29 giugno 2010 per poi essere inglobata nuovamente nella vecchia Forania di Agordo.\nNel 1845 Falcade si staccava definitivamente dal territorio della Pieve di Canale.\nNel XX secolo.\nAnche Vallada (come Falcade) si stacca dalla pieve di Canale nel 1938 e anche Caviola (l'ultima) si stacca da Canale nel 1950.\nI sacri bronzi.\nDopo la distruzione delle campane a opera degli austriaci (8 aprile 1918) nel 1920 furono issate sulla torre quattro nuove campane; oggi il campanile ne custodisce cinque (fuse dopo la prima guerra mondiale):\nla pi\u00f9 grande (9 q) \u00e8 dedicata a san Giovanni Battista, patrono della Pieve, la 2\u00aa (6 q) alla Madonna, la 3\u00aa (4 q) a san Giuseppe, la 4\u00aa (90\u00a0kg) a santa Lucia e sant'Angela (acquistata nel 1925), la 5\u00aa senza dedica. Sulle tre campane maggiori \u00e8 riportata questa iscrizione in latino: \u00abMe fregit furor hostis, at hostis ab aere revixi, Italiam clara voce Deumque canes\u00bb (mi distrusse la furia del nemico, ma dal suo stesso bronzo rinacqui, cantando con voce squillante all'Italia e a Dio) in ricordo delle vecchie campane barbaramente distrutte.\nLa 4\u00aa campana riporta una scritta diversa dalle altre quattro: \u00abColl'obolo dei benefattori nell'anno santo MCMXXV\u00bb\nNel XXI secolo.\nDal 2000 nella comunit\u00e0 parrocchiale di Canale l'arciprete svolge anche l'attivit\u00e0 di parroco unico con la vicina parrocchia di Vallada Agordina.\nTra il 2001 e il 2002 fu eseguito un completo restauro del campanile, del sagrato e la sistemazione della piccola porzione del vecchio cimitero rimasto sul fianco destro esterno.\nNegli anni tra il 2002 e il 2004 venne completamente risistemato l'organo del Callido e ne viene allungata la cantoria su progetto dell'architetto Fabio Nassuato. I lavori hanno riguardato anche l'atrio sottostante, gli armadi, la cassa dell'organo e naturalmente lo strumento affidato alle cure della ditta cav. Francesco Zanin di Codroipo. L'organo restaurato fu benedetto dall'arciprete Da Corte il 24 giugno 2004 e inaugurato dal maestro Andrea Marcon il 6 agosto dello stesso anno. Nel 2005 viene restaurata la \"Via Crucis\" di Valentino Rovisi e nel 2006 si procede con la ristrutturazione di tutta la sagrestia; vengono restaurate le antiche mobilie, viene costruito un mobile pi\u00f9 spazioso posto su tutta la parete grande e si effettua il rifacimento completo dell'impianto elettrico.\nNel 2006 il restauro completo della cappella invernale, nel 2007 vengono restaurati quattro antiche lanterne processionali e nel 2008 sono restaurati e riconsegnati i gonfaloni sacri di della chiesa di Canale e della chiesa Monumentale di San Simon di Vallada.\nDal 29 giugno 2010 la forania di Canale d'Agordo e quella di Rocca Pietore cessano di esistere e passano sotto il controllo della forania di Agordo, tuttavia il titolo di arcipretura e di arciprete di Canale d'Agordo e delle parrocchie della Valle del Biois rimane sempre come titolo onorifico in riferimento alla chiesa madre.\nNel 2017 viene completamente restaurato l'interno della chiesa riportando alla luce i colori (i pi\u00f9 antichi con colori pi\u00f9 caldi) dettati dall'architetto Giuseppe Segusini e si scopre un grazioso cartiglio per la dedicazione dell'altare maggiore sulla campata dell'abside.\nIndice delle successioni.\nArcipreti.\nOltre a 350 preti in servizio dal 1386 al 2007 nel territorio della Pieve di Canale."}
{"id": "1520354", "revid": "287204", "url": "https://it.wikipedia.org/wiki?curid=1520354", "title": "John Erskine, XXIII conte di Mar", "text": "Ebbe il soprannome di \"Bobbing John\", per la sua tendenza a spostarsi per convenienza di fazione in fazione, prima tra i Tory ed i Whig e poi tra gli hannoveriani ed i giacobiti. Privato dei propri incarichi politici dal nuovo re nel 1714, il conte di Mar organizz\u00f2 per vendetta una ribellione contro i nuovi sovrani; alla battaglia di Sheriffmuir del novembre del 1715, le forze di Mar riuscirono a surclassare quelle nemiche ma la vittoria ebbe esiti diversi. A Fetteresso la sua causa venne persa e Mar dovette recarsi in esilio in Francia dove trascorse il resto della sua vita. Il parlamento pass\u00f2 un \"Writ of Attainder\" che lo incolpava di tradimento nel 1716, e come punizione venne privato dei propri titoli che non vennero assegnati sino al 1824. Mor\u00ec nel 1732.\nBiografia.\nPartecipando attivamente alla vita politica, venne eletto Ministro di Stato scozzese; dopo l'unione del 1707 fra Inghilterra e Scozia, divenne un pari del regno, rappresentante della Scozia, Custode del Sigillo e Consigliere Privato. Nel 1713 Lord Mar fu eletto Ministro di Stato britannico dal partito dei Conservatori, ma fu sempre disposto a parlare ed a confrontarsi con il partito Whig. Nel 1714 assicur\u00f2 al nuovo sovrano, Giorgio I, lealt\u00e0 e fedelt\u00e0.\nCome gli altri Conservatori, fu privato comunque del suo ufficio, e nell'agosto del 1715 si rec\u00f2 mascherato in Scozia e si mise alla testa dei giacobiti, che sostenevano il ritorno al trono di Giacomo Francesco Edoardo Stuart, chiamato \"Old Pretender\", figlio di Giacomo II.\nIncontratosi con alcuni suoi sostenitori presso le Highland, il 6 settembre 1715, presso Braemar, nomin\u00f2 ufficialmente il Principe Giacomo Edoardo re di Scozia, Inghilterra e Francia con il come di Giacomo VIII. Cominci\u00f2 cos\u00ec quella serie di rivolte a favore del cattolicesimo e di Giacomo Edoardo che sono note con il nome di \"insurrezione giacobita\". Nella battaglia di Sheriffmuir combattuta nel novembre del 1715, le forze del conte di Mar riuscirono a sconfiggere gli oppositori guidati dal duca di Argyll. La battaglia ad ogni modo fu inconcludente (ogni ala sconfisse la rispettiva dell'esercito nemico). Col senno di poi nella battaglia si pot\u00e9 comunque leggere una decisiva sconfitta strategica per i giacobiti, in gran parte dovuta alle numerosi indecisioni del conte.\nMar incontr\u00f2 quindi il pretendente giacobita Giacomo Edoardo Stuart a Fetteresso, ma la loro causa era ormai perduta ed i due si recarono in Francia dove il conte di Mar trascorse il resto della sua vita. Il Parlamento di Gran Bretagna pass\u00f2 un Writ of Attainder per tradimento contro di lui nel 1716, privandolo per la sua mancata lealt\u00e0 ed i suoi titoli non vennero concessi nuovamente che nel 1824.\nMar raccolse per tutta la vita l'interesse delle potenze straniere per la causa degli Stuart, ma entr\u00f2 spesso in contrasto anche coi giacobiti stessi che ormai non si fidavano pi\u00f9 di lui. Nel 1721 accett\u00f2 una pensione annua di 3.500 sterline concessagli da Giorgio I, ma l'anno successivo venne menzionato in connessione al tradimento del vescovo Atterbury, che a sua volta si disse essere stato ingannato dal conte di Mar. Questa accusa non venne ad ogni modo mai provata e non ebbe esiti. Con la sua imprudente condotta, il conte di Mar ruppe infine col pretendente Stuart nel 1724. Trascorse gli ultimi anni a Parigi ed a Aix-la-Chapelle (Aquisgrana), dove mor\u00ec nel 1732.\nFu membro della Massoneria.\nMatrimonio e figli.\nIl conte di Mar spos\u00f2 in prime nozze lady Margaret Hay il 6 aprile 1703, figlia di Thomas Hay, VII conte di Kinnoull. Ella diede alla luce un figlio, Thomas, nel 1705. Lady Margaret mor\u00ec quattro anni pi\u00f9 tardi, il 26 aprile 1707.\nIl conte di Mar si rispos\u00f2 con la sua seconda moglie lady Frances Pierrepont, figlia del I conte di Kingston-upon-Hull. Il matrimonio fu eccellente e grazie alla ricca dote della moglie il conte appian\u00f2 i debiti di famiglia ereditati. Lady Frances impazz\u00ec nel 1728 per lo stress dell'esilio forzato in Francia a cui era costretta col marito, ma sopravvisse al marito per 35 anni dopo la sua morte, morendo ella il 4 marzo 1767.\nNella cultura di massa.\nI Genesis con la loro canzone \"Eleventh Earl of Mar\" del loro album \"Wind &amp; Wuthering\" (1976) descrivono il fallimento della campagna giacobita e le accuse rivolte al giovane conte. Il testo, scritto da Mike Rutherford, venne dallo stesso autore spiegato cos\u00ec: \"Ebbi l'idea dopo aver letto un libro di storia sul fallimento della rivolta inglese. Mi piacque l'idea di questo uomo, un po' gay, un po' arraffone ma ben vestito.\"\nVenne menzionato nella canzone popolare folk \"Cam Ye O'er Frae France\", ricordata da una band inglese di genere electric folk, gli Steeleye Span."}
{"id": "1520363", "revid": "339392", "url": "https://it.wikipedia.org/wiki?curid=1520363", "title": "John Erskine, 22\u00b0 conte di Mar", "text": ""}
{"id": "1520366", "revid": "1149807", "url": "https://it.wikipedia.org/wiki?curid=1520366", "title": "Camden Town", "text": "Camden Town si trova nella parte settentrionale di Londra, nel \"London Borough\" di Camden.\nSpesso viene chiamata semplicemente Camden, ma non per questo va confusa con l'intero omonimo quartiere. Camden Town \u00e8 situata 3,7\u00a0km a nord di Charing Cross, ed \u00e8 nota per l'affollato mercato e come centro di vita L'area \u00e8 molto frequentata da studenti, compresi quelli che vengono da oltremare.\nLuoghi di interesse.\nIl Regent's Canal scorre nel nord di Camden Town; la strada adiacente di passa attraverso lo zoo di Londra. Molti dei corrimano presso i ponti mostrano profondi solchi lasciati dalle corde da rimorchio con cui i cavalli tiravano i barconi fino agli anni '50, e ci sono ancora rampe sott'acqua per aiutare i cavalli scappati e caduti nel canale. Uno dei tanti ponti, il Macclesfield Bridge, \u00e8 conosciuto come Blow-up Bridge (ponte esploso): \u00e8 stato il luogo della pi\u00f9 grande esplosione prima della guerra a Londra, quando un barcone carico di polvere da sparo salt\u00f2 in aria nel 1874.\nCamden Lock \u00e8 una tradizionale doppia chiusa attivabile manualmente, che opera fra due livelli ben separati. Un buon numero di mercati del fine settimana si sono insediati l\u00ec attorno fin dagli anni '70.\nNon molto lontano si trova Regent's Park, un grande parco che era la zona di caccia di Enrico VIII. Ci sono giardini di rose in fiore in primavera, un lago navigabile, oche, anatre e diversi parchi giochi. Lo zoo di Londra si trova nella parte nord del parco.\nThe Roundhouse \u00e8 una costruzione del 1847 della London and Birmingham Railway. \u00c8 stata usata per diversi scopi, ma alla fine \u00e8 rimasta abbandonata e convertita in uno spazio musicale negli anni '60. Dal 2006 \u00e8 usata principalmente come teatro.\nCi sono molti negozi, bar, ristoranti e caff\u00e8. L'area della fermata della metropolitana, a sud, \u00e8 una \"London High Street\", cio\u00e8 una strada alla moda; verso nord si trovano mercati e attrazioni tipici dell'area. Ci sono diverse scuole in questa zona.\nCamden Town \u00e8 raggiungibile percorrendo la metropolitana identificata con il colore nero.\nMercati di Camden.\nCamden \u00e8 conosciuta per i suoi mercati: questi sono relativamente recenti, se si esclude l'Inverness Street Market, un piccolo mercato ortofrutticolo che serve i locali, sebbene nei weekend sia frequentato anche da turisti. Il Camden Lock Market si form\u00f2 nel 1973 e adesso \u00e8 circondato da mercati-satellite: Buck Street Market, Stables Market, Camden Canal Market a un mercato coperto nella Electric Ballroom.\nI mercati sono una delle maggiori attrazioni turistiche nei fine settimana, e vendono prodotti a prezzi accessibili di tutti i tipi, inclusi abbigliamento, libri, cibo, antiquariato e oggetti bizzarri. I mercati e i negozi circostanti sono popolari tra i giovani, in particolare chi \u00e8 in cerca di vestiti alternativi. Stables Market ha anche una parte dedicata all'antiquariato e ai mobili. \nCatene di negozi di vendita al dettaglio di cibo hanno preso il posto di attivit\u00e0 indipendenti, sfrattati per gli affitti alti e nuovi sviluppi economici. Diversi ristoranti sono poco lontano dai mercati, sulla Camden High Street e le sue parallele, Parkway, Chalk Farm Road, Bayham Street.\nLa conflittuale pressione dello sviluppo di Londra ha fatto nascere un controverso piano per una restaurazione del centro storico di Stables Market. Un'estensione in acciaio e vetro fu costruita sulla cima di questo luogo durante l'estate 2006. Questo ha aumentato la capacit\u00e0 del mercato ma anche la pressione sulle strade e i trasporti di Camden Town, gi\u00e0 portati ai limiti nel weekend dalle migliaia di turisti che arrivano in quest'area."}
{"id": "1520368", "revid": "1516087", "url": "https://it.wikipedia.org/wiki?curid=1520368", "title": "Paolo Battistuzzi", "text": "Inizi\u00f2 la carriera politica con l'elezione a consigliere comunale e provinciale a Udine nel 1964 e fu segretario nazionale della \"Giovent\u00f9 Liberale Italiana\", organizzazione giovanile del Partito Liberale Italiano.\nTrasferitosi a Roma alla fine degli anni '60 inizi\u00f2 a lavorare in RAI dove rivest\u00ec anche il ruolo di consigliere d'amministrazione.\nFu eletto deputato nel 1983 con il Partito Liberale Italiano nel collegio elettorale di Roma, Viterbo, Latina, Frosinone, e fu riconfermato nel 1987 e nel 1992. Gi\u00e0 vice segretario del Partito Liberale sotto la segreteria di Giovanni Malagodi, fu poi presidente del gruppo parlamentare liberale tra il 1987 e il 1993, quando fu tra i fondatori del progetto politico \"Verso Alleanza Democratica\". \u00c8 stato membro dell'Unione Europea Occidentale.\nNel 1989 fu inoltre eletto nel consiglio comunale di Roma e nominato assessore alla cultura. Nel 1993 fu tra i sostenitori di Francesco Rutelli nella sua candidatura a sindaco di Roma, che risult\u00f2 successivamente vincente.\nAlle elezioni politiche del 1994 rifiut\u00f2 la candidatura tra i Progressisti, decidendo di tornare a lavorare in RAI, e, fino alla sua improvvisa morte, rivest\u00ec il ruolo di segretario generale del Prix Italia.\nDa ricordare anche la sua attivit\u00e0 come intellettuale, prima come fondatore e direttore del giornale L'Opinione e poi come autore di saggi politici e libri. Tra questi nel 1990 il libro autobiografico \"Di lauri e di limoni\".\n\u00c8 scomparso improvvisamente nel 1998 all'et\u00e0 di 57 anni a seguito di un ictus.\nIl suo testamento politico \u00e8 stato raccolto dal movimento \"Sinistra Liberale\"."}
{"id": "1520373", "revid": "125816959", "url": "https://it.wikipedia.org/wiki?curid=1520373", "title": "Herbie il Maggiolino sempre pi\u00f9 matto", "text": "Herbie il Maggiolino sempre pi\u00f9 matto \u00e8 un film della Walt Disney uscito nel 1974 per la regia di Robert Stevenson.\nIl film \u00e8 il secondo episodio della saga Disney di grande successo con protagonista Herbie, il famoso maggiolino.\nTrama.\nLa storia \u00e8 ambientata a San Francisco, dove il magnate Alonzo Hawk, un megalomane senza scrupoli, cerca di perseguire con ogni mezzo il mega-progetto di un centro commerciale con due alti grattacieli, denominato \"Hawk Plaza\", che dovrebbe sorgere al posto di un intero quartiere storico della citt\u00e0; per fare ci\u00f2 Hawk scaccia i suoi abitanti uno dopo l'altro acquisendone la propriet\u00e0, demolendo palazzi e grattacieli; ma ad ostacolare il suo progetto resta una vecchia caserma dei pompieri abitata dalla signora Steinmetz e da due singolari compagni, un juke-box che sceglie da solo i propri dischi e una vecchia carrozza del tram, chiamata \"Numero 22\", parcheggiata in giardino: entrambi sembrano possedere un'anima, proprio come Herbie. Per riuscire nell'intento, Hawk affida a suo nipote Willoughby Witfield l'incarico di convincere l'anziana signora ad abbandonare la casa. Ma ben presto il giovane inizia a mal sopportare le angherie dello zio, rivoltandoglisi contro. Aiutata dalla nipote Nicole, dallo stesso Willoughby, da Mr. Judson (ex militare in pensione) e da una schiera di maggiolini (tra cui uno un po' malmesso) e naturalmente da Herbie, la signora e i suoi bizzarri amici cercano di impedire ad Alonzo Hawk di perseguire il suo sciagurato progetto.\nCuriosit\u00e0.\nDurante le riprese Herbie passa da un modello del 1963 ad uno del 1965: ci\u00f2 si pu\u00f2 notare dai finestrini, che nel modello del 1965 sono differenti (hanno i quarti pi\u00f9 grandi).\nIl Maggiolino scassato presente nelle scene finali, compariva gi\u00e0 nel primo film nel ruolo di Herbie; l'auto esiste ancora oggi ed \u00e8 stata restaurata, mantenendone per\u00f2 le ammaccature.\nLa parte dell'incubo di Alonzo Hawk era originariamente pi\u00f9 lunga, e comprendeva due Maggiolini-infermiere, armati di lame, che minacciavano di tagliarlo a pezzi. Quest'ultima scena fu tagliata, e di essa rimane solo qualche vecchia fotografia. Una delle auto utilizzate per la scena, gi\u00e0 vista nel primo film nel ruolo di Herbie, \u00e8 poi stata ritrovata e restaurata."}
{"id": "1520375", "revid": "599013", "url": "https://it.wikipedia.org/wiki?curid=1520375", "title": "Metodo Augustus", "text": "Il metodo Augustus \u00e8 uno strumento di riferimento per la pianificazione nel campo delle emergenze utilizzato dal Dipartimento della Protezione Civile della Repubblica Italiana.\nIl metodo Augustus nasce dall'esigenza di dotare il Servizio Complesso di Protezione Civile Italiano, sancito con la legge 225/92, di un indirizzo unitario di base (linguaggi e procedure, ecc, ecc) per la pianificazione dei soccorsi di Protezione civile nei vari livelli di competenza. Pianificazione dei soccorsi diversa dal concetto di preparazione/programmazione (nota in letteratura come preparedness).\nLa pianificazione di protezione civile italiana si rif\u00e0 ad una tipologia di \"preparazione\" diffusa e pi\u00f9 adottata in ambito internazionale ossia \" la preparazione per fronteggiare emergenze\" (cd Disaster Preparedness), definito dall'ONU come \"previsione e adozione di misure precauzionali prima di una minaccia imminente quando sono possibili avvertimenti anticipati\".\nStoria.\nLe prime esperienze parziali dell'operato della protezione civile italiana furono realizzate per l'alluvione del Tanaro del 1994 e per l'alluvione della Versilia del 19 giugno 1996 nonch\u00e9 attraverso incontri operativi internazionali in occasione del Terremoto di Northridge del 1994 nei pressi di Los Angeles e il terremoto di Kobe del 1995.\nIl metodo venne pubblicato per la prima volta tra maggio e giugno 1997 nella rivista DPC INFORMA \u201cPeriodico informativo del Dipartimento della Protezione Civile\u201d \u2013 anno II; numero 4. la nomenclatura fu opera di Patrizia Cologgi dirigente del Volontariato del Dipartimento della Protezione Civile Presidenza del Consiglio dei Ministri, nell'ambito della Commissione istituita ad hoc negli anni 1990, presso il Ministero dell'Interno, per rivedere l'antecedente impostazione organizzativa prevista nel cosiddetto \"Piano Mercurio\", adottato dallo stesso Ministero e quindi dalle Prefetture, incentrato sul concetto del \"censimento\" delle forze in campo, del loro dispiegamento/impiego solo in caso di necessit\u00e0 e del solo soccorso e controllo del territorio. L'intento del metodo, la cui impostazione di tipo funzionalista/pragmatica era mutuata dalle collaudate procedure della FEMA statunitense, era di dotare le Autorit\u00e0 preposte di Protezione civile di uno strumento di programmazione delle complesse attivit\u00e0 di PC, snello, flessibile, comprensibile e di facile consultazione sia per agli addetti ai lavori sia e specialmente per i cittadini.\nCaratteristiche.\nIl metodo Augustus, scritto da Elvezio Galanti sulla rivista DPC INFORMA, che si voleva invalidare nei primi anni 2000, deriva dalla cultura pragmatica anglossassone, considera \"l'emergenza\" (situazione pubblica di particolare difficolt\u00e0 e pericolosit\u00e0) quale \"organismo\" e come tale costituito da funzioni fisiologiche (sistema endocrino, cardiologico eccetera), ognuna specializzata nel proprio settore e che svolge normalmente la sua attivit\u00e0 ordinaria. Quando l'equilibrio dell'organismo viene alterato per una malattia, tutte le sue funzioni concorrono a ripristinare l'omeostasi per guarire l'organismo colpito. In protezione civile \"l'organismo\" \u00e8 il territorio sul quale agiscono normalmente, e ognuno per la sua specificit\u00e0, delle funzioni (comunali, regionali, sanit\u00e0, trasporti eccetera). In caso di calamit\u00e0 queste attivit\u00e0 si mettono ad operare tutte insieme.\nLa metodologia Augustus, mette in luce un aspetto fondamentale del funzionamento della Protezione Civile italiana: la sua natura sistemica. Un complesso apparato fatto di elementi diversi, organizzazioni diverse, che derivano dal funzionamento di sistemi/apparati organizzativi differenti ma in interazione tra loro e con altri sistemi/dispositivi organizzativi. Cosicch\u00e9 il \"sistema\" di PC non \u00e8 il solo Dipartimento della Protezione Civile della Presidenza del Consiglio dei Ministri, monolitico, autonomo ed ego centrato. Piuttosto, esso, il \"sistema di PC\" \u00e8 una costellazione complessa di sistemi e processi differenti. \n\"\"La natura polisemica del termine .. sistema .. ha spesso dato luogo a confusione\".\" Gli studiosi di PC usano la parola .. sistema .. \"per riferirsi a un insieme di elementi connessi in un tutto organico e funzionalmente unitario\" destinati a determinate funzioni preparatorie/operative, Ciascun sistema dipende da una particolare costellazione di reti/dispositivi operativi che coinvolgono specifiche strutture, e ogni struttura/dispositivo organizzativa/o svolge un ruolo specializzato all'interno del sistema generale di PC.\nFunzionamento e modalit\u00e0 operative.\nIn fase di progettazione preventiva di protezione civile, prima su tutte, si promuove la raccolta di notizie (tempo di ricorrenza di un evento, conformazione geologica, tessuto produttivo, tessuto urbano eccetera), poi si procede con esami di base (analisi di pericolosit\u00e0, di vulnerabilit\u00e0 eccetera) e infine fa una prima diagnosi (scenario ossia cosa mi aspetto che potrebbe accadere) e per questo predispone dei presidi (reti di monitoraggio, pulizie degli alvei dei fiumi, adeguamento sismico delle strutture eccetera). In emergenza conclamata, invece, la procedura \u00e8 di area critica.\nSi dispongono cio\u00e8 subito presidi di fronteggiamento, si applicano protocolli definiti e condivisi (potrebbero essere i Piani Nazionali d'Emergenza o di Soccorso quando esistono).\nIn assenza o nella impossibilit\u00e0 di attivare tali protocolli, si adottano misure minime di fronteggiamento attraverso la costituzione di una \"cellula resiliente\" per gestire il \"grande 5 \" ossia cinque macroaree in cui \u00e8 suddiviso l'approccio operativo in emergenza acuta: \n1) individuazioni di siti per cabina regia, \n2) punti di entrata per i soccorsi attesi, \n3) aree di accoglienza e prima assistenza alle popolazioni,\n4) individuazione dei siti di prossimit\u00e0 per coordinare interventi locali, \n5) assistenza alla popolazione (sanit\u00e0 e gestione di eventuali campi provvisori di accoglienza e permanenza).\nIn tale scenario il Metodo Agustus diventa una buona pratica per gestire la situazione attraverso l'individuazione, normalmente, di 14 \"funzioni di supporto di base\" o sostegno che corrispondono a tutte le figure istituzionali competenti e specifiche per ogni funzione a livello territoriale e che concorrono al suo funzionamento ordinario e straordinario. Tali \"funzioni\" sono solitamente coinvolte durante l'emergenza stessa, mentre nelle fasi di studio precedenti all'emergenza, ossia previsione e prevenzione vengono disattivate e consegnate al loro specifico e ordinario funzionamento istituzionale.\nIl Metodo Augustus ha una caratteristica di grande flessibilit\u00e0 e scalabilit\u00e0 ossia si adatta alla reale situazione in atto, a qualsiasi tipologia emergenziale, a qualsiasi entit\u00e0 dell'emergenza e a qualsiasi struttura amministrativa/operativa di prossimit\u00e0. Di solito tale esercizio lo si esplica attraverso le gi\u00e0 citate 14 funzioni di base che sono tali in tutto il territorio nazionale e a tutti i livelli (nazionale, regionale, provinciale), ma pu\u00f2 anche essere assemblato da un numero minore di funzioni ovvero superiore.\nQuando \u00e8 considerato necessario, le \"funzioni di base\" attivate convergono e prendono posto presso i Centri Operativi. Questi ultimi possono essere di vario livello, a seconda del tipo di estensione geografica dell'emergenza, ognuno indicato con una particolare terminologia:\nIn caso di emergenza nazionale verr\u00e0 attivata la Di.Coma.C., con sede presso il Dipartimento della Protezione Civile. \nA livello regionale avremo il C.O.R. la cui autorit\u00e0 di protezione civile \u00e8 il Presidente della Regione. \nA livello di prefetture (Uffici Territoriali di Governo - U.T.G.) verranno attivate due strutture operative: il C.C.S. ovvero Centro Coordinamento Soccorsi che ha sede presso la Prefettura della provincia e allo stesso tempo vengono attivati uno o pi\u00f9 C.O.M., Centri Operativi Misti. Questi ultimi hanno la peculiarit\u00e0 di essere presenti il pi\u00f9 vicino possibile al luogo dell'evento ed essere cos\u00ec un \"occhio\" e \"braccio operativo\" del C.C.S. presieduto dal Prefetto o suo delegato.A livello comunale, verr\u00e0 attivato il C.O.C. acronimo di Centro Operativo Comunale, presieduto dal Sindaco o suo delegato (autorit\u00e0 di Protezione Civile a livello comunale). \nI responsabili sono solitamente funzionari di medio-alto livello dell'ente / struttura deputata all'esercizio della funzione, ed \u00e8 da questi delegato a rappresentarli ed a gestirne le risorse attivate in emergenza. Il punto di forza di questo metodo \u00e8 nella flessibilit\u00e0 di applicazione, che permette ad esempio di non attivare una o pi\u00f9 funzioni nel caso non siano necessarie per lo svolgimento delle operazioni previste. Inoltre, la compresenza di tutti i responsabili di funzione (con relativo potere di attivazione e gestione in tempo reale - e di concerto - di tutte le forze impiegate) rende molto pi\u00f9 efficace e tempestiva l'integrazione delle operazioni \"joint\".\nLe funzioni costituenti.\nLe quattordici funzioni base, individuate in breve dalla lettera F e da un numero progressivo, sono:"}
{"id": "1520378", "revid": "1573940", "url": "https://it.wikipedia.org/wiki?curid=1520378", "title": "Puntius dorsalis", "text": "Puntius dorsalis () \u00e8 un pesce d'acqua dolce appartenente alla famiglia Cyprinidae.\nDistribuzione e habitat.\nProviene dai torrenti e dai laghi dell'Asia, in particolare da Sri Lanka e India. Vive soprattutto nelle zone con substrato ricco di ciottoli.\nDescrizione.\nPresenta un corpo allungato, compresso lateralmente. Le pinne non sono particolarmente ampie e la pinna caudale \u00e8 biforcuta. La colorazione \u00e8 grigia scura sul dorso e bianca sul ventre. Raggiunge i 25 cm anche se di solito non supera i 13,5.\nBiologia.\nRiproduzione.\n\u00c8 oviparo e la fecondazione \u00e8 esterna.\nAlimentazione.\n\u00c8 onnivoro, e si nutre sia di piante che di invertebrati come insetti e piccoli crostacei.\nConservazione.\nQuesta specie viene classificata come \"a rischio minimo\" (LC) dalla lista rossa IUCN; l'unico pericolo che la minaccia \u00e8 il degrado del suo habitat."}
{"id": "1520380", "revid": "1906976", "url": "https://it.wikipedia.org/wiki?curid=1520380", "title": "Emblema della Guinea-Bissau", "text": "L'emblema della Guinea-Bissau fu adottato immediatamente dopo l'indipendenza dal Portogallo nel 1973.\nNell'emblema si notano:"}
{"id": "1520384", "revid": "729019", "url": "https://it.wikipedia.org/wiki?curid=1520384", "title": "Tongoa", "text": "Tongoa (o Kuwa\u00e9) \u00e8 la pi\u00f9 grande delle isole del gruppo delle Shepherd, nello Stato di Vanuatu. \u00c8 ricoperta da una folta vegetazione, e mostra attivit\u00e0 geotermica.\nL'isola \u00e8 lunga 9\u00a0km e larga 6\u00a0km. Vi sono numerosi antichi crateri vulcanici e alcune spiagge di sabbia nera.\nIl nome si deve all'omonima pianta che cresce sull'isola.\nSu Tongoa nidifica il megapodio delle Vanuatu (\"Megapodius layardi\")."}
{"id": "1520389", "revid": "125822685", "url": "https://it.wikipedia.org/wiki?curid=1520389", "title": "Gulli", "text": "Gulli, abbreviativo di Gulliver, \u00e8 un canale televisivo francese di propriet\u00e0 di M6 (che lo ha rilevato da Lagard\u00e8re Active, divisione televisiva del gruppo Lagard\u00e8re). La sua programmazione \u00e8 interamente dedicata a cartoni animati e programmi per bambini.\nEssa \u00e8 diffusa attraverso la televisione digitale terrestre in Francia e nei paesi confinanti, ed anche via satellite sui satelliti Hotbird ed Astra, codificata ed usufruibile rispettivamente con le paytv BIS Televisions e CanalSat."}
{"id": "1520390", "revid": "793215", "url": "https://it.wikipedia.org/wiki?curid=1520390", "title": "Magnesia al Sipilo", "text": "Magnesia al Sipilo () \u00e8 stata una citt\u00e0 della Lidia, situata a circa 65\u00a0km a NE di Smirne, sul corso del fiume \"Hermus\" (oggi Gediz), alle falde del monte Spil. Sul luogo dell'antica citt\u00e0 sorge la moderna citt\u00e0 turca di Manisa.\nStoria.\nNon si trova alcun riferimento alla citt\u00e0 antica fino al 190 a.C., quando Antioco il Grande fu sconfitto nella battaglia di Magnesia dal console romano Lucio Cornelio Scipione Asiatico. Divenne citt\u00e0 importante sotto il governo romano e, malgrado fosse stata pressoch\u00e9 distrutta da un terremoto nel corso del regno dell'Imperatore Tiberio, fu da questi riedificata e fior\u00ec per tutto il periodo imperiale romano. Fu una delle poche citt\u00e0 di questa parte dell'Anatolia a rimanere prospera sotto il dominio turco-ottomano.\nLa pi\u00f9 importante sopravvivenza artistica di quell'epoca \u00e8 la Niobe di Sipilo (Suratlu Tash) sulle pendici pi\u00f9 basse del monte, a circa 6\u00a0km a est della citt\u00e0. Si tratta di un'immagine colossale in posizione assisa, intagliata in una nicchia scavata nella roccia, di origine ittita: potrebbe essere quella descritta nella \"Periegesi della Grecia\" di Pausania come l'antichissima statua della \"Madre degli D\u00e8i\", scolpita da Broteas, figlio di Tantalo e cantata da Omero.\nNelle sue vicinanze giace la citt\u00e0 primitiva e a un chilometro circa a est si trova il sedile di roccia che Pausania indica come il Trono di Pelope. \nVi sono anche sorgenti termali di acqua calda e una grotta sacra al dio Febo."}
{"id": "1520392", "revid": "74801", "url": "https://it.wikipedia.org/wiki?curid=1520392", "title": "Castrofilippo", "text": "Castrofilippo (\"Castrufilippu\" in ) \u00e8 un comune italiano di abitanti del libero consorzio comunale di Agrigento in Sicilia.\nGeografia fisica.\nTerritorio.\nLa citt\u00e0 sorge su un terreno prevalentemente collinare, il suo territorio ha una superficie pari a ad un'altitudine di 480 metri dal livello del mare.\nStoria.\nGli antenati degli attuali abitanti di Castrofilippo furono genti preistoriche, greche e romane che abitarono, nelle varie epoche, luoghi situati attorno a quello che \u00e8 il sito odierno del comune. Successivamente un altro importante gruppo etnico si inserisce di prepotenza, cos\u00ec come per altri paesi e citt\u00e0 di Sicilia, nella storia di Castrofilippo; si tratta dell'invasione degli arabi. Gli arabi probabilmente riutilizzarono la fortificazione di possibile origine bizantina che sorge sull'attuale monte Castellaccio sito a circa 500 metri a nord di Castrofilippo, circondato da terre fertilissime coltivate da questo popolo. Attualmente non conosciamo il suo nome: potrebbe trattarsi del sito di al-Minsciar (la sega) citato dal geografo di lingua araba al-Idris nel 1154.\nIl dominio arabo durer\u00e0 per circa due secoli, fino al 1086, quando Ruggero il Normanno con un potentissimo esercito, inseguendo l'emiro arabo Cham\u00f9t in fuga verso Castrogiovanni (l'attuale Enna) espugn\u00f2 alcuni castelli, tra cui quello di Naro, Racalmuto, Canicatt\u00ec, ed Al-Minsh\u00e0r.\nDurante l'avanzata dell'esercito Normanno, un avamposto militare veniva lasciato a guardia dei castelli conquistati. Dopo la conquista normanna il casale assunse il nome Libigini, dagli abili conduttori che erano stati gli arabi, cominci\u00f2 per\u00f2 a deperire. Pass\u00f2 quindi attraverso numerose famiglie quali Lo Porto, De Brando e i Montaperto. Nonostante quest'ultima nobile famiglia fosse potentissima,tra le pi\u00f9 importanti di Sicilia, e con esponenti davvero eccezionali (per esempio San Gerlando di Agrigento) il piccolo casale and\u00f2 in rovina, tanto da essere ceduto a Stefano Monreale.\nQui inizia la vera storia di Castrofilippo. Stefano Monreale, esponente importantissimo di una famiglia di origine francese, oltre ad essere insignito di vari titoli, si occupava di poesie ed era l'inventore di un nuovo metodo di estrazione del carbone. Nel 1584, ottenendo la licenza a \"congregar gente\", fond\u00f2 Castrofilippo, dedicandolo, come suggerisce lo stesso nome (\"castra rex Philippi\") al re di Spagna Filippo II, a cui era legato da vincoli sia di amicizia che politici. La fondazione di nuovi paesi aveva uno scopo principalmente agricolo: incentivare la produzione di frumento che aveva subito una flessione pericolosa negli ultimi anni. Il nuovo sito fu scelto tra le terre pi\u00f9 fertili, ricche di acqua. Fu costruito un Palazzo baronale con un comodo appartamento al primo piano, carceri, magazzini, una grande cisterna per l'acqua, stalle ed un ampio cortile al piano terreno. Fu edificata la chiesa di Sant'Antonio Abate al limite del quartiere Cannatone, riedificata poi ad inizio del 1900, ed un'altra chiesa dedicata a Santa Lucia non pi\u00f9 esistente. Morto il barone Stefano Monreale, gli successe il figlio Maurizio, che fond\u00f2 la chiesa Maria SS.del Rosario, completata nel 1634. Maurizio tramite un'opportuna donazione dei possedenti ottenne il titolo di Duca di Castrofilippo.\nSimboli.\nLo stemma comunale, riconosciuto ufficialmente con decreto del capo del governo del , riprende l'emblema civico che era gi\u00e0 in uso a Castrofilippo e depositato presso l'Archivio di Stato di Palermo nel 1818. Nello stemma sono raffigurati i simboli delle famiglie Cicala, Montaperto, La Farina, e Monreale che hanno retto Castrofilippo.\nMonumenti e luoghi d'interesse.\nArchitetture religiose.\nChiesa di Maria SS.del Rosario.\nI lavori di costruzione della chiesa Madrice ebbero fine nel 1634 e l'anno dopo fu fondata l'Arcipretura. Il patrono fondatore fu Maurizio Monreale, duca di Castrofilippo: la chiesa era pi\u00f9 piccola (metri 20x8) dell'attuale, infatti mancavano ancora il coro e le due cappelle laterali. Essa inoltre era pi\u00f9 bassa, non aveva l'oratorio, e la torre campanaria terminava a tronco di piramide.\nNel 1748 la visita di mons. Lorenzo Gioeni, trovo la chiesa in cattivo stato. Il vescovo ordin\u00f2, tra le altre cose, di allontanare l'epigrafe della sepoltura di Domenico Monreale VI duca di Castrofilippo (morto il 12 ottobre 1746) situata vicino all'altare maggiore.\nNel 1848 la chiesa fu ingrandita: si elev\u00f2 il soffitto si costru\u00ec il coro, con le offerte e il lavoro dei fedeli. Verso il 1850 la chiesa fu adornata di pregevoli stucchi in oro zecchino, lavorati dai Signorelli di Palermo. Nel 1898 il vescovo mons. Bladini in visita pastorale, accompagnato dall'arciprete Eugenio Racalbuto, diede disposizione di far mettere un po' di pece greca nel sepolcreto della lapide dell'altare maggiore. All'inizio del 1900, il pittore Salvatore Racalbuto, padre dell'arch. D. Eugenio esegui alcuni lavori su tela, che ancora oggi si possono ammirare, \"Adamo ed Eva\", la \"Madonna del Rosario\", \"Giuditta\", la \"Trasfigurazione\", le \"Anime del Purgatorio\", la \"Madonna dell'Assunta\".\nNel 1944 fu rifatta la torre campanaria, nel 1949 fu costruito l'oratorio con le offerte dei fedeli. Nel 1951 fu effettuata la nuova pavimentazione.\nLa chiesa oggi misura , mentre le due cappelle laterali misurano . Con l'aggiunta del coro e delle cappelle laterali assunse la pianta a croce latina. Infine risale nel 1980 l'ultimo restauro, che hanno riportato nell'antico splendore i pregevoli stucchi, i capitelli corinzi, le cappelle e le preziose statue. \nChiesa del Sacro Cuore.\nLa chiesa fu costruita nel 1914. In questa si celebrava, fino al 1960, la festa del Sacro Cuore di Ges\u00f9. Al momento viene aperta saltuariamente e, comunque, sempre in occasione della festa di santa Rita (la chiesa, infatti, ne ospita la statua) ed in occasione del \"Gioved\u00ec santo\" (meta di pellegrinaggio). La chiesa \u00e8 stata costruita su iniziativa di don Vincenzo Savatteri, nato a Castrofilippo, gi\u00e0 parroco nella Chiesa Madrice nel 1889. A questo, \u00e8 stata dedicata la piazzetta antistante la chiesa.\nChiesa di Sant'Agnese.\nLa piccola chiesa di Sant'Agnese, nacque intorno al 1750. Questa ospita la statua dell\"Addolorata\", scolpita nel 1886, di notevole pregio artistico. L'Inzalaco scrive che, \"l'espressione di dolore \u00e8 cos\u00ec ben resa da suscitare profonde emozioni in chi la osserva con attenta devozione\". La chiesetta ospita anche la statua di Santa Lucia, festeggiata regolarmente ogni anno. Un altare della chiesa \u00e8 dedicato anche al Santissimo Crocifisso.\nIl Calvario.\nIl Calvario \u00e8 stato costruito nel 1937. \nAll'interno si trovano due statue del Cristo morto. La pi\u00f9 antica (1907), posta in un'urna di legno e vetri, viene portata - a spalla - in processione il Venerd\u00ec Santo. L'altra viene utilizzata per la Crocifissione. La chiesetta ospita anche la nuova statua dell\"Addolorata\" e quella di \"San Giovanni apostolo\". Per il monumento, nel 2007, sono stati avviati i lavori di restauro terminati nei primi mesi del 2008.\nPietra Lunga.\nLa pietra, alle porte di Castrofilippo, \u00e8 stata dedicata da sempre alla Madonna. Alla base della roccia, infatti, \u00e8 posta un'edicola, contenente un'antica pittura raffigurante la \"Madonna col Cristo morto\". Su di essa sono incisi i seguenti versi: \"Fermati passeggier il capo inchina alla Gran Madre di Dio del Ciel Regina. Il sorriso di Maria questi luoghi allieter\u00e0 se chi passa per la via Ave oh Madre Le dir\u00e0\". Successivamente, precisamente il 25 aprile del 1985, sulla roccia venne posta una statua della Madonna, scolpita su marmo bianco di Carrara, dedicata agli emigranti per proteggerli durante il loro lungo viaggio.\nPadre Pio.\nNel 1999, grazie alla raccolta fondi dei fedeli, nella piazzetta Rinaldi \u2014 precisamente nel sito ove sorgeva l'antica caserma dei Carabinieri \u2014 venne posta la statua di Padre Pio seduto su una roccia. Tempo prima questo spazio, di propriet\u00e0 della Provincia, era stato riattato e destinato dall'Amministrazione Comunale a giardino pubblico. La statua \u00e8 stata realizzata in bronzo da Gaetano Alongi, di Campobello di Licata. Nel corso dell'anno, la villetta \u00e8 gremita di fedeli che, in gruppi di preghiera recitano il rosario.\nScala della Memoria.\nInaugurata nel 2019, la Scala della Memoria \u00e8 situata in via Brodolini ed \u00e8 dedicata alla memoria dei magistrati e dell'appuntato Salvatore Bartolotta uccisi dalla mafia.\nSociet\u00e0.\nMinoranze etniche.\nIl piccolo centro \u00e8 sempre stato caratterizzato da una forte presenza della comunit\u00e0 di Camminanti. I recenti flussi migratori, che caratterizzano l'europa occidentale, vedono anche Castrofilippo ospitare cittadini dell'Europa dell'Est (perlopi\u00f9 romeni) e extracomunitari di origini africane.\nTradizioni e folclore.\nIl santo patrono \u00e8 Sant'Antonio Abate, la cui festa si svolge il 17 gennaio di ogni anno.\nNon bisogna dimenticare che San Antonio \u00e8 considerato protettore non solo degli uomini ma anche degli animali e dei prodotti dell'agricoltura, in attesa della benedizione, che viene effettuata all'aperto. Essa \u00e8 rivolta prima ai fedeli, poi al pane, agli animali e ai prodotti della terra.\nIl pane viene confezionato come un ex voto, cos\u00ec possono essere ammirati pani che imitano le parti del corpo miracolate, il pane viene distribuito ai parenti e agli amici, ma soprattutto agli ammalati. \u00c8 uno spettacolo di indubbio effetto vedere tanti muli, asini, cavalli, capre, agnelli, cani, stare mansueti nella piazza, in attesa della benedizione.\nEconomia.\nAgricoltura.\nL'asse portante dell'economia di Castrofilippo \u00e8 rappresentata dalla coltivazione dell'uva da tavola. La variet\u00e0 pi\u00f9 diffusa \u00e8 l'uva Italia, che viene raccolta in un periodo concentrato, creando cos\u00ec un'inflazione del mercato. Un altro settore frutticolo importante per l'economia locale \u00e8 rappresentato dalla produzione di pesche.\nDopo il settore frutticolo, grande importanza ha avuto ed ha ancora a Castrofilippo il settore orticolo, conosciuto nelle zone limitrofe e anche oltre, per la produzione di cipolle e aglio.\nIl territorio del comune \u00e8 compreso nella zona di produzione del Pistacchio di Raffadali D.O.P.\nRistorazione.\nAltra fonte di reddito importante dell'economia di Castrofilippo, \u00e8 rappresentata dal settore della ristorazione. Il piccolo centro \u00e8 famoso per aver un numero molto elevato di ristoranti e pizzerie in proporzione al numero di abitanti.\nAmministrazione.\nA seguito dell'arresto avvenuto il 22 settembre 2010 del Sindaco Salvatore Ippolito, disposto dal GIP del Tribunale di Palermo su richiesta della Direzione Distrettuale Antimafia di Palermo, i poteri del Sindaco sono stati affidati, con D. Pres. 630 del 18 novembre 2010, al Commissario Straordinario Giuseppe Petralia. In seguito i poteri del Sindaco, Consiglio e Giunta vennero affidati, con Decreto del Presidente della Repubblica del 18 aprile 2011, alla Commissione Straordinaria composta da Baldassare Ingoglia, Massimo Signorelli e Carmelo Fontana.\nNelle elezioni amministrative del 9-10 giugno 2013 viene eletto Sindaco l'avvocato Calogero Sferrazza con la lista civica \"Castrofilippo nel Cuore\".\nIl comune di Castrofilippo fa parte delle seguenti organizzazioni sovracomunali: regione agraria n.4 (Colline del Salso e di Naro)."}
{"id": "1520394", "revid": "118127372", "url": "https://it.wikipedia.org/wiki?curid=1520394", "title": "Baia de Aram\u0103", "text": "Baia de Aram\u0103 \u00e8 una citt\u00e0 della Romania di 5.784 abitanti, ubicata nel distretto di Mehedin\u021bi, nella regione storica dell'Oltenia.\nFanno parte dell'area amministrativa anche le localit\u00e0 di Bratilovu, Brebina, Dealu Mare, M\u0103r\u0103\u0219e\u0219ti, Negoe\u0219ti, Pistri\u021ba, St\u0103ne\u0219ti e Titerle\u0219ti. Il centro abitato \u00e8 attraversato dal 45\u00ba parallelo, la linea equidistante fra il Polo nord e l'Equatore. \nCome suggerito dal nome stesso della citt\u00e0 (che significa \"Miniera di rame\"), Baia de Aram\u0103 nacque come citt\u00e0 mineraria fin dall'epoca Romana. I giacimenti vennero sfruttati a lungo, ma negli ultimi decenni l'attivit\u00e0 mineraria \u00e8 andata progressivamente scemando fino a cessare definitivamente nella seconda met\u00e0 del XX secolo.\nOggi la vita economica della citt\u00e0 si basa prevalentemente sul turismo montano: la localit\u00e0 \u00e8 infatti una meta abbastanza nota e le prospettive sono di un ulteriore sviluppo, soprattutto nel settore dell'agriturismo."}
{"id": "1520397", "revid": "287204", "url": "https://it.wikipedia.org/wiki?curid=1520397", "title": "Baia de Arama", "text": ""}
{"id": "1520399", "revid": "1932912", "url": "https://it.wikipedia.org/wiki?curid=1520399", "title": "Roberto II d'Artois", "text": "Biografia.\nPrese parte alla crociata di Tunisi nel 1270 e si dimostr\u00f2 un feroce combattente, volendo vendicare suo padre che era stato ucciso nella precedente crociata, pochi giorni prima della sua nascita.\nSua sorella Bianca d'Artois aveva sposato Enrico I di Navarra, che mor\u00ec nel 1274 lasciando una figlia di tre anni, la futura Giovanna I di Navarra. Al fine di sfuggire alle lotte per il potere e la reggenza, Bianca si rifugi\u00f2 allora in Francia. Il re Filippo III affid\u00f2 a suo cugino Roberto d'Artois il compito di ristabilire la pace nel paese confinante. Roberto allora assedi\u00f2 e conquist\u00f2 Pamplona, ristabilendo l'autorit\u00e0 della regina.\nIn seguito ai Vespri Siciliani (1282) Roberto d'Artois si rec\u00f2 in Italia, per soccorrere suo zio Carlo I d'Angi\u00f2. Alla morte di quest'ultimo fu nominato reggente del Regno di Napoli, poich\u00e9 il successore Carlo II si trovava ancora prigioniero di Pietro III, re di Aragona: tenne la carica fino al rilascio di Carlo, che aveva nel frattempo concluso un accordo con il re di Aragona (1289); Roberto si trattenne ancora nel Regno di Napoli almeno fino al 1291, probabilmente con un incarico a corte, e poi fece ritorno in Francia.\nIl re Filippo IV lo invi\u00f2 nel 1296 in guerra contro gli Inglesi, prima in Guienna, poi nelle Fiandre. Roberto batt\u00e9 i Fiamminghi il 13 agosto 1297 nella battaglia di Furnes, ma suo figlio Filippo, che combatteva al suo fianco, fu gravemente ferito e mor\u00ec l'anno dopo. Roberto stesso cadde l'11 luglio 1302 nella battaglia di Courtrai.\nIntorno alla sua successione si apr\u00ec una disputa tra sua figlia Mahaut d'Artois e suo nipote Roberto III, figlio di Filippo, del quale contest\u00f2 con successo la legittimit\u00e0, ottenendo infine la conferma dei suoi diritti sulla Contea di Artois.\nMatrimoni e figli.\nRoberto II spos\u00f2 nel 1262 in prime nozze Amicie de Courtenay (1250-1275), figlia di Pierre de Courtenay, signore di Conches-en-Ouche e Mehun-sur-Y\u00e8vre, e di Perrenelle de Joigny, figlia di Gaucher de Joigny. I loro figli furono:\nIn seconde nozze spos\u00f2 poi nel 1277 Agnese di Borbone-Dampierre (1237-1288), figlia di Arcimbaldo IX, signore di Borbone, e di Iolanda di Ch\u00e2tillon, contessa di Nevers.\nInfine, in terze nozze spos\u00f2 Margherita d'Avesnes (\u20201342), figlia di Giovanni II, conte d'Olanda e di Hainaut e di Filippa di Lussemburgo."}
{"id": "1520400", "revid": "186518", "url": "https://it.wikipedia.org/wiki?curid=1520400", "title": "Isola di Tongoa", "text": ""}
{"id": "1520402", "revid": "729019", "url": "https://it.wikipedia.org/wiki?curid=1520402", "title": "Jane Darling", "text": "Al secolo Jana Uhrova, ha iniziato ad interpretare film pornografici nel 2001 e da allora ha avuto parti in 150 film. \u00c8 famosa per il suo generoso seno naturale e per le frequenti scene di sesso anale, quasi mai protetto.\nIl 30 luglio 2004, la Darling ed altri quattro attori furono arrestati in Messico e successivamente espulsi per essere entrati nel paese con un visto turistico ed avervi compiuto un'attivit\u00e0 lavorativa. La Darling e gli altri quattro erano intervenuti ad un festival erotico messicano.\nJane Darling ha annunciato il proprio ritiro dal mondo del porno nel 2008."}
{"id": "1520403", "revid": "104087", "url": "https://it.wikipedia.org/wiki?curid=1520403", "title": "Acrilamide", "text": ""}
{"id": "1520408", "revid": "1543377", "url": "https://it.wikipedia.org/wiki?curid=1520408", "title": "London congestion charge", "text": "La London congestion charge (inglese: \"tassa di congestione di Londra\") \u00e8 un pedaggio che devono pagare i conducenti di alcuni mezzi a motore per poter accedere alle parti di Londra designate come Congestion Charge Zone e situate nel centro della citt\u00e0. Il suo scopo \u00e8 di scoraggiare l'utilizzo dei mezzi di trasporto a motore privati, ridurre la congestione e ricavare fondi per investimenti nel trasporto pubblico. La tariffa \u00e8 di 15,00 \u00a3 al giorno per ogni veicolo interessato che viaggi nella zona a pagamento tra le ore 7 del mattino e le 22; chi trasgredisce al pagamento deve pagare una multa. Il pedaggio \u00e8 entrato in funzione il 17 febbraio 2003 nella parte centrale della citt\u00e0, ed \u00e8 stato esteso in ulteriori zone ad ovest del centro il 19 febbraio 2007.\nFunzionamento.\nRiportiamo un opuscolo divulgato dalla Transport for London, l'ente gestore dei trasporti a Londra, che spiega il funzionamento del sistema della Congestion Charge:\nPer ulteriori informazioni circa il pedaggio per l'attraversamento del tunnel di Dartford, il funzionamento del sistema CC Auto Pay, le modalit\u00e0 alternative per il pagamento del pedaggio, come richiedere il rimborso, esenzioni e sconti, si rimanda all'anzidetto opuscolo: clicca qui per consultarlo.\nArea coinvolta.\nLa zona soggetta all'applicazione della tassa di congestione ricopre tutti quei quartieri circoscritti dalla Inner Ring Road, tra cui la citt\u00e0 di Londra, ovvero il principale distretto finanziario della capitale, e anche il West End, il centro della citt\u00e0 animato dai numerosissimi teatri e negozi. Malgrado ricopra sostanzialmente un'area commerciale, entro i confini della London congestion charge vi sono ben 136,000 residenti.\nPartendo dall'estremo nord e muovendosi in senso orario, le strade principali che descrivono la London congestion charge sono Pentonville Road, City Road, Old Street, Commercial Street, Mansell Street, Tower Bridge Road, New Kent Road, Elephant and Castle, Kennington Lane, Vauxhall Bridge Road, Park Lane, Edgware Road, Marylebone Road ed Euston Road. Per mettere al corrente gli utenti della strada dell'esistenza di questa prescrizione, inoltre, \u00e8 stata ideata un'apposita segnaletica, di tipo sia orizzontale che verticale.\nStoria.\nL'efficacia del pedaggio urbano era gi\u00e0 stata accertata nel 1964 con la pubblicazione dello \"Smeed Report\". Anche Londra, per ridurre la congestione del traffico nel centro della citt\u00e0, nel 1973 decise di realizzare uno studio di fattibilit\u00e0 per valutare la fruttuosit\u00e0 di questo sistema, proprio nello stesso periodo in cui si accarezzava l'idea - rimasta incompiuta - di costruire le London Ringways, una serie di quattro strade di circonvallazione che avrebbero dovuto circondare il centro della citt\u00e0, con un conseguente aumento del volume di traffico.\nFu solo nel 1995, tuttavia, che il London Congestion Research Programme concluse definitivamente che l'economia londinese avrebbe sensibilmente benificiato dell'introduzione di un pedaggio urbano; lo stesso Ken Livingstone, candidato sindaco di Londra nel 2000, propose nel proprio programma elettorale l'applicazione di una tassa di cinque sterline ai veicoli di passaggio nel centro della citt\u00e0. Dopo aver vinto le elezioni, il Sindaco - con la sinergia di Transport for London - constat\u00f2 che questo schema avrebbe reso il traffico veicolare pi\u00f9 fluido, la rete di trasporti pubblici pi\u00f9 efficiente e che avrebbe migliorato la qualit\u00e0 della vita nel centro di Londra, che - in questo modo - sarebbe divenuta anche maggiormente attrattiva per il business.\nLo schema venne introdotto definitivamente il 17 febbraio 2003 e venne applicato in tutti quei quartieri circoscritti dalla London Inner Ring Road; il decongestionamento fu immediato, tanto che il volume del traffico decrement\u00f2 all'istante del 25% (taluni, tuttavia, hanno suggerito che in realt\u00e0 il livello del traffico era stato alterato dalle vacanze scolastiche, e non dall'applicazione del pedaggio). Molto discussi sono stati anche gli effetti sull'economia locale; malgrado la TfL ha stabilito che l'impatto economico della London congestion charge sia stato \u00abneutrale\u00bb, sono stati in molti a lamentarsi di perdite dovute sia al decremento del traffico che all'aumento dei costi di consegna della merce.\nUn verdetto finale sulle conseguenze apportate dall'adozione di questo sistema \u00e8 stato pubblicato il 23 ottobre 2003 dalla TfL. Questa relazione indicava, principalmente, che la media del traffico veicolare diretto nel centro della citt\u00e0 si era ridotto di 60,000 unit\u00e0 rispetto all'anno precedente; un 50\u201360% di questa diminuzione \u00e8 stata attribuita al passaggio dal mezzo privato al trasporto pubblico, 20\u201330% ai tragitti che evitavano la zona, 15\u201325% al maggiore utilizzo del car sharing, e il rimanente ad un numero ridotto di viaggi.\nEffetti.\nTraffico.\nNel 2007, la TfL ha constatato una riduzione degli ingressi dei veicoli suscettibili alla tariffa nella zona del 30%, con un crescente utilizzo di taxi, bus, e soprattutto biciclette. Anche il profilo giornaliero dei flussi veicolari \u00e8 stato coinvolto, con meno traffico dopo le 9:30 del mattino ed un picco registrato immediatamente prima e dopo il termine del periodo soggetto all'applicazione della Congestion Charge.\nAllo stesso tempo, il traffico completamente compreso dalla Congestion Charge \u00e8 rimasto praticamente invariato, suggerendo cos\u00ec che i tragitti dei residenti di quella zona non \u00e8 stato per nulla influenzato.\nQualit\u00e0 dell'aria.\nMalgrado le previsioni della TfL, secondo cui l'applicazione della tariffa non avrebbe influenzato significativamente la qualit\u00e0 dell'aria, \u00e8 stato notato che tra il 2002 e il 2003 il livello di ossidi di azoto (NOX), di anidride carbonica e di particolato \u00e8 calato del 13.4%.\nQuesti risultati sono stati confermati nel 2007 dal \"Fifth Annual Monitoring Report\" del TfL, che ha rilevato che tra il 2003 e il 2006 le emissioni di NOX sono calate del 17%, quelle di PM10 del 24% e quelle di CO2 del 3%, valori ottenuti grazie a una maggiore fluidit\u00e0 del traffico e al miglioramento delle tecnologie automobilistiche. Globalmente, il tasso di diminuzione della CO2 nel 2007 \u00e8 stato pari al 20%."}
{"id": "1520410", "revid": "767487", "url": "https://it.wikipedia.org/wiki?curid=1520410", "title": "Roddy McEachrane", "text": ""}
{"id": "1520416", "revid": "709565", "url": "https://it.wikipedia.org/wiki?curid=1520416", "title": "Smax", "text": "Smax, il cui nome completo \u00e8 Jeff Smax (nato Jaafs Macksun), \u00e8 un personaggio dei fumetti dell'universo America's Best Comics, creato da Alan Moore e Gene Ha e apparso per la prima volta su \"Top 10\" n. 1 n. nel settembre 1999.\nDopo le apparizioni nella serie regolare \u00e8 stato protagonista di una miniserie di 5 numeri in cui si scoprono le sue origini.\nPersonaggio.\nSmax \u00e8 un grosso poliziotto mezzorco dalla pelle blu e dalla grande forza e resistenza che vive e lavora a Neopolis, una citt\u00e0 popolata interamente da esseri con superpoteri.\nDi carattere taciturno e brusco, viene ammorbidito dalla sua partner di lavoro Robyn \"Toybox\" Slinger, che lo accompagna anche nel suo mondo natale per i funerali di suo zio Mack (e dove scopre i motivi del suo carattere scontroso, dovuti a un'infanzia terribile e un'impresa fallita contro il drago Astrosplendente).\nItaliana.\nIn Italia la serie \"Top 10\" \u00e8 stata pubblicata sulla testata bimestrale \"America's Best Comics\" della Magic Press dal numero 1 al numero 12. Successivamente \u00e8 stata ristampata in tre volumi monografici.\nLe miniserie \"Smax\" e \"Top 10: Beyond the Farthest Precinct\" sono state stampate su due speciali da libreria.\nGli speciali \"America's Best Comics 64 Page Giant\" e \"America's Best Comic's Sketchbook\" sono stati pubblicati nello speciale \"America's Best Comics Special\" dell'aprile 2003. \"America's Best Comics: A to Z\" \u00e8 invece inedita in Italia."}
{"id": "1520419", "revid": "123829787", "url": "https://it.wikipedia.org/wiki?curid=1520419", "title": "Pedaggi urbani di Milano", "text": "Con pedaggi urbani di Milano si intendono alcuni sistemi di accesso a pagamento alla zona centrale di Milano, istituiti per scoraggiare l'utilizzo dei mezzi privati di trasporto a motore pi\u00f9 inquinanti, ridurre il traffico e l'inquinamento, e ricavare fondi per investimenti nel trasporto pubblico.\nIl primo pedaggio urbano istituito a Milano, chiamato Ecopass, entr\u00f2 in vigore il 2 gennaio 2008: imponeva un pedaggio d'ingresso a conducenti di alcune categorie di automezzi privati per poter accedere alla zona a traffico limitato (ZTL)-Cerchia dei Bastioni (8,2\u00a0km\u00b2 su una superficie totale di 181\u00a0km\u00b2 della citt\u00e0 di Milano), le sue modalit\u00e0 di applicazione rimasero pressoch\u00e9 immutate fino al 31 dicembre 2011, venendo quindi sostituite dal 16 gennaio 2012 da quelle del sistema detto \"Area C\", avente diversa tariffazione e nuovi divieti di ingresso.\nStoria.\nL'elevato volume del traffico automobilistico nel centro cittadino milanese e il conseguente inquinamento dell'aria costituiscono da decenni uno dei maggiori problemi della citt\u00e0.\nUn primo tentativo di affrontarlo avvenne nel 1995 con l'introduzione di vaste zone con parcheggi a pagamento nel piano del traffico cittadino. Dal 1999 si inizi\u00f2 a discutere e proporre l'introduzione di una zona a traffico limitato\nDurante la campagna elettorale 2006, Letizia Moratti promise di introdurre \"un pedaggio per tutti i veicoli non residenti, proporzionale alle emissioni inquinanti\". L'Ecopass entr\u00f2 in funzione un anno e mezzo dopo la vittoria elettorale, il 12 gennaio 2008, e , . Il provvedimento non fu pienamente condiviso anche da esponenti della maggioranza di Palazzo Marino, comportando l'uscita dalla giunta dell'assessore alla salute Carla De Albertis, e le costanti contestazioni di rappresentanti di Alleanza Nazionale e della Lega Nord. L'ex sindaco Gabriele Albertini lo defin\u00ec \u00abuna misura impopolare, iniqua, inefficace e probabilmente illegittima\u00bb.\nIl 16 novembre 2009 Edoardo Croci, assessore al traffico eletto nel 2006 per la Lista Moratti e redattore del progetto Ecopass, venne sollevato dall'incarico da Letizia Moratti. In un'intervista Croci sosteneva che la sua esautorazione era dovuta a \"logiche politiche\" e non era legata al lavoro da lui svolto.\nInizialmente era prevista una sperimentazione di un anno, al seguito della quale si sarebbe deciso se allargare il provvedimento alla cerchia della filovia 90-91 ossia alla circonvallazione esterna, se estendere il pagamento del pedaggio anche ai veicoli meno inquinanti e se aumentare le tariffe. In realt\u00e0, l'unica modifica alla \"sperimentazione\" venne dopo gli stati generali del centrodestra del maggio 2010, quando fu deciso di eliminare l'esenzione per i veicoli diesel Euro IV ed Euro V senza filtro antiparticolato. Nel frattempo, il numero delle auto soggette al pedaggio \u00e8 stato in costante diminuzione, a causa delle sempre maggiori deroghe concesse dall'amministrazione comunale e dell'evoluzione del parco automobilistico verso le vetture euro V.\nGli incassi dell'Ecopass, che avrebbero dovuto finanziare interventi di mobilit\u00e0 sostenibile, sono stati solo parzialmente utilizzati per il sistema di bike-sharing BikeMI..\nNel 2010 Moratti nomin\u00f2 una \"commissione di esperti\", su indicazioni dei partiti, e guidata dall'assessore al traffico Riccardo De Corato, per valutare i risultati e stilare nuove proposte in tema di regolazione del traffico: dal passaggio al sistema di congestion charge, alle targhe alterne o alla fine del sistema ecopass. Il rapporto, presentato nel marzo 2011, indicava quattro raccomandazioni per il potenziamento del sistema: modulazione su due tariffe (2 \u20ac e 5 \u20ac) anzich\u00e9 tre, e una tripla estensione: a tutti i veicoli esclusi (passaggio al sistema di \"congestion charge\"), alle ore notturne dopo le 19.30, e alla cerchia filoviaria del 90/91..\nIl sindaco prima decise di rimandare ogni decisione su Ecopass a dopo le elezioni del 2011, prolungandone lo status quo fino al 30 settembre 2011 e annunciando un referendum popolare sulla materia per il 12 giugno (cui la Lega Nord aveva annunciato campagna per il no). Quindi inser\u00ec la prosecuzione di Ecopass nel programma elettorale. Infine, a seguito del risultato del primo turno elettorale, preannunci\u00f2 l'abolizione del pedaggio, tramite la gratuit\u00e0 per tutti i residenti in citt\u00e0 a partire dal 1\u00ba ottobre, in caso di sua vittoria al ballottaggio.\nLa giunta Pisapia, che ha sostituito la precedente nella primavera del 2011, ha prolungato il sistema Ecopass fino alla fine di dicembre 2011 e contemporaneamente ha elaborato un diverso sistema, chiamato \"Area C\", in vigore dal 16 gennaio 2012 per un periodo di sperimentazione di 18 mesi. Il sistema prevede sempre il pagamento di un pedaggio, denominato \"congestion charge\", applicato dal luned\u00ec al venerd\u00ec, dalle 7.30 alle 19.30 e maggiori divieti di ingresso nella zona ed il parcheggio gratuito per due ore del veicolo, se parcheggiato entro le strisce blu, e se classificato come veicolo di servizio (Codici ATECORI A 01-03, C 10-33, F 41-43, G 45-47, H 49-53,J 58.1, I 55-56, Q 86-88, N 81-82, S 95-96).\nI pedaggi.\nEcopass.\nVenne introdotto ispirandosi all'analogo provvedimento in vigore dal 2003 a Londra e dal 2006 a Stoccolma con lo scopo di limitare il traffico nel centro della citt\u00e0. Tuttavia, i suoi critici osservano mentre il provvedimento britannico e svedese \u00e8 formalmente volto (dalla denominazione di \"congestion charge\") principalmente a ridurre il congestionamento del traffico veicolare, il pedaggio milanese \u00e8 rivolto a diminuire l'inquinamento atmosferico nell'interno della citt\u00e0. Pertanto quello in vigore a Londra e Stoccolma \u00e8 giornalisticamente definito \"congestion charge\", mentre quello introdotto a Milano dalla giunta Moratti \u00e8 definito \"pollution charge\".\nL'ecopass non era un sistema teso a combattere radicalmente l'inquinamento consentendo il passaggio alle sole vetture meno inquinanti. Esso si limitava a richiedere alle vetture inquinanti di pagare un contributo per l'inquinamento apportato al centro della citt\u00e0 (\"eco-tax\")\nErano totalmente esentate dal pagamento alcune categorie di veicoli a minor inquinamento:\nGodevano inoltre di esenzioni speciali: veicoli disabili; bus, taxi e veicoli a noleggio con conducente; veicoli di pubblico servizio o appartenenti a enti pubblici (\"auto blu\"); veicoli che trasportavano merci altamente deperibili.\nGli altri autoveicoli pagavano in proporzione all'impatto sull'ambiente (secondo la loro rispettiva \"Classe di Inquinamento\"):\nUn abbonamento annuale era disponibile per i soli residenti all'interno della Cerchia dei Bastioni: 50 \u20ac per la classe 3, 125 \u20ac per la classe 2, 250 \u20ac per la Classe 1.\nLa normativa ecopass non considerava i veicoli pi\u00f9 inquinanti (in genere i modelli pi\u00f9 vecchi, anteriori all'adozione degli standard europei sulle emissioni inquinanti, \"pre-euro\" o \"euro-0\"), che erano gi\u00e0 totalmente esclusi dalla circolazione, per il periodo che va dal 15 ottobre al 15 aprile, non solo nell'area interessata dal provvedimento, ma in tutta la zona A1 (cos\u00ec come definita dal d.G.R. n. 5290/07, comprendente le cosiddette \"aree critiche\") della regione Lombardia; tale limitazione \u00e8 contenuta nel d.G.R. n. 5546/2007.\nChi fosse entrato nella zona a traffico limitato senza pagare il pedaggio entro la mezzanotte del giorno successivo, avrebbe ricevuto una multa di 70 \u20ac.\nArea C.\nDal 16 gennaio 2012 l'accesso alla ZTL Cerchia dei Bastioni \u00e8 sottoposta ad \"Area C\". Le novit\u00e0 introdotte sono il divieto di circolazione nell'area per i mezzi pi\u00f9 inquinanti, l'uniformit\u00e0 del costo del pedaggio giornaliero, elevato a 5 euro, indistinto per tutti i tipi di vetture alimentate a benzina e diesel ammesse a transitare entro l'area, l'estensione del pedaggio (ridotto a 2 euro) anche per i residenti nell'area, dopo 40 accessi giornalieri annuali. L'accesso alla ZTL \u00e8 gratuito per veicoli elettrici, motorini e moto (senza vincolo di cilindrata).\nIn accordo a stime di esperti, la nuova tariffazione dovrebbe far entrare nelle casse comunali circa 30 milioni di euro all'anno, triplicando il fatturato rispetto a quella precedente.\nL'ingresso pu\u00f2 essere pagato tramite Telepass (in seguito ad autorizzazione online), RID bancario pre-autorizzato, presso le tabaccherie, le edicole, Atm point, attraverso il sito ufficiale del Comune di Milano, chiamando il centralino Area C, presso i bancomat di Intesa Sanpaolo o attraverso i parcometri.\nPer i veicoli a targa straniera le varie modalit\u00e0 di pagamento sono subordinate a una chiamata al centralino del servizio, salvo acquisti di pacchetti per ingressi multipli.\nControllo trasgressioni, multe e ricorsi.\nTutti i punti di ingresso nella zona a traffico limitato sono monitorati con telecamere connesse con un sistema informatico in grado di rilevare la targa dell'automobile in entrata e verificare, tramite una base di dati, la sua categoria e quindi controllare l'avvenuto pagamento del pedaggio o rilevare l'infrazione. Nel 2020 si accede in Area C da 43 varchi ZTL o porte telematiche dotate di telecamera, non tutti a disposizione per l'utenza privata: 36 varchi sono disponibili per l'accesso con pagamento del pedaggio, mentre gli altri 7 sono riservati a mezzi pubblici a agli autorizzati e sono fonte di multe per gli altri. Il costo annuo di gestione del controllo del traffico \u00e8 di circa 6 milioni di euro.\nMulte e ricorsi con l'Ecopass.\nLa procedura automatica di rilevamento delle infrazioni ha causato un altissimo numero di ricorsi da parte dei multati (per errori di rilevamento dei numeri di targa, multe multiple, mancanza di informazione e di certezza sul rispetto delle normative di settore), portando al collasso gli uffici del giudice di pace di Milano che \u00e8 competente sulla materia.\nLa maggioranza dei magistrati ha inoltre dato torto al Comune di Milano (con circa 1.500 ricorsi accolti su 2.000 presentati tra luglio e agosto 2010) per quanto riguarda la sanzione, per infrazione rilevata via telecamera, commessa agli ingressi dai varchi riservati al trasporto pubblico, in base ad una norma del 1999 che richiede la presenza sul posto di un agente di Polizia municipale a tale scopo, a differenza dei varchi ZTL. L'art. 7 del CdS impone regole precise sulla segnaletica ZTL che, l'Amministrazione interessata deve osservare. Oltre alla specifica segnaletica ZTL, in sede di esame al Ministero dei trasporti questi richiede anche una via di fuga o pentimento in modo da dare la possibilit\u00e0 agli automobilisti di scegliere se accedere o meno. Quando l'istituzione di una ZTL non \u00e8 preceduta da un progetto meticoloso \u00e8 possibile che queste regole sfuggano all'Amministrazione e sono la causa di motivi di impugnazione nei ricorsi ZTL in generale.\nRicorsi contro Area C.\nIl Consiglio di Stato ha sospeso la delibera istitutiva dell'Area C, pertanto il comune ha cessato l'esazione del pedaggio. Il 17 settembre 2012 \u00e8 tornata attiva l'Area C.\nRisultati.\nRisultati dell'Ecopass.\nDopo il primo mese di sperimentazione, nel febbraio 2008, i dati del Comune di Milano mostrarono un calo del traffico nella cerchia dei Bastioni (-22%) e una conseguente riduzione delle polveri di PM10 nella zona ecopass (-30%). ben superiori alle aspettative. Tuttavia, tali percentuali hanno subito un trend negativo costante, fino ai dati del 1\u00ba trimestre 2010, i peggiori dall'inizio del sistema ecopass, dovuti alla lenta ma costante diminuzione del numero delle auto soggette a pedaggio. I risultati dell'ecopass indicano una diminuzione delle concentrazioni del PM10, ma senza una variazione incisiva in termini di qualit\u00e0 dell'aria; continuava infatti lo sforamento dei termini massimi di giornate oltre i valori-soglia, come stabilito dalle normative UE:\nNell'anno 2009, l'Ecopass ha conseguito i seguenti risultati\nNel primo trimestre 2010:\nLa concentrazione media giornaliera di PM10 in microgrammi al metrocubo:\nI giorni di superamento dei limiti di concentrazione PM10 (50 mcg/mc) in area Ecopass (massimo previsto da normative UE: 35 in un anno):\nIl Comune di Milano ha sospeso la comunicazione ai cittadini dei risultati dell'Ecopass (pubblica e su richiesta) nel settembre 2009. La comunicazione periodica dei risultati (inizialmente mensile, quindi trimestrale) rientra tra i doveri dell'amministrazione comunale secondo provvedimenti della stessa giunta e del consiglio comunale. Tale silenzio \u00e8 stato denunciato come parte di una strategia politica di \"opacit\u00e0 dei risultati e marketing dei principi\", in vista delle elezioni comunali del 2011 a Milano\nIl rapporto della commissione di esperti, pubblicato nel 2011, indica come causa del peggiorare dei risultati il progressivo rinnovo del parco macchine dei milanesi, che ha fatto aumentare gli ingressi senza pedaggio nella ZTL, vanificando cos\u00ec gli effetti del provvedimento. Il 2011 \u00e8 risultato l'anno pi\u00f9 inquinato dall'avvio della limitazione del traffico nel centro cittadino.\nRisultati dell'Area C.\nNei primi giorni dell'introduzione del nuovo sistema di pedaggio urbano, a gennaio 2012, il traffico in ingresso nell'area della nuova ZTL di Milano \u00e8 stato del 30,8% in meno rispetto ai giorni precedenti, nelle ore in cui il sistema \u00e8 attivo, mentre si \u00e8 osservato un debole incremento del traffico mattutino prima dell'inizio delle 7:30 (orario in cui si inizia a pagare il pedaggio) e soprattutto un deciso incremento di traffico automobilistico dopo le 19:30 (termine dell'orario di pagamento pedaggio) facendo diventare l'orario 19:30 - 20:30 quello di massima punta di traffico cittadino. Inoltre nella pi\u00f9 ampia area milanese, nel periodo gennaio-maggio 2012, si era registrata una riduzione media del traffico rispetto allo stesso periodo del 2011 pari al 6,9%, che sale al 7,6% se si guarda alla fascia oraria (7:30-19:30) in cui l'ingresso all'Area C \u00e8 sottoposta a pedaggio (5 euro, ridotti a 2 per i residenti, oltre i primi 40 ingressi gratuiti per quest'ultima categoria di utenti). La velocit\u00e0 commerciale dei mezzi pubblici di superficie era aumentata del 6% e gli incidenti si erano ridotti del 28%. La minor congestione aveva contribuito al calo delle emissioni di tutti i principali inquinanti locali: Pm10 totale (-22%), ammoniaca (-15%), ossidi di azoto (-20%), anidride carbonica (-22%) e le concentrazioni di Black Carbon risultavano significativamente pi\u00f9 basse che nella fase precedente l'avvio del provvedimento (fino a -40%).\nI dati qui sopra sono quelli forniti dal Comune di Milano attraverso i media, studi scientifici indipendenti sui dati ARPA Lombardia contestano quei risultati.\nIniziative simili in altre citt\u00e0.\nIl sindaco di New York ha pianificato una iniziativa simile a quella dell'Ecopass ad inizio 2008, senza tuttavia che questa sia poi stata messa in pratica. A giugno 2008 un provvedimento analogo \u00e8 stato approvato dal governo inglese per la citt\u00e0 di Manchester, che per\u00f2 ha rifiutato il provvedimento tramite un referendum.\nA gennaio 2012 si \u00e8 iniziato a parlare di \"Area C\" anche in altre zone d'Italia, ove amministrazioni locali vorrebbero inserire forme di pedaggio e controllo del traffico in aree delimitate, sulla scia del successo mediatico del termine."}
{"id": "1520420", "revid": "599013", "url": "https://it.wikipedia.org/wiki?curid=1520420", "title": "Risto Kallaste", "text": "Anche suo figlio Ken \u00e8 un calciatore.\nCaratteristiche tecniche.\nKallaste \u00e8 ricordato dagli appassionati di calcio principalmente per la sua particolare rimessa laterale con capriola, innovativa tecnica che gli consentiva inequivocabilmente di lanciare la palla pi\u00f9 lontano, sorprendendo gli avversari.\nCarriera.\nRaggiunse l'apice della propria carriera nella met\u00e0 degli anni '90, quando era titolare del Flora Tallinn, squadra della quale gli \"undici\" storicamente formano il \"blocco\" della Nazionale estone; non a caso in quegli anni era titolare della propria nazionale.\nLe sue ottime prestazioni riscossero l'interesse degli osservatori danesi del Viborg FF, che nella stagione 1995-1996 acquist\u00f2 Kallaste per poi proporlo come titolare nella Superliga danese."}
{"id": "1520422", "revid": "729019", "url": "https://it.wikipedia.org/wiki?curid=1520422", "title": "Buninga", "text": "Buninga \u00e8 un'isola dell'Oceano Pacifico appartenente al gruppo delle Shepherd, nello Stato di Vanuatu. \n\u00c8 situata a circa due km, in direzione SW, dall'isola di Tongariki.\nL'isola ha un diametro di 1,5\u00a0km ed \u00e8 densamente popolata. L'altezza massima \u00e8 di 216\u00a0m sul livello del mare."}
{"id": "1520425", "revid": "15756", "url": "https://it.wikipedia.org/wiki?curid=1520425", "title": "Cuffia dei rotatori", "text": "Cuffia dei rotatori \u00e8 il termine usato in anatomia per indicare il complesso muscolo-tendineo della spalla che forma un importante mezzo di fissit\u00e0 e di stabilizzazione dell'articolazione scapolo-omerale. Il nome deriva dal fatto che i grandi tendini proteggono l'intera articolazione formando una vera e propria cuffia che avvolge la testa dell'omero.\nIntroduzione.\nLa testa dell'omero si articola con la cavit\u00e0 glenoidea della scapola, tuttavia quest'ultima non ha una dimensione sufficientemente grande per contenere adeguatamente la testa dell'omero. Il risultato \u00e8 un'articolazione molto mobile ma poco stabile.\nAnatomia.\nI quattro muscoli che compongono la cuffia dei rotatori sono:\nNel complesso la cuffia \u00e8 composta da tre muscoli extrarotatori (sovraspinato, sottospinato e piccolo rotondo) ed un muscolo intrarotatore (sottoscapolare).\n\u00c8 un errore considerare il deltoide parte della cuffia dei rotatori, dato che non ha funzione rotatoria."}
{"id": "1520426", "revid": "128346", "url": "https://it.wikipedia.org/wiki?curid=1520426", "title": "Marubino", "text": ""}
{"id": "1520431", "revid": "27723", "url": "https://it.wikipedia.org/wiki?curid=1520431", "title": "Ferrovia Ferrara-Codigoro", "text": "La ferrovia Ferrara-Codigoro \u00e8 una linea ferroviaria di propriet\u00e0 regionale che collega Ferrara alla cittadina di Codigoro.\nDal 2002, la linea \u00e8 di competenza di Ferrovie Emilia Romagna (FER) che l'ha ereditata dalla Gestione governativa Ferrovie Padane.\nStoria.\nLa linea tranviaria.\nLa Ferrara-Codigoro nacque inizialmente come tranvia a vapore con scartamento di 950\u00a0mm. La sua costruzione ed esercizio furono affidati con regio decreto 8 marzo 1900, n. 109 alla Societ\u00e0 Anonima delle Tramvie Ferraresi che la inaugur\u00f2 il 16 gennaio 1901.\nNel giugno 1907 la medesima societ\u00e0 assunse il nome di Societ\u00e0 Anonima delle Ferrovie e Tramvie Padane (FTP), con sede a Milano; essa si vide altres\u00ec concessa la costruzione e l'esercizio della diramazione Ostellato-Magnavacca (dal 1917 ribattezzata Porto Garibaldi), affidata con regio decreto n\u00b0 779 del 29 agosto 1908 e la cui apertura all'esercizio avvenne il 15 luglio 1911.\nA met\u00e0 degli anni venti la FTP chiese di poter convertire la linea a ferrovia a scartamento normale.\nLa linea ferroviaria.\nLa concessione ferroviaria fu ottenuta dalla FTP con regio decreto 25 febbraio 1926, n. 492. L'inaugurazione della nuova linea avvenne il 28 ottobre 1931.\nIl 30 maggio 1933 termin\u00f2 l'attivit\u00e0 della linea da parte della FTP, entrata in procedura fallimentare. L'esercizio fu rilevato il 6 giugno dello stesso anno da parte della Gestione Commissariale Governativa Ferrovie Padane che effettu\u00f2 un rinnovamento del materiale rotabile procedendo, tra le altre cose, all'introduzione di locomotive a trazione diesel.\nTra il 2000 e il 2003 si realizz\u00f2 la diramazione Portomaggiore-Dogato, lunga circa 13 chilometri, che avrebbe collegato la stazione di Dogato alla linea Bologna-Portomaggiore, gestita prima dalla \"gestione commissariale governativa della Ferrovia Bologna-Portomaggiore\" (FBP) e in seguito dalla stessa FER. A marzo 2012 la linea risultava quasi completata, con i binari che si interrompevano a un chilometro dalla stazione di Portomaggiore; quest'ultimo impianto, di competenza di Rete Ferroviaria Italiana in quanto posto sulla Ferrara-Rimini, necessitava di essere adeguato all'accoglimento del binario, ma i lavori non erano stati ancora effettuati a causa di un mancato accordo fra l'azienda statale e quella emiliana.\nNel 2002, la Ferrovie Padane conflu\u00ec nella Ferrovie Emilia Romagna che da quell'anno assunsero la gestione della linea.\nNei primi anni 2000 vennero avviati alcuni lavori di riqualificazione tra Ferrara e Quartesana nell'ambito della cosiddetta \"metropolitana di superficie\", un collegamento urbano promosso dal comune di Ferrara con l'obiettivo di realizzare un collegamento con il nuovo ospedale di Cona mitigando nel contempo l'inquinamento acustico nella tratta cittadina ed eliminando i passaggi a livello per unire due quartieri della citt\u00e0.\nNell'ambito di tali lavori, nel febbraio 2011 furono chiuse la fermata di Ferrara Aleotti e la stazione di Ferrara Porta Reno, e aperti i cantieri per l'interramento della tratta ferroviaria linea RFI per Rimini destinata a diventare comune alla Ferrara-Codigoro stessa. Contestualmente fu attivato il \"Bivio Rivana\", posto nei pressi della dismessa stazione, e il traffico della linea RFI \u00e8 stato deviato sulla linea FER tra questa localit\u00e0 ferroviaria e lo scalo di Ferrara, in attesa della conclusione dei lavori.\nL'anno seguente, la societ\u00e0 Trasporto Passeggeri Emilia-Romagna (TPER) assunse la gestione del servizio passeggeri, mentre FER ha mantenuto quella dell'infrastruttura. L'8 maggio dello stesso anno, in seguito alla realizzazione di una variante di tracciato e alla contestuale dismissione del vecchio tracciato, venne aperta la fermata di \"Cona Ospedale\", a servizio del vicino nosocomio.\nNel febbraio 2013 i lavori di riqualificazione sono stati parzialmente sospesi in attesa delle autorizzazioni alle varianti resesi necessarie per adeguare le opere di interramento alle norme antisismiche e sulla sicurezza delle gallerie ferroviarie emanate successivamente alla redazione del progetto esecutivo, in seguito al terremoto dell'Emilia del 2012. Sempre nel 2013 venne attivata, il 23 settembre, la variante di tracciato presso Migliarino comprendente un nuovo ponte sul canale Fiscaglia.\nIl 15 dicembre 2013 \u00e8 stata attivata la fermata di Ferrara Via Boschetto, situata tra la stazione di Ferrara e la fermata di \"Citt\u00e0 del Ragazzo\", mentre nel 2016 \u00e8 stata attivata la diramazione Portomaggiore-Dogato, che per\u00f2 dal 18 giugno 2017, a meno di un anno dalla sua apertura, \u00e8 stata chiusa.\nIl 1\u00ba gennaio 2020, Trenitalia Tper \u00e8 subentrata a TPER nella gestione dell'esercizio ferroviario.\nCaratteristiche.\nInfrastruttura.\nLa ferrovia \u00e8 dotata di binario singolo a scartamento ordinario di 1435 mm. La linea non \u00e8 elettrificata; la trazione, inizialmente a vapore, fu affiancata e quindi sostituita da quella Diesel.\nMateriale rotabile.\nPer la dotazione originaria della linea venne acquisito un parco di carri e carrozze realizzato dalle Officine Bagnara in sostituzione di quello, vetusto, in servizio sulla precedente tranvia."}
{"id": "1520433", "revid": "648716", "url": "https://it.wikipedia.org/wiki?curid=1520433", "title": "Coppa dei Campioni afro-asiatica", "text": "La Coppa dei Campioni afro-asiatica (uffic. \"Afro-Asian Club Championship\"), detta anche Coppa Intercontinentale Africa-Asia o, pi\u00f9 semplicemente, Coppa afro-asiatica, era un trofeo che vedeva contrapposte le formazioni vincitrici della Coppa dei Campioni d'Asia e della Coppa dei Campioni d'Africa. Per la creazione della coppa fu presa a modello la Coppa Intercontinentale, organizzata da UEFA a CONMEBOL e ora rimpiazzata dalla Coppa del mondo per club FIFA, nella quale confluiscono tutte le squadre vincitrici dei maggiori tornei continentali per club..\nLa prima edizione fu disputata nel 1986 e si concluse con la vittoria dei sudcoreani dei Daewoo Royals. Il trofeo vide il predominio del calcio africano ed egiziano in particolare, grazie alle vittorie dell'Al-Zamalek del Cairo nel 1986 e 1997 e dell'Al-Ahly, sempre del Cairo, nel 1988.\nLa competizione fu soppressa a seguito dell'annullamento dell'ultima edizione programmata, quella del 1999, che nel giugno 2000 avrebbe dovuto vedere affrontarsi gli ivoriani dell'ASEC Mimosas di Abidjan e i giapponesi del J\u00fabilo Iwata. La partita non si gioc\u00f2 a causa della rottura dei rapporti tra le confederazioni asiatica, AFC, ed africana, CAF. Motivo scatenante fu il voto favorevole come nazione ospitante del alla Germania piuttosto che al Marocco o al Sudafrica da parte dei rappresentanti asiatici."}
{"id": "1520434", "revid": "253269", "url": "https://it.wikipedia.org/wiki?curid=1520434", "title": "G. W. Bailey", "text": "Biografia.\nBailey frequenta la Thomas Jefferson High School, a Port Arthur in Texas insieme a Janis Joplin e Jimmy Johnson. Successivamente si iscrive alla Lamar University a Beaumont, in Texas e poi si trasferisce alla Texas Tech University a Lubbock, sempre in Texas. Lasciato il college passa met\u00e0 degli anni sessanta lavorando con la locale compagnia teatrale, prima di trasferirsi in California negli anni settanta, dove ebbe dei piccoli ruoli nelle serie televisive del momento quali \"Starsky &amp; Hutch\" e \"Charlie's Angels\".\nIl suo debutto cinematografico avviene nel 1979, in \"La polvere degli angeli\", uno dei primi film di Chuck Norris; grazie al quale avr\u00e0 il ruolo di Rizzo in \"M*A*S*H\". Nel 1993 torna al college, frequentando la Texas State University a San Marcos, in Texas. Si \u00e8 laureato nel maggio del 1994 alle Belle Arti, in Teatro. Per l'anno scolastico 1999-2000, \u00e8 stato l'Artista di Casa. Dal 2001, Bailey \u00e8 direttore esecutivo del Sunshine Kids Foundation, che fornisce viaggi e attivit\u00e0 per le centinaia di bambini malati di cancro ogni anno. Egli \u00e8 stato volontario per pi\u00f9 di quindici anni da quando venne introdotto nell'organizzazione dalla sua figlioccia, alla quale era stata diagnosticata la leucemia.\n\u00c8 un veterano della scena televisiva e cinematografica e tuttora in attivit\u00e0. Anche se \u00e8 comparso in molti ruoli drammatici, \u00e8 meglio ricordato per le sue interpretazioni comiche, come il capitano Thaddeus Harris in \"Scuola di polizia\" e il pigro sergente Luther Rizzo in \"M*A*S*H\". \u00c8 stato uno dei protagonisti della serie \"The Closer\" nei panni del tenente Louie Provenza, continuando poi a ricoprire il ruolo nello spin-off \"Major Crimes\". Bailey ha un aspetto molto distinto, e, divenuto prematuramente grigio attorno ai trent'anni, ha spesso interpretato uomini pi\u00f9 anziani, nella maggior parte dei ruoli degli anni ottanta.\nDoppiatori italiani.\nNelle versioni in italiano dei suoi film, G. W. Bailey \u00e8 stato doppiato da:\nDa doppiatore \u00e8 sostituito da:"}
{"id": "1520435", "revid": "110157", "url": "https://it.wikipedia.org/wiki?curid=1520435", "title": "Strehaia", "text": "Strehaia \u00e8 una citt\u00e0 della Romania di 11.901 abitanti, ubicata nel distretto di Mehedin\u021bi, nella regione storica dell'Oltenia. \nFanno parte dell'area amministrativa anche le localit\u00e0 di Voloiac,\nCiochiu\u021ba, Comanda, Hurduce\u0219ti, Lunca Banului, Men\u021bi, Motruleni, Sl\u0103tinicu Mare, Sl\u0103tinicu Mic, St\u0103ne\u0219ti.\nCitata per la prima volta in un documento del XV secolo, Strehaia \u00e8 stata per diverso tempo una citt\u00e0 prettamente rurale, anche se per un breve periodo fu la residenza dei signori della zona, che vi ripararono da Drobeta Turnu-Severin per sfuggire agli attacchi degli Ottomani; la loro permanenza fu comunque breve e la residenza fu presto riportata a Drobeta Turnu-Severin per essere poi definitivamente spostata a Craiova.\nLo sviluppo della citt\u00e0 ritorn\u00f2 dopo questo evento ad essere prevalentemente agricolo e crebbe grazie anche all'istituzione di un'annuale fiera del bestiame, avvenuta nel 1653, che tuttora si tiene.\nDi un certo interesse \u00e8 il Monastero di Strehaia, la cui costruzione fu voluta dal Principe Matei Basarab nel 1645.\nLa zona circostante la citt\u00e0 presenta anche un interesse naturalistico, in quanto ospita una delle pi\u00f9 grandi colonie conosciute di Tartarughe di Hermann."}
{"id": "1520438", "revid": "121867426", "url": "https://it.wikipedia.org/wiki?curid=1520438", "title": "Giampaolo Dossena", "text": "Biografia.\nLaureato in lettere a Pavia, inizi\u00f2 la sua carriera pubblicistica negli anni cinquanta. Esord\u00ec nel 1949 come studioso di letteratura italiana e dialettale con un saggio sui diari di Vittorio Alfieri, cui \u00abdedic\u00f2 benevola attenzione Benedetto Croce\u00bb. Tra l'altro, scopr\u00ec e pubblic\u00f2 il diario del concittadino Giambattista Biffi, letterato settecentesco.\n\u00c8 stato molto attivo nell'editoria presso le maggiori case editrici (Sansoni, Feltrinelli, Rizzoli, Arnoldo Mondadori Editore, Bompiani), e ha collaborato con numerosi periodici (\"Linus\", \"L'Espresso\", \"L'Europeo\", \"La Stampa\", \"La Repubblica\", \"Il Sole 24 Ore\", ecc.), specializzandosi ben presto nella storia dei giochi, sia con le carte che con le parole o altro. Il suo interesse per i giochi \u00e8 iniziato collaborando con i Wutki sulle pagine di \"Linus\" e con il \"Caff\u00e8 letterario\", e ha raggiunto la sua massima espressione nella rubrica che tenne su \"Tuttolibri\" dal 1980 al 1987.\nNel 2005 ha donato alla Biblioteca Statale di Cremona 2000 volumi della sua immensa biblioteca, raccolti in oltre cinquant'anni di studi di letteratura e di gioco.\n\u00c8 morto il 5 febbraio 2009 nella sua casa di Cremona.\nNel 2019 ai 10 anni dalla sua scomparsa Play - Festival del Gioco ha istituito a suo ricordo il primo premio in Italia alla Cultura Ludica. Nello stesso anno la famiglia ha donato all'Universit\u00e0 degli Studi di Modena e Reggio Emilia (Dipartimento di Scienze Umane - Game Science Research Center) l'archivio personale."}
{"id": "1520444", "revid": "268111", "url": "https://it.wikipedia.org/wiki?curid=1520444", "title": "Regioni organizzatrici del nucleolo", "text": "Le regioni organizzatrici del nucleolo (conosciute anche con il termine in inglese nucleolus organizer regions ed il conseguente acronimo NORs) sono regioni particolari dei cromosomi eucariotici; visibili durante la metafase, costituiscono la zona cromosomica che, in interfase, va a formare il nucleolo.\nEssendo quest'ultimo il luogo del nucleo cellulare nel quale avviene la sintesi e l'assemblaggio dei ribosomi, come \u00e8 lecito aspettarsi i NORs contengono esclusivamente i geni codificanti i diversi RNA ribosomali. Negli esseri umani, nei NORs sono localizzati i geni per gli rRNA 5.8S, 18S e 28S (i geni per il 5S sono invece localizzati al di fuori dei NORs, sul cromosoma 1); tali geni sono disposti in successione, separati tra loro da brevi regioni non tradotte, a costituire un \"cluster\". Ogni NOR contiene un gran numero di cluster, a loro volta separati tra di loro da sequenze \"spaziatrici\" non tradotte.\nPresenti solo negli eucarioti, le regioni organizzatrici del nucleolo variano per numero e posizione fra le diverse specie; negli esseri umani sono localizzate sul braccio corto dei cinque cromosomi acrocentrici (ovvero, che hanno il centromero posizionato molto vicino ad una delle estremit\u00e0): i cromosomi 13, 14, 15, 21 e 22."}
{"id": "1520445", "revid": "767487", "url": "https://it.wikipedia.org/wiki?curid=1520445", "title": "V\u00e2nju Mare", "text": "V\u00e2nju Mare \u00e8 una citt\u00e0 della Romania di 6.555 abitanti, ubicata nel distretto di Mehedin\u021bi, nella regione storica dell'Oltenia. \nFanno parte dell'area amministrativa anche le localit\u00e0 di Ciochiu\u021ba, Comanda, Hurduce\u0219ti, Lunca Banului, Men\u021bi, Motruleni, Sl\u0103tinicu Mare, Sl\u0103tinicu Mic, St\u0103ne\u0219ti."}
{"id": "1520447", "revid": "287204", "url": "https://it.wikipedia.org/wiki?curid=1520447", "title": "Vanju Mare", "text": ""}
{"id": "1520459", "revid": "94902", "url": "https://it.wikipedia.org/wiki?curid=1520459", "title": "Regione organizzatrice del nucleolo", "text": ""}
{"id": "1520460", "revid": "94902", "url": "https://it.wikipedia.org/wiki?curid=1520460", "title": "NORs", "text": ""}
{"id": "1520461", "revid": "1590006", "url": "https://it.wikipedia.org/wiki?curid=1520461", "title": "Rete A 1", "text": "Rete A 1 \u00e8 uno dei multiplex della televisione digitale terrestre a diffusione nazionale presenti nel sistema DVB-T italiano. Appartiene a Persidera, operatore di rete nazionale italiano.\nCaratteristiche.\nIl Rete A 1 trasmette in SFN sul canale 44 della banda UHF V in tutta Italia, a eccezione di Valle d'Aosta, Liguria, Toscana, Umbria, provincia di Viterbo e Sardegna dove trasmette sul canale 32 della banda UHF IV, del Piemonte dove trasmette sul canale 32 della banda UHF IV e 44 della banda UHF V e del Trentino-Alto Adige dove trasmette sui canali 28 della banda UHF IV e 44 della banda UHF V.\nLa copertura del territorio nazionale non \u00e8 completa.\nStoria.\nNel 2004 Rete A \u00e8 stata acquistata dal Gruppo editoriale L'Espresso, assumendo prima il nome All Music e poi Deejay TV.\nServizi televisivi.\nSul multiplex Rete A 1 sono presenti canali televisivi e radiofonici gratuiti dei gruppi Discovery Italia, Mediaset, GEDI Gruppo Editoriale e d'altri editori."}
{"id": "1520466", "revid": "767487", "url": "https://it.wikipedia.org/wiki?curid=1520466", "title": "Alnif", "text": "Alnif \u00e8 una piccola citt\u00e0 del Marocco, nella provincia di Errachidia, nella regione di Dr\u00e2a-Tafilalet. Le sue citt\u00e0 vicine sono Tourza e Ammar."}
{"id": "1520468", "revid": "13197773", "url": "https://it.wikipedia.org/wiki?curid=1520468", "title": "Compagnie aeree", "text": ""}
{"id": "1520472", "revid": "149485", "url": "https://it.wikipedia.org/wiki?curid=1520472", "title": "Ulrike Maier", "text": "Campionessa del mondo nel supergigante a Vail 1989 e a Saalbach-Hinterglemm 1991, mor\u00ec in un incidente di gara sulla pista Kandahar di Garmisch-Partenkirchen.\nCarriera.\nStagioni 1984-1991.\nUlrike Maier ottenne i primi successi in carriera durante la stagione 1983-1984 di Coppa Europa, durante la quale vinse la classifica di slalom speciale e chiuse al 2\u00ba posto in quella generale. Il 9 dicembre 1984 colse il primo piazzamento di rilievo in Coppa del Mondo, arrivando 14\u00aa nella combinata di Davos, e il 30 novembre 1987 ottenne sulle nevi di Courmayeur il primo podio nel circuito, giungendo 3\u00aa in slalom speciale alle spalle delle connazionali Anita Wachter e Ida Ladst\u00e4tter.\nNel 1988 fu convocata per i XV Giochi olimpici invernali di , sua prima presenza olimpica, giungendo 6\u00aa nello slalom gigante e 10\u00aa nello slalom speciale, in due gare vinte dalla svizzera Vreni Schneider; non complet\u00f2 invece la combinata. L'anno dopo ai Mondiali di Vail 1989, suo esordio iridato, si aggiudic\u00f2 la medaglia d'oro nel supergigante e si classific\u00f2 8\u00aa nello slalom gigante e 6\u00aa nella combinata. Due anni pi\u00f9 tardi, ai Mondiali di Saalbach-Hinterglemm 1991, biss\u00f2 il successo nel supergigante, riuscendo anche a vincere la medaglia d'argento nello slalom gigante.\nStagioni 1992-1994.\nAi XVI Giochi olimpici invernali di , sua ultima presenza olimpica, si classific\u00f2 5\u00aa nel supergigante, 4\u00aa nello slalom gigante (a 6 centesimi di distacco dalla Wachter e dalla statunitense Diann Roffe, seconde a pari merito) e non complet\u00f2 la combinata. Il 28 novembre 1992 sal\u00ec per la prima volta sul gradino pi\u00f9 alto del podio in Coppa del Mondo nello slalom gigante di Park City; partecip\u00f2 quindi ai Mondiali di Morioka 1993, sua ultima presenza iridata, piazzandosi al 14\u00ba posto nel supergigante e al 15\u00ba nello slalom gigante, e quell'anno in Coppa del Mondo fu 2\u00aa nella classifica di supergigante staccata di 15 punti dalla vincitrice, la tedesca Katja Seizinger.\nIl 21 gennaio 1994 colse a Maribor la sua ultima vittoria in Coppa del Mondo, nonch\u00e9 ultimo piazzamento, in slalom gigante. Per via di un calo fisico che l'aveva penalizzata sia in Coppa del Mondo sia ai Mondiali a Morioka, aveva fatto intendere un suo ritiro dopo la stagione 1994, in programma per il 1995.\nL'incidente mortale.\nIl 29 gennaio si tenne sulla pista Kandahar di Garmisch-Partenkirchen la discesa libera valida per la Coppa del Mondo 1993-1994. Durante la sua prova la Maier, giunta ormai nel tratto finale della pista a una velocit\u00e0 superiore ai 105\u00a0km/h, cadde e scivol\u00f2 verso il bordo del tracciato, sbattendo violentemente contro un mucchio di neve e un paletto che reggeva la fotocellula del cronometro. L'impatto fu talmente violento che la sciatrice perse il casco; il suo corpo ormai esanime venne rimbalzato verso centro pista, continuando a scivolare per una decina di metri. I soccorsi furono immediati, ma vani: a causa della rottura delle vertebre cervicali mor\u00ec poco dopo esser stata trasportata all'ospedale di Murnau am Staffelsee. \nFu seppellita nel cimitero del paese natale, Rauris. Nei mesi successivi alla morte i familiari citarono in giudizio l'organizzazione della corsa, visto che l'esito fatale dell'incidente sembrava imputabile all'impatto del collo dell'atleta con le protezioni della fotocellula; .\nAltre attivit\u00e0.\nLa Maier, che aveva conquistato complessivamente venti podi di Coppa del Mondo in carriera, era famosa nell'ambiente dello sci oltre che per le vittorie anche perch\u00e9 madre di una bambina, che portava spesso alle gare (era presente sulle tribune anche in occasione dell'ultima vittoria della madre a Maribor, pochi giorni prima della tragedia) e della quale era incinta di due mesi durante i vittoriosi Mondiali di Vail 1989.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nGS = slalom gigante"}
{"id": "1520474", "revid": "94902", "url": "https://it.wikipedia.org/wiki?curid=1520474", "title": "Nors", "text": ""}
{"id": "1520491", "revid": "767487", "url": "https://it.wikipedia.org/wiki?curid=1520491", "title": "Perdition City", "text": "Perdition City \u00e8 il quinto album in studio del gruppo norvegese Ulver, pubblicato il 26 marzo 2000.\nIl disco.\nContinuando l'evoluzione iniziata col precedente EP \"Metamorphosis\", gli Ulver si allontanano definitivamente dalle loro origini black metal e si addentrano nei territori della musica elettronica ed ambient.\nIl disco, sottotitolato \"Music to an interior film\" (\"musica per un film interiore\"), mescola influenze che vanno dal jazz all'elettronica e rappresenta le impressioni di una citt\u00e0 notturna: luci al neon, strade lucide di pioggia, palazzi illuminati.\nIl gruppo stesso in una nota sul libretto del CD dichiara: \"Questa musica \u00e8 per le stazioni prima e dopo il sonno. Si raccomanda l'ascolto in cuffia al buio (\"This music is for the stations before and after sleep. Headphones and darkness recommended\")."}
{"id": "1520495", "revid": "547034", "url": "https://it.wikipedia.org/wiki?curid=1520495", "title": "Rissani", "text": "Rissani (; in berbero: \u2d54\u2d49\u2d59\u2d59\u2d30\u2d4f\u2d49) \u00e8 una citt\u00e0 del Marocco, nella provincia di Errachidia, nella regione di Mekn\u00e8s-Tafilalet. Si trova nei pressi di Erfoud ai margini dell'Erg Chebbi, il maggiore deserto di sabbia in Marocco.\nIl mausoleo di Sharif ibn Ali, fondatore della dinastia alawide, \u00e8 posto nella parte meridionale della citt\u00e0. A Rissani \u00e8 presente un mercato tre volte alla settimana.\nLa citt\u00e0 \u00e8 stata storicamente sede di una cospicua comunit\u00e0 ebraica, che contava 500 membri nel 1951, emigrata in massa verso Israele e Francia negli anni 1950 e 1960."}
{"id": "1520496", "revid": "124300233", "url": "https://it.wikipedia.org/wiki?curid=1520496", "title": "Robinson Crusoe", "text": "La vita e le strane sorprendenti avventure di Robinson Crusoe (\"The Life and Strange Surprising Adventures of Robinson Crusoe\"), meglio noto come Le avventure di Robinson Crusoe o, pi\u00f9 semplicemente, Robinson Crusoe (pronuncia inglese ) \u2013 adattamento popolare italiano Robinson Cruso\u00e8 (pronuncia ), in passato comune anche nei libri\u00a0\u2013,\u00a0\u00e8 un romanzo di Daniel Defoe pubblicato il 25 aprile 1719 e considerato il capostipite del moderno romanzo di avventura e, da alcuni critici letterari, del romanzo moderno in generale.\nTrama.\nRobinson Crusoe \u00e8 figlio di un mercante tedesco di Brema (il cui nome originale \u00e8 Kreutznaer) emigrato in Inghilterra e sposatosi con una donna inglese di York. Nato nel 1632 nella citt\u00e0 portuale di York, il padre lo educa severamente alla nuova condizione di rappresentante cadetto della classe media e vuole che in futuro diventi un avvocato; il giovane per\u00f2, da sempre fortemente appassionato alla vita di mare, decide appena compiuti diciannove anni di andar contro le direttive paterne, fermamente contrarie ai suoi 'istinti di viaggio', e quindi di imbarcarsi per esplorare il mondo e conoscere nuovi orizzonti, come nell'oceano Atlantico e nelle isole Canarie. \nIn uno dei suoi primi viaggi al largo delle coste del Maghreb viene fatto prigioniero dai pirati, rimane cos\u00ec schiavo alla loro merc\u00e9 per ben due anni; riesce infine a fuggire dal porto marocchino di Sal\u00e9 assieme ad altri arabi, tra cui il giovane Xury, costeggiando la costa atlantica africana in direzione sud.\nIncontrato un capitano della marina portoghese, dopo avergli consegnato Xury (sotto la promessa di liberarlo dopo 10 anni di servizio e, soprattutto, dopo che il ragazzo si fosse convertito all'unica vera religione, ossia quella cristiana) si fa trasportare fino in Brasile, al di l\u00e0 quindi dell'oceano Atlantico, dove riesce a prendere la guida di una piantagione di canna da zucchero grazie alle sue peculiari abilit\u00e0 commerciali.\nTorna successivamente in mare in direzione della Guinea, con l'intento di catturare degli africani da far schiavi; la nave su cui viaggia per\u00f2 affonda al largo del Venezuela a causa di una terribile tempesta caraibica, finendo per arenarsi su un'isola sconosciuta presso la foce del fiume Orinoco. Robinson, unico sopravvissuto di tutto l'equipaggio, riesce a salvare dei moschetti e diversi pezzi di utili attrezzature dal relitto prima che questo venga completamente distrutto dai forti venti, dalle onde e disperso dalla corrente, trasportandoli con delle zattere che si costruisce di volta in volta, apprestandosi cos\u00ec a iniziare la propria permanenza sull'isola deserta.\nPer prima cosa si costruisce un fortino in cui poter stare al sicuro di notte; comincia a coltivare la terra e a procurarsi i vestiti utilizzando le pelli delle capre selvatiche che paiono pullulare per tutta l'isola; riuscir\u00e0 pi\u00f9 avanti a farle riprodurre e quindi allevarle in gregge. Tra le prime cose che costruisce vi \u00e8 anche una grande croce, su cui incide la data del suo arrivo: 30 settembre 1659. A partire da quel momento far\u00e0 giornalmente una tacca sulla croce come un calendario, cos\u00ec da non perdere la coscienza del tempo che passa.\nSu quest'isola rimarr\u00e0 per ventotto lunghi anni, dodici dei quali passati in assoluta solitudine; tuttavia si adatta facilmente al suo nuovo tipo d'esistenza e riesce a catturare e addestrare per compagnia anche un pappagallo parlante.\nRobinson Crusoe decide di annotare in un diario, giorno dopo giorno, tutte le esperienze e avventure da lui vissute: continuer\u00e0 a scriverlo fino a quando non esaurir\u00e0 l'inchiostro, nel luglio 1660.\nDurante una grave malattia, in cui si vede costretto a letto in preda a una febbre altissima, ha una visione: un uomo discende da una nuvola nera sopra una grande fiamma e gli ricorda che fino a quel momento la sua vita non \u00e8 mai stata illuminata dalla luce della fede. Tornato in salute Robinson, che prima d'allora non era mai stato particolarmente religioso, comincia a rafforzare sempre pi\u00f9 la sua fede in Dio, ringraziandolo per tutte le cose che riesce a trovare sull'isola. Prende inoltre l'abitudine di leggere ogni mattina almeno una pagina della Sacra Bibbia, unico libro portato con s\u00e9.\nDopo dodici anni di isolamento si accorge di non essere solo: un giorno sulla spiaggia scopre infatti un'impronta di un piede pi\u00f9 grande del suo e i resti di un banchetto attorno al fuoco. L'isola \u00e8, a quanto pare, il luogo in cui i selvaggi portano i prigionieri di guerra per compiere sacrifici umani e atti di cannibalismo; Robinson, fortemente inorridito da tale pratica, un giorno decide di attaccarli per liberare la povera vittima che sta per essere sacrificata. Li uccide tutti e libera il loro prigioniero, che tiene con s\u00e9 come \"suddito\" e che ribattezza \"Venerd\u00ec\" (in ossequio al giorno del loro incontro), insegnandogli la lingua inglese e convertendolo alla fede cristiana attraverso la costante lettura della Bibbia.\nSuccessivamente Robinson salva altre due vittime sacrificali catturate dai cannibali: una \u00e8 il padre di Venerd\u00ec e l'altra uno spagnolo, quest'ultimo informa Robinson che vi sono altri suoi connazionali naufraghi dispersi in tutta l'isola, pertanto il gruppo cerca di escogitare un piano per salvarli. Proprio a quel punto una nave inglese fa ancoraggio al largo dell'isola; l'equipaggio si \u00e8 ammutinato e ha deciso di abbandonare il capitano e i due marinai rimastigli fedeli sulla spiaggia, apparentemente disabitata. Dopo una feroce battaglia contro gli ammutinati, Robinson e i suoi amici riescono a prendere stabile possesso della nave: termina cos\u00ec un esilio durato pi\u00f9 di un quarto di secolo.\nIl 19 dicembre 1686, Robinson salpa dall'isola e giunge nuovamente a York, in Inghilterra, l'11 giugno dell'anno seguente, dopo ben 35 anni di assenza dall'Europa e dalla sua civilt\u00e0. Da l\u00ec s'imbarca con Venerd\u00ec per Lisbona, dove riesce a incontrare il capitano portoghese, che gli d\u00e0 subito un resoconto dettagliato della situazione delle proprie piantagioni in Brasile. Robinson viene a sapere che i suoi genitori e suo fratello sono morti e, con suo sommo stupore, di essere diventato un uomo molto ricco: grazie alle piantagioni, divenute incredibilmente feconde durante la sua assenza, \u00e8 riuscito a guadagnare ben 600\u00a0000 sterline.\nLungo il trasporto delle sue ricchezze via terra, Robinson e il fedele Venerd\u00ec affrontano, attraversando i Pirenei, l'ultima grande avventura: combatteranno un branco di feroci lupi affamati.\nVendute in seguito le sue piantagioni, Robinson investe il patrimonio ricavato per sposarsi e mettere su famiglia (avr\u00e0 tre figli). Nel dicembre 1694, dopo la morte della moglie, si trasferisce sull'isola dove era naufragato, ora abitata dalla pacifica colonia di spagnoli, per assumerne il ruolo di governatore per diverso tempo.\nDopo altre avventure non specificate (forse in un resoconto successivo, come dice il finale), il 10 gennaio 1705, Robinson rimette piede in Inghilterra, dove decide infine di riposarsi e di godersi in pace il resto della sua vita. \nAnalisi.\nDefoe riesce a cogliere nel suo romanzo, come motivo universale, il problema dell'uomo solo, davanti alla natura e a Dio, nobilitandolo con la ragione che pu\u00f2, secondo i ricordi cristiani o biblici della creazione, dargli il dominio sulle cose. Defoe spiega in questo libro anche la mentalit\u00e0 inglese del tempo, quella secondo la quale l'uomo bianco \u00e8 la figura civilizzata e l'uomo nero \u00e8 il selvaggio. Oltretutto spiega anche il fatto che, all'epoca, l'Inghilterra tendeva a rendere simili a quello inglese tutti i popoli, \"civilizzandoli\" con la propria lingua e religione.\nAd esempio Robinson Crusoe decide di costruirsi un tavolo, perch\u00e9: \"senza un tavolo non potevo mettermi n\u00e9 a mangiare, n\u00e9 a scrivere, n\u00e9 fare varie altre cose con molto piacere: perci\u00f2 mi misi al lavoro. E qui devo osservare che poich\u00e9 la ragione \u00e8 la sostanza e l'origine della matematica, cos\u00ec squadrando e calcolando ogni cosa con la ragione e giudicandone nel modo pi\u00f9 razionale, ogni uomo pu\u00f2, col tempo, diventare padrone di ogni arte meccanica\".\nSulla falsariga di Prospero, le osservazioni di Robinson Crusoe lo portano ad aprire il libro della natura al quale Galileo Galilei prima e i sensisti dopo attingeranno per scoprire le leggi che reggono l'universo e che quindi lo controllano.\nMa nell'affrontare la natura, che non sempre gli \u00e8 favorevole, Robinson comincia a porsi i grossi problemi dell'anima, dell'essere e del non essere, della vanit\u00e0 del mondo e del valore della meditazione e della solitudine, della salvezza e della provvidenza. \u00c8 un percorso parallelo a quello della sopravvivenza fisica, che cambier\u00e0 radicalmente Robinson.\nIl contesto sociale.\nA questi concetti fa da sfondo il carattere dell'illuminismo inglese e soprattutto il carattere dell'epoca in cui visse l'autore, legata all'ascesa della borghesia mercantile puritana emergente, grazie all'espansione della colonizzazione e dei traffici marittimi. I valori borghesi sono esaltati in questo romanzo: laboriosit\u00e0, spirito di iniziativa e di sacrificio, intelligenza, intraprendenza.\nLa fiducia serena nella ragione inserisce l'opera nell'ambito dell'Illuminismo. Il lavoro \u00e8 il mezzo con cui l'uomo diventa proprietario legittimo delle cose che crea o che cura. Per quanto concerne poi l'ambito religioso, si pu\u00f2 riconoscere una religiosit\u00e0 legata al puritanesimo nel fatto che per Robinson esiste un limite all'accumulo dei beni segnato dal loro valore nell'uso, dalla funzione che svolgono per soddisfare necessit\u00e0 e moderati piaceri, limite rispettato anche attraverso lo scambio (che Robinson rimpiange di non poter effettuare) con i beni prodotti da altri, dato che il lavoro \u00e8 un'attivit\u00e0 prevalentemente sociale.\nLa fede sostanzialmente ottimistica nella provvidenza ha origine nell'educazione puritana di Defoe il quale si trova in una situazione che esalta il suo individualismo: egli pu\u00f2 contare solo sulle proprie forze, sulla propria intelligenza, sul proprio coraggio. Defoe rispecchia quindi la mentalit\u00e0 individualistica che \u00e8 alla base della societ\u00e0 borghese e capitalistica che in Inghilterra sta muovendo i primi passi.\nQuanto al rapporto uomo-natura, Robinson lotta per piegare la natura alle sue esigenze, e trova la propria dignit\u00e0 nel dominio di un ambiente selvaggio e ostile, mai prima toccato dall'uomo occidentale.\nPur senza negare questi lati negativi del personaggio Crusoe, fortemente criticato da James Joyce che lo lesse come manifesto dell'utilitarismo, \u00e8 comunque necessario ricordare che (come accade nelle pseudo-autobiografie) chi dice \"io\" (Robinson) non \u00e8 l'autore. L'autore \u00e8 Defoe, e le sue simpatie vanno a Venerd\u00ec per la sua bont\u00e0 ma anche intelligenza. Egli, archetipo del buon selvaggio fu preso a modello dallo stesso Jean-Jacques Rousseau a cui ispir\u00f2 in parte le teorie pedagogiche dell\"'\u00c9mile\".\nNelle intenzioni dell'autore il personaggio di Venerd\u00ec appare in una luce molto positiva, soprattutto quando \u00e8 confrontato a Robinson: Robinson entusiasma per le sue avventure e, se il suo carattere ci appare piatto e un po' calcolatore, \u00e8 perch\u00e9 manca della spontaneit\u00e0 e delle emozioni di Venerd\u00ec. Che dire della meraviglia di Robinson per le astuzie di Venerd\u00ec, che incanta un orso scagliatosi per aggredirli, facendolo ballare solo per colpirlo al momento giusto? Robinson non presupponeva tanta astuzia da un \"selvaggio\", ma Defoe s\u00ec.\nLa fortuna del romanzo.\nL'ispirazione.\nIl romanzo, che Defoe scrisse spinto dalla necessit\u00e0 di finanziare il matrimonio di sua figlia, prende ispirazione da un fatto vero accaduto al marinaio scozzese Alexander Selkirk che aveva trascorso quattro anni e quattro mesi in solitudine su una delle Isole Juan Fern\u00e1ndez. La vicenda era stata narrata da Rogers e pubblicata qualche anno prima. Sono molti i punti di contatto tra le due storie. L'isola su cui Selkirk visse, M\u00e1s a Tierra, \u00e8 stata poi chiamata \"\"Isola Robinson Crusoe\".\"\nIl canovaccio.\nQuando Defoe present\u00f2, come era abitudine a quei tempi, al libraio William Taylor, il canovaccio della trama, ne ottenne la commissione per un romanzo di trecentocinquanta pagine, redatto sotto forma di diario di un naufragio.\nIl successo.\nIl libro totalmente inventato ottenne immediatamente un grande successo e divenne . Tra aprile e agosto uscirono quattro edizioni e, poco dopo, l'autore scrisse due seguiti con \"The Further Adventures of Robinson Crusoe\" (\"Ulteriori avventure di Robinson Crusoe\") e \"Serious Reflections\" (\"Riflessioni serie\", 1720), accolti con entusiasmo anche maggiore sebbene giudicati di minor pregio artistico.\nJean-Jacques Rousseau ne fa un caposaldo nel suo ideale di educazione tracciato nell\"'\u00c9mile\": \u00abDal momento che abbiamo assolutamente bisogno di libri, uno ne esiste che costituisce, a parer mio, il pi\u00f9 felice trattato di educazione naturale. Questo libro sar\u00e0 il primo che il mio Emilio legger\u00e0; per lungo tempo former\u00e0 da solo tutta la sua biblioteca e sempre vi occuper\u00e0 un posto di rilievo [\u2026] Qual \u00e8 dunque questo meraviglioso libro? \u00c8 Aristotele? \u00c8 Plinio? \u00c8 Pitagora? No: \u00e8 Robinson Crusoe\u00bb; e ancora \u00abQuesto romanzo, sbarazzato di ogni parte superflua, racchiuso tra il naufragio di Robinson presso la sua isola e l'arrivo del vascello liberatore, sar\u00e0 per Emilio materia d'istruzione e insieme di svago per tutta l'epoca di cui ci stiamo occupando [\u2026] Voglio che impari nei minuti particolari, e non dai libri ma dalle cose stesse, ci\u00f2 che bisogna fare in simili circostanze. Pensi di essere egli stesso Robinson e si veda vestito di pelli, con un gran berretto in testa, uno sciabolone al fianco e tutto il grottesco equipaggiamento del protagonista, a parte il parasole, di cui non avr\u00e0 bisogno\u00bb.\nWilliam Wordsworth e Samuel Taylor Coleridge, iniziatori del movimento romantico inglese lo commentarono con entusiasmo. Karl Marx profondamente critico delle divisioni di classe e delle ineguaglianze generate dall'accumulazione del capitale, lo esamin\u00f2 in chiave sociologica e la sua lettura influenz\u00f2 la stesura di \"Das Kapital\" (\"Il Capitale\").\nIl libro, che pu\u00f2 essere considerato un capostipite del moderno romanzo d'avventura, oltre alla geniale struttura narrativa e alle interessanti tematiche sottintese, deve il suo successo anche al grande entusiasmo che tutto l'Occidente aveva all'epoca per immagini e racconti di ambientazione esotica. Non a caso negli anni successivi fu seguito da numerose storie di naufraghi, tanto che gi\u00e0 nell'Ottocento si potevano annoverare tra gli scritti, oltre duecento \"Robinson\" (vedi \"Robinsonata\").\nSecondo Walter Allen, uno dei maggiori critici inglesi e Mario Praz con lui, per quanto il pubblico e la critica abbiano fatto giustizia alla grandezza dell'opera, \"si nota frequentemente tra coloro che lo hanno criticato un certo sarcasmo; in essi le lodi sono sempre velate da riserve: in ci\u00f2 si pu\u00f2 soltanto constatare la presenza di quell'antico disprezzo di classe espresso da Jonathan Swift quando questi lo chiam\u00f2 \"quel tipo messo alla gogna, mi dimentico come si chiama\" (\"The English Novel\"). Un genere di \"parvenu\", arrivato al successo dalla completa oscurit\u00e0, un fallito commerciante di stoffe venuto alla ribalta col giornalismo d'assalto, avverso, come molti whig alla religione anglicana di Stato e ribelle alla corona. Ma \u00e8 incontestabile che senza lo sviluppo di quelle tecniche giornalistiche che Defoe apprese dalla vita di strada il moderno romanzo inglese avrebbe difficilmente visto la luce.\nPer Robert Louis Stevenson, che se ne occup\u00f2 nell'ambito delle sue indagini sul romanzo, \u00ab\"Robinson Crusoe\" \u00e8 tanto realistico quanto romantico; entrambe le qualit\u00e0 sono spinte all'estremo e nessuna delle due ne soffre\u00bb.\nEdgar Allan Poe ne ha invece lodato lo stile realistico sottolineando inoltre come lo stato di perfetto isolamento del protagonista sia un argomento intrinsecamente interessante.\nLe trasposizioni cinematografiche.\nDal libro sono state tratte numerose trasposizioni cinematografiche, per la verit\u00e0 non tutte sempre pertinenti e/o aderenti al testo letterario.\nLa prima in assoluto fu quella del film \"Les aventures de Robinson Cruso\u00e9\", realizzato nel 1902 - ovvero agli albori del cinema - dal regista Georges M\u00e9li\u00e8s.\nTra le altre versioni realizzate si ricordano qui:"}
{"id": "1520500", "revid": "83531", "url": "https://it.wikipedia.org/wiki?curid=1520500", "title": "Frankie Carbo", "text": "Ha controllato per oltre un ventennio la boxe statunitense. \u00c8 stato anche uno dei pi\u00f9 spietati killer della Murder, Inc.\nBiografia.\nI primi anni.\nPaolo Giovanni Carbo nasce il 10 agosto 1904 a New York, nel violentissimo quartiere del Lower East Side, da genitori emigrati da Agrigento. Ad appena undici anni fu recluso in un riformatorio di New York per giovani delinquenti. Nei dieci anni a seguire Carbo entrer\u00e0 ed uscir\u00e0 di galera, per diversi reati come aggressione, furto e rapine. Proprio in questo periodo Carbo venne arrestato per l'omicidio di un tassista che si era rifiutato di pagare la protezione. Durante il processo si proclam\u00f2 non colpevole e sostenne di aver ucciso l'uomo per difesa personale. Alla fine si proclam\u00f2 colpevole in cambio di una riduzione di pena: fu condannato a quattro anni, ma dopo 20 mesi fu scarcerato.\nIl Proibizionismo.\nDurante il periodo del Proibizionismo, Carbo, soprannominato \"The Gray\", venne affiliato nella Mafia diventando un uomo d'onore della Famiglia Gagliano, successivamente chiamata Famiglia Lucchese, con il ruolo di soldato; fu inquisito 17 volte per alcuni gravissimi reati, tra i quali 5 omicidi. Nel 1931, per fare un favore alla Famiglia di Philadelphia, gli venne commissionato l'omicidio di Mickey Duffy, un gangster irlandese rivale.\nRecord di Omicidi.\nSempre negli anni '30 fu accusato degli omicidi dei contrabbandieri Waxey Gordon e Max Askell; quindi fu arrestato e detenuto in prigione per circa sei mesi, ma le autorit\u00e0 lo rilasciarono per il rifiuto dei testimoni di accusarlo. Nel 1939 Carbo fu il primo sospettato dell'omicidio di Harry Greenberg, avvenuto in California; per questo omicidio l'ex-killer ebreo della Murder, Inc. Abe \"kid twist\" Reeles accett\u00f2 di testimoniare contro Carbo e contro Lepke Buckalter capo della Murder, Inc. Tuttavia prima dell'inizio del processo Reeles fu assassinato con l'aiuto dei poliziotti corrotti che in teoria lo dovevano proteggere. Reeles fu gettato dalla finestra del quinto piano di un albergo di Coney Island dove alloggiava. Il caso fu archiviato come suicidio e cos\u00ec le accuse su Frank Carbo e i suoi complici caddero.\nProblemi legali.\nNegli anni '40 Carbo diventa un manager di importanti pugili e organizzatore di importanti incontri di boxe per conto di Cosa nostra statunitense. Corrompe progressivamente il mondo del pugilato negli Stati Uniti truccando centinaia di incontri e controllando il mondo delle scommesse legali e clandestine.\nCarbo fu sospettato di avere ucciso anche il famoso Bugsy Siegel, imprenditore e gangster di Las Vegas, assassinato nel 1947, nella sua villa di Beverly Hills, a Los Angeles. Alla vicenda fu dedicato il film Bugsy, interpretato dall'attore americano Warren Beatty. Sotto il controllo di Carbo finiscono anche campioni del mondo come Jake La Motta e Sonny Liston.\nNel 1961 Carbo fu arrestato assieme al suo collaboratore e complice Frank \"Blinky\" Palermo, e successivamente condannato a 25 anni di reclusione, grazie alla testimonianza dell'ex pugile e organizzatore di boxe, Jack Leonard, che ebbe il coraggio di denunciare i loro metodi criminali. Il processo ebbe grande eco: l'accusa fu sostenuta dal procuratore generale Robert Kennedy; Carbo e Palermo furono ritenuti colpevoli di estorsione e condannati a 25 anni di reclusione.\nNonostante la reclusione, Carbo continu\u00f2 ad esercitare la sua influenza sulla boxe: una sua societ\u00e0, la \"Intercontinental Promotions\", gest\u00ec nel 1964 e 1965 i due discussi incontri per il titolo mondiale dei pesi massimi tra Sonny Liston e Cassius Clay, alias Muhammad Al\u00ec.\nCarbo scont\u00f2 la sua pena nel \"McNeil Island Correction Institution\" nello Stato di Washington. Pi\u00f9 tardi fu trasferito al \"Marion Federal Prison\", nello Stato dell'Illinois. Scarcerato per motivi di salute, Paolo Giovanni Carbo mor\u00ec a Miami Beach in Florida il 9 novembre 1976."}
{"id": "1520501", "revid": "1305772", "url": "https://it.wikipedia.org/wiki?curid=1520501", "title": "Balta (Mehedin\u021bi)", "text": "Balta \u00e8 un comune della Romania di 1.252 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 7 villaggi: Balta, Coada Cornetului, Coste\u0219ti, Gornovi\u021ba, Nev\u0103\u021bu, Prejna, Sfodea."}
{"id": "1520502", "revid": "6923", "url": "https://it.wikipedia.org/wiki?curid=1520502", "title": "Libro facsimile", "text": "Un libro facsimile \u00e8 una fotoriproduzione. Il libro originale che funge da modello viene scandito pagina per pagina; dalle immagini ottenute vengono quindi preparate le lastre per la stampa; infine i fogli stampati vengono legati insieme (per formare ciascun blocco libro): quest'ultima fase, affidata a botteghe artigiane, \u00e8 svolta manualmente, secondo metodi conformi a quelli che furono adottati per creare il volume originale.\nI libri facsimili riproducono, nella quasi totalit\u00e0 dei casi, opere manoscritte; in particolare, la tipologia di testo pi\u00f9 replicata \u00e8 rappresentata da libri decorati, come manoscritti miniati medievali.\nA differenza delle copie anastatiche, i facsimili non si limitano a riprodurre il testo degli originali, ma intendono emularne le propriet\u00e0 sensibili, come la dimensione delle pagine, la grammatura dei fogli, le cromie delle decorazioni, i materiali della legatura, gli elementi preziosi, ecc. Il facsimile intende essere indistinguibile dal libro originale, cos\u00ec come esso si presenta. \nI facsimili si differenziano anche dai falsi, poich\u00e9 ne viene reso noto lo statuto di copia.\nNello specifico, perch\u00e9 la riproduzione di un libro possa essere considerata facsimile, \u00e8 necessario che essa sia:\nA questi requisiti se ne aggiungono altri, frutto di consuetudini editoriali consolidatesi nel corso degli anni:"}
{"id": "1520516", "revid": "1833487", "url": "https://it.wikipedia.org/wiki?curid=1520516", "title": "Am\u00edlcar Cabral", "text": "Fu il fondatore del Partito Africano per l'Indipendenza della Guinea e di Capo Verde (PAIGC), che port\u00f2 la Guinea-Bissau e le isole di Capo Verde all'indipendenza dal Portogallo.\nBiografia.\nAm\u00edlcar Lopes Cabral nasce il 12 settembre 1924 in Bafat\u00e0 (Guinea-Bissau) da genitori originari dell'isola di Santiago (Capo Verde). \nSua madre si chiamava Iva Pinhel Evora e suo padre Juvenal Antonio Lopes da Costa Cabral. Va a studiare agronomia a Lisbona dove rimane fino al 1952. Qui conosce dei militanti favorevoli a porre termine al periodo di colonialismo.\nDi ritorno in Guinea-Bissau come agronomo, vuole contribuire a migliorare la condizione del suo popolo e a mettere fine alla dominazione coloniale portoghese.\nNel 1956 fonda, con Lu\u00eds Cabral (suo fratellastro e futuro presidente della repubblica di Guinea-Bissau), con Aristides Pereira (futuro presidente della repubblica di Capo Verde), con Ab\u00edlio Duarte (futuro ministro e presidente dell'Assemblea nazionale di Capo Verde) il PAIGC, organizzazione a quel tempo clandestina. Il PAIGC si batte contro l'esercito portoghese su parecchi fronti partendo dai paesi vicini, specialmente dalla Guinea e dal Casamance, provincia del Senegal. Riesce un po' per volta a controllare il sud del paese e a mettere in atto delle nuove strutture politico-amministrative nelle zone liberate.\nAm\u00edlcar Cabral muore assassinato il 20 gennaio 1973 a Conakry, solamente sei mesi prima dell'indipendenza della Guinea-Bissau. I suoi assassini sono dei membri del suo partito, verosimilmente manipolati dalle autorit\u00e0 portoghesi e sorretti dalle complicit\u00e0 dei pi\u00f9 alti livelli dello stato della Guinea.\nCabral non ha visto mai l'indipendenza della Guinea-Bissau (10 settembre 1973) e di Capo Verde (5 luglio 1975), causa per la quale ha combattuto per pi\u00f9 di venti anni.\nMemoria.\nAd Amilcar Cabral sono stati intitolati:"}
{"id": "1520521", "revid": "110157", "url": "https://it.wikipedia.org/wiki?curid=1520521", "title": "Too Hard to Swallow", "text": "Too Hard To Swallow \u00e8 il secondo album del duo hip hop UGK pubblicato il 10 novembre del 1992 dalla Bigtyme Recordz e della Jive Records."}
{"id": "1520524", "revid": "287204", "url": "https://it.wikipedia.org/wiki?curid=1520524", "title": "Giovanni Maria Catena", "text": "Entrato nell'ordine dei Servi di Maria fu ordinato sacerdote nel 1941 e nel 1943 si diplom\u00f2 presso il \"Pontificio istituto di musica sacra\" di Roma, dove fu allievo di Licinio Refice.\nVenne assegnato al convento della chiesa di Santa Maria in Via, dove inizi\u00f2 una scuola di musica parrocchiale e nel 1944 fond\u00f2 il coro dell'attuale Cappella musicale di Santa Maria in Via, composto esclusivamente da voci bianche. I fanciulli cantori del coro collaborarono ben presto con la Cappella Musicale Liberiana (della basilica di Santa Maria Maggiore), diretta dal suo maestro Licinio Refice, con il quale padre Catena partecip\u00f2 nel 1947 ad una tourn\u00e9e di sei mesi nell'America settentrionale. La collaborazione continu\u00f2 anche quando la direzione venne assunta da Domenico Bartolucci nel 1948.\nNel 1957 fu nominato da papa Pio XII \"Magister Puerorum\" della Cappella Musicale Pontificia, di cui contemporaneamente Domenico Bartolucci era divenuto \"direttore perpetuo\". Continu\u00f2 inoltre a seguire il coro della chiesa di Santa Maria in Via e si dedic\u00f2 anche ad altre forme artistiche (pittura, scenografia e fotografia)\nFu inoltre valente presepista, collaborando fattivamente sia alla manutenzione del Presepe Napoletano situato nella chiesa di Santa Maria in Via, sia all'allestimento del Presepe Romano allestito nella stessa chiesa ed esposto nel periodo tra il S.Natale e la Candelora. Per quest'ultimo realizzava la scenografia, costruendo un bozzetto in scala (ogni anno diverso), seguendone personalmente la costruzione e l'illuminazione.\nTuttora il Presepe Romano viene allestito a cura della Sezione Romana dell'Associazione Italiana Amici del Presepio"}
{"id": "1520527", "revid": "110157", "url": "https://it.wikipedia.org/wiki?curid=1520527", "title": "Prva Liga 1962-1963", "text": "La Prva savezna liga SFRJ 1962-1963, conosciuta semplicemente come Prva liga 1962-1963, fu la 34\u00aa edizione del campionato jugoslavo di calcio, la 17\u00aa dopo la fine della seconda guerra mondiale. La vittoria finale fu appannaggio del , al suo quinto titolo, terzo consecutivo. \nDopo quattro stagioni a 12 squadre, \u00e8 stato ripristinato il torneo a 14 partecipanti.\nRisultati.\nCalendario.\nFonte: exyufudbal"}
{"id": "1520528", "revid": "1573940", "url": "https://it.wikipedia.org/wiki?curid=1520528", "title": "Pteroinae", "text": "La sottofamiglia Pteroinae comprende 20 specie di pesci ossei marini appartenenti alla famiglia Scorpaenidae.\nDistribuzione e habitat.\nQueste specie sono diffuse nell'Indo-Pacifico, prevalentemente associate all'ambiente del reef corallino.\nDescrizione.\nLa livrea \u00e8 tendenzialmente mimetica con fondo grigio-bruno e screziature rossastre, bianche e brune. \nLe dimensioni variano dai 9\u00a0cm di \"Ebosia falcata\" ai 38\u00a0cm di \"Pterois volitans\" .\nVeleno.\nTutte le specie hanno spine sulle pinne e sugli opercoli branchiali e la maggior parte di esse \u00e8 in grado di infliggere dolorose punture.\nTassonomia.\nLa sottofamiglia comprende 20 specie, suddivise in 5 generi:\nAcquariofilia.\nAlcune specie, soprattutto del genere \"Pterois\", sono allevate in acquari marini."}
{"id": "1520535", "revid": "110157", "url": "https://it.wikipedia.org/wiki?curid=1520535", "title": "B\u0103l\u0103ci\u021ba", "text": "B\u0103l\u0103ci\u021ba \u00e8 un comune della Romania di 3.254 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 3 villaggi: B\u0103l\u0103ci\u021ba, Dobra, Gvardini\u021ba."}
{"id": "1520536", "revid": "287204", "url": "https://it.wikipedia.org/wiki?curid=1520536", "title": "Balacita", "text": ""}
{"id": "1520537", "revid": "88812", "url": "https://it.wikipedia.org/wiki?curid=1520537", "title": "Euclide di Megara", "text": "Vita.\nDi Euclide, noto anche come Euclide il Socratico, scarse sono le notizie relative alla sua vita e a quella dei suoi seguaci. Gli editori e traduttori medievali degli \"Elementi\" lo confusero sovente con l'omonimo Euclide (323 a.C. circa-286 a.C.), matematico. Tale confusione, nata forse con Valerio Massimo, sarebbe durata fino al Rinascimento.\nProbabilmente nato a Megara o a Gela, vissuto tra la seconda met\u00e0 del V secolo a.C. e la prima del IV fond\u00f2 certamente una scuola filosofica d'impostazione socratica a Megara.\nPrima di frequentare ad Atene il suo maestro Socrate, alla cui morte aveva assistito, aveva studiato la filosofia di Parmenide e la sua scuola aveva ospitato Platone costretto a fuggire da Atene per motivi politici.\nPensiero.\nLa scuola megarica ebbe grande fama nel mondo antico ma il suo pensiero non sembra abbia molto contribuito allo svolgimento della filosofia successiva, anzi, fin dall'inizio la dottrina della scuola fu percepita come ambigua rispetto al pensiero socratico e impostata piuttosto sull'eleatismo.\nIn realt\u00e0 Euclide tentava una conciliazione tra l'etica socratica e l'ontologia eleatica che egli ben conosceva, come attesta Cicerone che descrive la scuola megarica come la prosecuzione di quella eleatica collegando Euclide a Senofane, Parmenide e Zenone.\nProprio da Zenone Euclide infatti aveva ripreso il metodo dialettico negativo, vale a dire il ragionamento per assurdo diretto alla confutazione non delle premesse ma della conclusione.\nNei suoi sei dialoghi, andati tutti perduti, Euclide attribuiva un valore ontologico al bene socratico trasfigurandolo nell'Uno, l'Essere unico e immutabile di Parmenide, chiamato Dio, sapienza o giustizia, ed accostabile all'assunto metafisico proprio della scuola eleatica.\nSecondo alcuni storiografi nella filosofia di Euclide \u00e8 presente la dottrina delle idee platonica ed \u00e8 anticipata la distinzione di potenza e atto che tanta parte ha nel pensiero aristotelico."}
{"id": "1520538", "revid": "287204", "url": "https://it.wikipedia.org/wiki?curid=1520538", "title": "Lo scafandro e la farfalla", "text": "Lo scafandro e la farfalla (\"Le scaphandre et le papillon\") \u00e8 un libro autobiografico del giornalista francese Jean-Dominique Bauby pubblicato nel 1997. \nTrama.\nL'8 dicembre 1995, un ictus getta Jean-Dominique Bauby (43 anni) in coma. Quando si risveglia, dopo 20 giorni, le sue funzioni motorie sono deteriorate, lasciandolo in una condizione che la medicina chiama sindrome locked-in. Si trova, perfettamente lucido, in un corpo che non soddisfa pi\u00f9 la sua mente, da qui la metafora del titolo. Bauby non pu\u00f2 pi\u00f9 muoversi, parlare, mangiare, respirare senza aiuto.\nL'autore racconta i suoi primi momenti della sindrome, quando non capisce il legame tra lui ed una sedia a rotelle. Descrive i ricordi della sua famiglia e di una giornata tipo nella stanza 119 dell'ospedale Berck.\nIl libro \u00e8 stato interamente scritto da Bauby tramite il battito della palpebra del suo occhio sinistro, unico contatto con il mondo esterno. Un infermiere collaboratore, Claude Mendibil, gli recitava l'alfabeto secondo l'ordine di maggior utilizzo delle lettere dell'alfabeto (in francese E, S, A, R, I, N, T, U, L, O, M, P, D, C, F, B, V, H, G, J, Q, Z, Y, K, X, W) e Bauby batteva il ciglio alla lettera desiderata. Cos\u00ec, lettera dopo lettera, Bauby dett\u00f2 parole, frasi e intere pagine. Il metodo, proposto dall'infermiere, era tratto da quello simile descritto da Alexandre Dumas nel \"Conte di Montecristo\" per il personaggio di Noirtier.\nOgni mattina, prima dell'alba, Bauby pensava e memorizzava un capitolo da dettare pi\u00f9 tardi. Per scrivere l'intero libro ci sono voluti circa 200.000 battiti di ciglio, e per comporre una parola occorrevano due minuti. Il libro fa una cronaca degli eventi giornalieri e della vita di una persona affetta da sindrome locked-in.\nPubblicazione.\nIl libro venne pubblicato il 7 marzo del 1997. Ebbe eccellenti critiche e nella prima settimana vendette 200.000 copie. Dieci giorni dopo l'uscita del libro in Francia, Bauby mor\u00ec per arresto cardiaco conseguente ad una polmonite, all'et\u00e0 di quasi 45 anni.\nAdattamento cinematografico.\nNel 2007 il regista statunitense Julian Schnabel ha realizzato l'omonimo film, con l'attore francese Mathieu Amalric nella parte di Bauby. Con questo film Schnabel si \u00e8 guadagnato il premio per il miglior regista al festival del cinema di Cannes."}
{"id": "1520539", "revid": "599013", "url": "https://it.wikipedia.org/wiki?curid=1520539", "title": "Wayne Dyer", "text": "Carriera.\nClub.\nCresciuto nelle giovanili del , le sue migliori stagioni le ha passate nello Hinkley United, dove ha trascorso 3 anni con 88 presenze e 8 reti segnate.\nNegli anni dal 2005 al 2007 ha giocato anche molto bene nel Bromsgrove Rovers con 66 presenze e 8 reti.\nNella stagione 2007-2008, ha giocato nel Hednesford Town, dove \u00e8 sceso in campo 28 volte, segnando 4 reti.\nIl 31 maggio 2008 ha firmato un contratto con il Chasetown, squadra con cui affronta la stagione calcistica 2008-2009.\nDopo un buon inizio, si infortuna e al ritorno, complice anche il buono stato di forma della squadra, fatica a ritrovare il posto. A fine ottobre accetta l'offerta di Karl Adams, un suo vecchio amico con cui ha giocato nel Kettering Town Football Club e nei Bromsgrove Rovers, e ora allenatore del Coleshill Town. Passa quindi in prestito per un mese alla squadra di Adams per ritrovare la condizione e d'altra parte fornire esperienza e qualit\u00e0 alla sua nuova squadra.\nNazionale.\n\u00c8 anche il capitano della Nazionale calcistica del Montserrat, nazione caraibica.\n\u00c8 stato il primo realizzatore di una rete nella storia della Nazionale del Montserrat. Era infatti il 19 marzo 2000, all'88' della partita di ritorno Repubblica Dominicana-Montserrat, valida per le qualificazioni ai mondiali del 2002, quando Dyer segn\u00f2 la storica rete del 3-1 finale."}
{"id": "1520540", "revid": "19933", "url": "https://it.wikipedia.org/wiki?curid=1520540", "title": "Patrimoni dell'umanit\u00e0", "text": ""}
{"id": "1520542", "revid": "125188291", "url": "https://it.wikipedia.org/wiki?curid=1520542", "title": "Ty Hardin", "text": "Biografia.\nAttivo prevalentemente sul grande schermo, ottenne per\u00f2 il suo maggiore successo grazie al ruolo di Bronco Layne nella serie televisiva \"Bronco\" (1958-1962), e successivamente partecip\u00f2 ad altre celebri serie quali \"Cheyenne\" (1960-1962) e \"Alta marea\" (1969). A met\u00e0 anni sessanta arriv\u00f2 in Italia per partecipare a svariati spaghetti western, tra i quali \"L'uomo della valle maledetta\" (1964), \"Acquasanta Joe\", \"Il giorno del giudizio\", \"Quel maledetto giorno della resa dei conti\" (tutti del 1971) e \"Sei iellato, amico hai incontrato Sacramento\" (1972); nonch\u00e9 agli avventurosi \"Bersaglio mobile\" (1967) e \"Caccia ai violenti\" (1968).\nRientrato negli Stati Uniti, ebbe un breve ruolo non accreditato nella commedia \"Che cosa \u00e8 successo tra mio padre e tua madre?\" (1972) di Billy Wilder. Negli anni ottanta la sua carriera si avvi\u00f2 a un lento declino e apparve in sempre pi\u00f9 sporadici camei sino al 2011, anno in cui partecip\u00f2 a \"Head Over Spurs in Love\" di Ana Zins. Stabilitosi in California con la settima moglie Caroline, \u00e8 morto il 3 agosto 2017, all'et\u00e0 di 87 anni.\nMatrimoni.\nTy Hardin \u00e8 stato sposato 7 volte con:"}
{"id": "1520543", "revid": "110157", "url": "https://it.wikipedia.org/wiki?curid=1520543", "title": "Prva Liga 1961-1962", "text": "La Prva savezna liga FNRJ 1961-1962, conosciuta semplicemente come Prva liga 1961-1962, fu la 33\u00aa edizione del campionato jugoslavo di calcio, la 16\u00aa dopo la fine della seconda guerra mondiale. La vittoria finale fu appannaggio del , al suo quarto titolo, secondo consecutivo. \nPer l'edizione successiva era previsto l'allargamento da 12 a 14 squadre, quindi le ultime due classificate non sarebbero retrocesse direttamente bens\u00ec avrebbero disputato gli spareggi contro le seconde dei due gironi di Druga liga.\nRisultati.\nCalendario.\nFonte: exyufudbal"}
{"id": "1520544", "revid": "1442080", "url": "https://it.wikipedia.org/wiki?curid=1520544", "title": "Scorpaeninae", "text": "La sottofamiglia Scorpaeninae comprende 191 specie di pesci ossei marini appartenenti alla famiglia Scorpaenidae.\nDistribuzione e habitat.\nQueste specie sono diffuse nell'Indo-Pacifico, prevalentemente associate all'ambiente del reef corallino.\nDescrizione.\nLa livrea \u00e8 tendenzialmente mimetica con fondo grigio-bruno e screziature rossastre, bianche e brune. \nLe dimensioni variano dai 9 cm di \"Ebosia falcata\" ai 38 cm di \"Pterois volitans\".\nVeleno.\nTutte le specie hanno spine sulle pinne e sugli opercoli branchiali e la maggior parte di esse \u00e8 in grado di infliggere dolorose punture.\nAcquariofilia.\nAlcune specie, soprattutto del genere \"Pterois\", sono allevate in acquari marini.\nGeneri.\nLa sottofamiglia comprende 191 specie, suddivise in 19 generi:"}
{"id": "1520553", "revid": "709565", "url": "https://it.wikipedia.org/wiki?curid=1520553", "title": "Ginger Lynn", "text": "La rivista del settore AVN l'ha inclusa al settimo posto tra le 50 attrici pornografiche pi\u00f9 importanti di sempre. Dopo aver interrotto la sua carriera nel cinema per adulti nel 1987, ha interpretato molti film di seconda categoria con il suo nome anagrafico Ginger Lynn Allen. In seguito, alla fine degli anni novanta, \u00e8 ritornata al porno, ed ha interpretato qualche altro film riscuotendo un buon successo. Nel 2014 ha annunciato il suo ritiro dal mondo dei film a luci rosse.\nBiografia.\nGiovent\u00f9.\nGinger Lynn Allen \u00e8 nata a Rockford, nell'Illinois, figlia del diciottenne supervisore al porto Wayne Allen e della diciannovenne centralinista Marilyn McBride. Da bambina sub\u00ec abusi soprattutto da parte della madre. Quando il padre le lasci\u00f2, nel 1968, gli abusi peggiorarono. I nonni paterni erano la sua unica fonte di felicit\u00e0. Inoltre aveva ben pochi amici durante la sua infanzia. Si creava dunque amici immaginari. Nel 1974 tent\u00f2 il suicidio usando sonniferi ed altre medicine della madre. Ha raccontato di essere rimasta catatonica per tre giorni, durante i quali sua madre non l'aiut\u00f2 minimamente.\nPoco dopo i nonni decisero di portarla via dalla madre, dopo che il nonno aveva telefonato alla nuora ed aveva sentito la ragazza piangere forte. A 13 anni ebbe un ragazzo con problemi di droga: sotto la sua influenza inizi\u00f2 ad abusare di stupefacenti. Rimase incinta ed abort\u00ec. Dopo aver scoperto che la nipote era diventata sessualmente attiva, la nonna la introdusse ai contraccettivi. Dopo il diploma nel 1981, usc\u00ec dalla casa dei nonni. Costoro si trasferirono a Lucerne Valley, in California. Lei rimase a Rockford, lavorando in un negozio di dischi durante il giorno e come cameriera in un bar durante la notte.\nCarriera nella pornografia.\nNel 1982 si trasfer\u00ec in California quando seppe che il nonno aveva avuto un attacco di cuore. Dopo la morte del nonno and\u00f2 a vivere con un amico, Brian. La Lynn aveva necessit\u00e0 di lavorare e, nel settembre 1983, rispose ad un annuncio di un'agenzia di modelle di nudo. Venne assunta immediatamente e fece un servizio per \"Penthouse\", che la fece conoscere nel giro. Dopo aver fatto altri servizi di nudo, inizi\u00f2 a lavorare in film pornografici nel dicembre 1983, col nome di Ginger Lynn. Il primo film fu \"Surrender in Paradise\", interpretato con Jerry Butler, che le fece festeggiare il ventunesimo compleanno alle Hawaii.\nLa Allen divenne subito molto popolare, diventando una delle pornodive pi\u00f9 celebri di sempre. Ebbe una sua propria linea di video dalla Vivid Entertainment diretti dal regista Bruce Seven. Ha ricevuto il premio come Best New Starlet nel 1985 dall'AVN ed \u00e8 entrata nelle \"Halls of fame\" della X-Rated Critics Organization (XRCO) e della Adult Video News (AVN). Secondo alcuni critici il suo migliore film \u00e8 stato \"Vergini corpi frementi\" (parodia porno del romanzo di Agatha Christie \"Dieci piccoli indiani\"). Altri momenti importanti della sua carriera sono stati i film \"Kinky Business\", \"Vortice erotico\", \"Trashy Lady\", \"Blame It on Ginger\", e \"Slumber Party\" con Eric Edwards. Il suo \"look\" durante gli anni di maggior successo nel porno (dal 1984 al 1986) era vagamente somigliante a quello di Madonna e della prima Meg Ryan.\nLa sua popolarit\u00e0 fu aiutata dal fatto che nei suoi film interpretava frequentemente scene di sesso anale e doppie penetrazioni, per sua volont\u00e0 mai protette: nella pornografia dei primi anni ottanta, infatti, questa tipologia di atti era abbastanza rara, soprattutto da parte di attrici del suo calibro. In ogni suo film faceva inoltre almeno una scena di lesbismo; altra particolarit\u00e0 che la contraddistingueva era il ricorso ad un fantasioso turpiloquio durante le scene pi\u00f9 esplicite. Nella prima parte di carriera lavor\u00f2 spesso in coppia con il pornodivo Tom Byron, formando con l'attore una delle coppie hard pi\u00f9 affiatate sullo schermo. Fu la prima \"Vivid Girl\", battendo Traci Lords.\nQuando si scopr\u00ec che la Lords aveva recitato in molti film pornografici nonostante la minore et\u00e0 scoppi\u00f2 uno scandalo enorme. La Allen venne chiamata a testimoniare contro i produttori: si rifiut\u00f2 e da allora, a quanto dichiara, venne presa a bersaglio dall'Internal Revenue Service per frode fiscale. Nel febbraio 1986 la Allen decise di lasciare la pornografia e di dedicarsi al cinema mainstream, usando il suo vero nome: comparve quindi in una serie di film e spettacoli televisivi. Dopo una discussa storia d'amore con l'attore Charlie Sheen, alla fine degli anni novanta, Ginger ha deciso di ritornare nel mondo del porno, girando film di successo come \"White Lightning\" e \"Ginger Lynn's Torn\", nei quali nonostante fosse vicina ai quaranta, non si risparmi\u00f2 di certo e forn\u00ec le sue scene di sesso forse pi\u00f9 sfrenate.\nNel 1998 viene scelta dai Metallica come protagonista nel videoclip del loro brano \"Turn the Page\", cover di una canzone di Bob Seger. Nel marzo 2006 \u00e8 stata ospite del programma della Playboy Radio \"Night Calls Radio\" assieme a Christy Canyon. Nel giugno 2007 ha annunciato di aver interpretato due scene per Kink.com, una scena di sexy-wrestling con Bobbi Starr e una hardcore con il suo ragazzo, anche nella vita reale, Mark Davis. \u00c8 considerata una vera e propria leggenda del mondo della pornografia. Verso fine carriera, data la non pi\u00f9 giovanissima et\u00e0, si \u00e8 specializzata nel genere di film hard MILF interpretando ruoli di donne mature che si accoppiano disinvoltamente con partner assai pi\u00f9 giovani. Si \u00e8 ritirata dalle scene nel 2014.\nVita privata.\nNel 1991, per aver falsificato una ricevuta fiscale, ha passato quattro mesi in prigione. In quegli stessi anni ha passato diverso tempo in un centro di riabilitazione per disintossicarsi dalla cocaina. Ha avuto una lunga relazione con il personaggio radiofonico di Los Angeles Ralph Garman e una di due anni con l'attore Charlie Sheen. Charlie Sheen e Martin Sheen hanno scritto lettere alla Corte in appoggio alla Allen durante il processo per evasione fiscale. Nonostante la reputazione di Sheen di violento nei confronti delle donne, Ginger Lynn ha dichiarato di non essere mai stata oggetto di alcuna sua violenza: \u00abMai una volta alz\u00f2 la voce contro di me. Mai alcuna violenza\u00bb.\nNel 2000 alla Allen venne diagnosticato un cancro all'utero. Si sottopose ad una isterectomia totale e a qualche seduta di chemioterapia, riuscendo a sconfiggere la malattia. In una intervista del 2003, ha descritto s\u00e9 stessa come una \"mamma single di un figlio di cinque anni\".\nRiconoscimenti.\nAVN Awards\nXRCO Awards\n\u00c8 stata inoltre introdotta nella AVN Hall of Fame e nella XRCO Hall of Fame."}
{"id": "1520555", "revid": "33689", "url": "https://it.wikipedia.org/wiki?curid=1520555", "title": "Herion", "text": ""}
{"id": "1520556", "revid": "110157", "url": "https://it.wikipedia.org/wiki?curid=1520556", "title": "Prva Liga 1960-1961", "text": "La Prva savezna liga FNRJ 1960-1961, conosciuta semplicemente come Prva liga 1960-1961, fu la 32\u00aa edizione del campionato jugoslavo di calcio, la 15\u00aa dopo la fine della seconda guerra mondiale. La vittoria finale fu appannaggio del , al suo terzo titolo, il primo negli ultimi 12 anni. Questa stagione fu anche il \"lancio\" della generazione dei giovani calciatori bianco-neri, passata alla storia come i \"Partizanove bebe\" (\"i ragazzini del Partizan\"), che domineranno il calcio jugoslavo negli anni successivi e che raggiungeranno la finale della Coppa dei Campioni 1965-1966.\nCapocannonieri del torneo furono Zoran Prljin\u010devi\u0107 () e Todor Veselinovi\u0107 (), con 16 reti.\nQuesta stagione \u00e8 iniziata insolitamente tardi per permettere alla nazionale olimpica jugoslava (interamente composta da giocatori della Prva liga) di partecipare \u2013 e di vincere l'oro \u2013 alle olimpiadi di Roma.\nRisultati.\nCalendario.\nFonte: exyufudbal"}
{"id": "1520560", "revid": "765509", "url": "https://it.wikipedia.org/wiki?curid=1520560", "title": "Li Shaoran", "text": ""}
{"id": "1520561", "revid": "38120", "url": "https://it.wikipedia.org/wiki?curid=1520561", "title": "Lo Scafandro e la farfalla", "text": ""}
{"id": "1520564", "revid": "33689", "url": "https://it.wikipedia.org/wiki?curid=1520564", "title": "Belegorn", "text": ""}
{"id": "1520571", "revid": "110157", "url": "https://it.wikipedia.org/wiki?curid=1520571", "title": "Prva Liga 1959-1960", "text": "La Prva savezna liga FNRJ 1959-1960, conosciuta semplicemente come Prva liga 1959-1960, fu la 31\u00aa edizione del campionato jugoslavo di calcio, la 14\u00aa dopo la fine della seconda guerra mondiale. La vittoria finale fu appannaggio della , al suo sesto titolo, secondo consecutivo.\nRisultati.\nCalendario.\nFonte: exyufudbal\nSquadra campione.\nVladimir Durkovi\u0107 (22/0)&lt;br&gt;Ljubomir Spaji\u0107 (22/0)&lt;br&gt;Vladimir Beara (21/0) --portiere--&lt;br&gt;Borivoje Kosti\u0107 (21/19)&lt;br&gt;Lazar Tasi\u0107 (20/0)&lt;br&gt;Vladimir Popovi\u0107 (14/0)&lt;br&gt;Nikola Stipi\u0107 (14/5)&lt;br&gt;Du\u0161an Maravi\u0107 (13/5)&lt;br&gt;Dimitrije Stojanovi\u0107 (12/0)&lt;br&gt;Selimir Milo\u0161evi\u0107 (12/3)&lt;br&gt;Ivan Toplak (11/5)&lt;br&gt;Dragoslav \u0160ekularac (11/3)&lt;br&gt;Anton Rudinski (11/1)&lt;br&gt;Miljan Zekovi\u0107 (10/0)&lt;br&gt;Blagoje Miti\u0107 (10/0)&lt;br&gt;Ivan Popovi\u0107 (7/3)&lt;br&gt;Branko Zebec (7/2)&lt;br&gt;Ranko Borozan (5/0)&lt;br&gt;Vladimir Nikolovski (4/1)&lt;br&gt;Nikola Miju\u0161kovi\u0107 (4/0)&lt;br&gt;Petar \u0106osi\u0107 (1/0) --portiere--&lt;br&gt;\"Fonti: sportsport.ba e worldfootball.net\""}
{"id": "1520573", "revid": "123977817", "url": "https://it.wikipedia.org/wiki?curid=1520573", "title": "Sottodiciotto Filmfestival", "text": "Sottodiciotto Film Festival (talvolta denominato Settediciotto Film Festival) \u00e8 un festival cinematografico organizzato da Aiace Torino e Citt\u00e0 di Torino - Divisione Servizi Educativi che si svolge annualmente a Torino. La prima edizione \u00e8 stata realizzata nel dicembre del 2000.\nNascita e percorsi.\nSottodiciotto Film Festival nasce nel 2000 su iniziativa dell'Aiace Torino e della Citt\u00e0 di Torino - Divisione Servizi Educativi per presentare la produzione audiovisiva realizzata dai ragazzi sotto i 18 anni \u2013 in ambito scolastico ed extrascolastico \u2013 e il cinema legato ai temi dell'infanzia, dell'adolescenza e della giovent\u00f9. L'iniziativa ha avuto fin dall'inizio il proprio nucleo costitutivo in due sezioni competitive, il Concorso nazionale per le produzioni audiovisive realizzate dalle scuole (suddiviso nelle categorie: Infanzia e Primarie, Secondarie di I e II grado) ed un Concorso Nazionale riservato alle opere realizzate autonomamente dai giovani under 18.\nIl percorso del Festival si \u00e8 poi orientato anche verso un'offerta artistica pi\u00f9 estesa rispetto al solo concorso, che include anche proiezioni di film per le scuole, attivit\u00e0 formative per ragazzi, insegnanti ed educatori, e una parte della programmazione rivolta a un pubblico intergenerazionale. Nel 2016 il festival cambia denominazione (Sotto18 film festival&amp;campus) aprendosi anche al mondo universitario: il nuovo direttore \u00e8 Steve Della Casa. \nStruttura del programma.\nSottodiciotto Film Festival si caratterizza per una programmazione specifica per le scuole di ogni ordine e grado, con proiezioni, incontri con autori e testimoni internazionali, laboratori didattici, seminari, convegni per docenti e operatori, visite guidate. Tale sezione, che prende il nome di Sotto18 Scuola, \u00e8 soprattutto rappresentata dalla presentazione dei prodotti audiovisivi selezionati per il concorso nazionale. Alle iniziative dedicate partecipano studenti provenienti dagli istituti di tutta Italia.\nDa sempre caratterizzato da un tema variabile a ogni edizione, Sottodiciotto ha strutturato un'altra parte del proprio programma (che prende invece il nome di Sotto18 x Tutti) dedicando retrospettive ad autori contemporanei nelle cui opere siano presenti connessioni dirette con l'universo giovanile o con il tema scelto per l'edizione in corso, ma anche assegnando la Targa Citt\u00e0 di Torino - Sottodiciotto Film Festival a un cineasta italiano la cui filmografia presentava affinit\u00e0 con le finalit\u00e0 della manifestazione (tra gli altri, Paolo Virz\u00ec, Marco Risi, Davide Ferrario). Attualmente, la Targa Citt\u00e0 di Torino non viene pi\u00f9 consegnata.\nLa sezione include oggi proposte inedite e presentazioni di film in anteprima, incontri e programmi speciali, ed in generale una programmazione che privilegia spunti d'attualit\u00e0, opere d'impegno sociale e civile, e autori emergenti che si affermano sul piano internazionale.\nAnteprime e prime visioni.\nEdizione 2015: \"Registro di classe - libro primo 1900 - 1960\", regia di Gianni Amelio e Cecilia Pagliarani (2015), \"Jennifer Lopez: Dance Again\", regia di Ted Kennedy (2014), \"Perfect Day\", regia di Fernando Le\u00f3n de Aranoa (2015), Lila &amp; Eve, regia di Charles Stone III (2014), \"Microbe et Gasoil\", regia di Michel Gondry (2015), \"Our Little Sister\", regia di Hirokazu Kore-eda (2015), Il labirinto del silenzio, regia di Giulio Ricciarelli (2014), Mozes, il pesce e la colomba, regia di Virag Zomboracz (2013), \"I Goonies\", regia di Richard Donner (1985), Victoria, regia di Sebastian Shipper (2015), My Skinny Sister, regia di Sanna Lenken (2015), Emil und die detektive, regia di Franziska Buch (2000), I am Nojoom, Age 10 and Divorced, di Kadija Al-Salami (2014), Pasolini. Il corpo e la voce, regia di Maria Pia Ammirati, Arnaldo Colasanti e Paolo Marcellini (2015), The Lesson - Scuola di vita, regia di Kristina Grozeva, Petar Valchanov (2014). \nSezione \"Animazione d'autore\": Adama, regia di Simon Rouby (2015), Avril et le monde truqu\u00e8, regia di Franck Ekinci e Christian Desmares (2015), \"Sasha e il Polo Nord\", regia di R\u00e8mi Chay\u00e8 (2015).\nEdizione 2014: Muhammad Ali's Greatest Fight, regia di Stephen Arthur Frears (2013), Mike Tyson: tutta la verit\u00e0, regia di Spike Lee (2013), Eden, regia di Mia Hansen-L\u00f8ve (2014), Wish I was here, regia di Zach Braff (2014), regia di The Face of an angel, Michael Winterbottom (2014), Respire, regia di M\u00e9lanie Laurent (2014), White Bird in a blizzard, regia di Gregg Araki (2014), Girlhood, regia di C\u00e9line Sciamma (2014), Still Alice, regia di Richard Glatzer e Wash Westmoreland (2014), Free Entry, regia di Yvonne Ker\u00e9kgy\u00e1rt\u00f3 (2014), Sunshine on leith, regia di Dexter Fletcher (2013), \"La vita \u00e8 facile ad occhi chiusi\", regia di David Trueba (2013). \nSezione \"Animazione d'autore\": Yellowbird, regia di Christian De Vita (2014), \"Un gatto a Parigi\", regia di Jean-Loup Felicioli e Alain Gagnol (2010), \"Song of the Sea\", regia di Tomm Moore (2014), \"O menino e o mundo\", regia di Al\u00ea Abreu (2013).\nDirezione e sostegni istituzionali.\nSottodiciotto Film Festival \u00e8 un progetto realizzato da Aiace Torino, da Citt\u00e0 di Torino - Direzione Cultura Educazione e Giovent\u00f9 e di ITER - Istituzione Torinese per una Educazione Responsabile, con l'adesione del Presidente della Repubblica. \nSi avvale del patrocinio del Ministero dell'Istruzione, dell'Universit\u00e0 e della Ricerca - Ufficio Scolastico per il Piemonte - Direzione Generale, della Commissione Nazionale Italiana per l'UNESCO, del Comitato Italiano per l'UNICEF Onlus e di INDIRE - Istituto Nazionale di Documentazione, Innovazione e Ricerca Educativa. \nIl Festival \u00e8 realizzato con il contributo di MiBACT - Direzione Generale Cinema, della Regione Piemonte, della Citt\u00e0 di Torino, della Compagnia di San Paolo e della Fondazione CRT. "}
{"id": "1520574", "revid": "37401", "url": "https://it.wikipedia.org/wiki?curid=1520574", "title": "Anito", "text": "Biografia.\nAnito, figlio di un ricco commerciante, fu stratego nel 409 a.C.; nel 404 a.C., dopo la sconfitta di Atene nella guerra del Peloponneso e l'instaurazione del regime oligarchico e filo-spartano dei Trenta tiranni, torn\u00f2 in patria l'anno dopo con Trasibulo e divenne uno dei protagonisti della restaurazione della democrazia.\nNel 399 a.C. fu, insieme a Licone, sostenitore dell'accusa di corruzione dei giovani presentata da Meleto nei confronti di Socrate, che, anche per questo motivo (insieme all'accusa di empiet\u00e0 verso gli dei), fu condannato a morte."}
{"id": "1520575", "revid": "43211", "url": "https://it.wikipedia.org/wiki?curid=1520575", "title": "The Four Horsemen", "text": ""}
{"id": "1520577", "revid": "33689", "url": "https://it.wikipedia.org/wiki?curid=1520577", "title": "H\u00farin I", "text": ""}
