{"id": "1520586", "revid": "287204", "url": "https://it.wikipedia.org/wiki?curid=1520586", "title": "Accensione", "text": "L'accensione o sistema d'accensione \u00e8 il cuore dell'impianto d'accensione ed \u00e8 un componente fondamentale per i motori endotermici ad accensione comandata, dove tale sistema serve per vincolare il momento dello scoccare della scintilla, determinando cos\u00ec la fasatura d'accensione.\nIl sistema d'accensione pu\u00f2 essere costruito in vari modi e a seconda del tipo di costruzione assume vari nomi.\nAlimentazione dei sistemi d'accensione.\nI sistemi d'accensione possono essere alimentati in vari modi diversi:\nIl tipo d'alimentazione del sistema d'accensione pu\u00f2 essere specificato dai costruttori e in questo caso viene esposto il tipo d'alimentazione (AC o DC) prima della tipologia di scarica elettrica con un'interposizione di un trattino (AC-CDI, DC-IDI, ecc.), il tipo d'alimentazione pu\u00f2 influenzare l'energia di scarica dei sistemi d'accensione.\nEnergia di scarica.\nL'energia di scarica di un sistema d'accensione \u00e8 molto importante per la curva di accensione di un motore, perch\u00e9 a seconda dell'energia di scarica si modifica la forza e permanenza della scintilla, modificando la velocit\u00e0 della combustione, generalmente il fabbisogno medio di energia per ogni scintilla d'accensione \u00e8 di 0,1 millijoule.\nTipo d'andamento.\nL'andamento dell'energia di scarica pu\u00f2 essere:\nCaratteristiche influenti.\nL'energia di scarica viene influita da:\nTipo di scarica.\nLa scarica elettrica delle accensioni pu\u00f2 essere:\nCDI.\nA scarica capacitiva. I sistemi con questo tipo di scarica hanno come caratteristiche:\nQueste caratteristiche rendono questi sistemi di scarica preferibili per i motori che richiedono scariche brevi e rapide per via dell'elevato numero di giri (oltre i 10.000 rpm).\nQuesto sistema basa il suo funzionamento con un circuito noto come risonatore parallelo RLC; Ovvero si carica il condensatore prima della fase di generazione della scintilla (scarica) e una volta che questo \u00e8 completamente carico, si chiude il ruttore, in questo modo incomincia il passaggio della corrente lungo l'induttanza (avvolgimento primario della bobina d'accensione) e in queste condizioni si genera immediatamente un picco di tensione ai capi dell'induttore, che andr\u00e0 velocemente a stabilizzarsi tramite il fenomeno della sovraelongazione alla tensione d'alimentazione.\nIDI.\nA scarica induttiva, dove i sistemi con questo tipo di scarica hanno come caratteristica:\nQueste caratteristiche rendono questi sistemi di scarica preferibili per i motori che richiedono scariche prolungate e lente, per via del ridotto numero di giri/minuto (inferiore a 8.000).\nQuesto sistema basa il suo funzionamento con un circuito noto come risonatore serie RLC; Ovvero si fa passare corrente attraverso una induttanza (avvolgimento primario della bobina d'accensione) la quale nell'arco di circa 10-15 ms raggiunge la saturazione del campo magnetico e la tensione indotta inizialmente molto forte scompare, mentre la corrente elettrica raggiunge il valore di regime a riposo di circa 3-4 A, questo processo si ripete ogni volta che la bobina primaria viene messa in parallelo con la batteria (chiusura del ruttore, quali puntine o transistor).\nQuando viene richiesta la scintilla viene scollegata la bobina primaria dalla batteria tramite il ruttore e il campo magnetico precedentemente formato viene annullato, questo provoca la formazione di tensione sia all'avvolgimento primario, sia all'avvolgimento secondario.\nLa tensione generata sar\u00e0 tanto maggiore quanto maggiore sar\u00e0 la velocit\u00e0 con la quale il campo magnetico si annulla, per tale motivo viene utilizzato un condensatore in parallelo al ruttore.\nLa tensione ai capi dell'induttanza primaria raggiunge un valore di circa 200-300V, mentre l'annullamento del campo magnetico e la mutua induttanza con l'avvolgimento secondario che, dimensionato con un rapporto spire N2/N1 di circa 100 (varia da 50 a 150), provoca una tensione sul circuito secondario 100 volte superiore, ovvero circa 20-30 kV, quindi sufficiente a generare la scintilla in camera di combustione.\nSistemi meccanici.\nL'accensione meccanica o elettrica pu\u00f2 essere di vario tipo:\nAccensione magnetica.\nL'accensione magnetica \u00e8 molto ingombrante e inefficiente a un basso numero di giri e per questo negli autoveicoli non viene pi\u00f9 utilizzata dagli anni cinquanta. \u00c8 costituita da un indotto rotante su cui sono avvolti il circuito primario e quello secondario della bobina. L'indotto, mosso dal motore, ruota all'interno di un magnete permanente, generando una forza elettromotrice e quindi corrente elettrica, quando il motore muove/chiude un contatto, che permette di scaricare alle candele l'energia accumulata.\nQuesto sistema si \u00e8 evoluto sia nella generazione dell'energia elettrica, che viene generata da un elemento magnetico, generalmente una calamita ferro-ceramica annegata o avvitata nel rotore, mentre gli avvolgimenti della bobina d'accensione sono alloggiati su un nucleo in pacco di lamierini a colonne, di cui un lato viene sollecitato dal campo magnetico del rotore, sia nella gestione della scarica, la quale pu\u00f2 essere libera e quindi generarsi e sprigionarsi autonomamente ad ogni passaggio del magnete, oppure gestita da un circuito elettronico che normalmente viene inglobato nella bobina d'accensione, mentre il sistema di controllo a puntine usato in passato non trova pi\u00f9 applicazione.\nLa tensione d'accensione aumenta all'aumentare dei regimi in modo che, anche se la fasatura \u00e8 fissa, la differenza di tensione influisce sulla velocit\u00e0 di combustione della miscela aria/benzina. In questo modo tale accensione riesce ad adattarsi meglio alle varie condizioni del motore ma, come contro, si ha una particolare sensibilit\u00e0 del sistema alle condizioni climatiche. \nQuesto sistema viene ancora utilizzato per piccole apparecchiature a motore, quali motoseghe, decespugliatori, soffiatori ed altre, in quanto sprovvisti di un impianto elettrico tale da poter utilizzare altri sistemi, ma anche per via della sua maggiore semplicit\u00e0. In alcuni casi viene usato anche per piccole macchine operatrici.\nAccensione a puntine.\nL'accensione a puntine viene utilizzata su piccole apparecchiature, compresi scooter 50 molto semplici ed economici, \u00e8 costituita da un interruttore, munito di puntine al platino, le quali vengono messe a contatto (chiudere l'interruttore) a seconda della posizione dell'albero motore, il quale ha un profilo eccentrico, in modo che a seconda della sua posizione apra o meno l'interruttore.\nLe puntine sono disposte su una leva spinta da una molla, che viene aperta a seconda della posizione dell'albero motore, mentre l'altra puntina \u00e8 disposta su una base statica, che si pu\u00f2 regolare, grazie a una molla e a una vite che ne regolano l'altezza.\nSistemi IDI.\nIn questo caso quando l'interruttore \u00e8 chiuso (contatto delle puntine) si accumula nel primario della bobina d'accensione dell'energia induttiva, quando l'interruttore si apre (puntine distanti), sul primario della bobina d'accensione si genera un'extratensione che agendo sull'avvolgimento secondario permette di generare la scintilla sulle candele d'accensione.\nL'avvolgimento primario della bobina \u00e8 caricata con un alternatore con le uscite raddrizzate o con la batteria, il condensatore \u00e8 utilizzato per ridurre al minimo l'arco elettrico che si genera sulle puntine al momento della loro chiusura, allungandone la vita operativa.\nQuesto sistema viene anche definito come \"accensione a batteria\", primo sistema a batteria, che venne adoperato con l'aumento di disponibilit\u00e0 di batterie pi\u00f9 grandi, capaci di fornire una fonte costante di energia elettrica, questo sistema venne ulteriormente migliorato con gli anni, grazie all'ausilio di nuovi sistemi.\nSistemi CDI.\nIn questo caso la chiusura dell'interruttore (contatto delle puntine) fa scaricare la corrente accumulata nel condensatore (precedentemente caricato a una tensione che generalmente \u00e8 di circa 300 V) alla bobina d'accensione, la quale aumenta la tensione, in modo che questa possa creare la scintilla ai capi degli elettrodi della candela.\nLimitazioni.\nQuesto sistema d'accensione cos\u00ec com'\u00e8, pur con la presenza del feltrino imbevuto di olio lubrificante che bagna la camma e riduce l'attrito che avviene tra essa e la leva che sorregge la puntina mobile, soffre d'usura e per tale motivo deve essere periodicamente regolato il gioco tra le puntine, che tende a ridursi con l'utilizzo.\nInoltre questo sistema molto semplice, di norma non prevede la regolazione dell'anticipo (se non in modo meccanico) o adotta un anticipo variabile e quindi non \u00e8 possibile ottimizzarlo ai vari regimi del motore, inoltre potrebbe richiedere l'accoppiamento con una centralina che funga da limitatore di giri nei sistemi pi\u00f9 odierni o rischiare di sfarfallare ad alti regimi quando c'\u00e8 un'insufficienza nella forza della molla che agisce sulla leva puntina mobile o esse risultino eccessivamente pesanti.\nAccensione a spinterogeno.\n\u00c8 un tipo di distribuzione, che richiama il funzionamento delle accensioni a puntine e che permette d'utilizzare una sola coppia di puntine per i motori pluricilindrici, inoltre \u00e8 capace di variare l'anticipo dell'accensione.\nVariazioni rispetto al sistema a puntine.\nI principali vantaggi dello spinterogeno sono:\nSpinterogeno a transistor.\nIdentica all'accensione a spinterogeno, ma di tipo elettronico, che prevede l'introduzione di un transistor \"pnp\" che ha il compito di far scaricare la corrente accumulata nella bobina d'accensione e creare l'alta tensione ai capi della candela, tale transistor viene governato dalle puntine che ora devono interrompere una corrente pi\u00f9 debole, con vantaggi nella loro usura.\nAttenzione.\nLo spinterogeno non va assolutamente confuso con il solo distributore, perch\u00e9 generalmente viene utilizzato anche con un'accensione a centralina elettronica o digitale (ovviamente su motori pluricilindrici a una sola bobina d'accensione).\nSistemi elettronici.\nL'accensione pu\u00f2 essere elettronica (elettronica-analogica) e in questo caso, nelle versioni pi\u00f9 moderne, integra anche il limitatore di giri (escludendo le centraline che vengono prodotte specificamente senza limitatore). Questo tipo d'accensione \u00e8 \"breakerless\", dato che non utilizza un ruttore meccanico, bens\u00ec l'andamento di una curva sinusoidale del generatore elettrico che la alimenta; mentre, generalmente, nei sistemi pi\u00f9 semplici che non variano la fasatura d'accensione (ridefinita trasduttore da alcuni costruttori), si pu\u00f2 utilizzare un sensore angolare ottico (un sensore di luminosit\u00e0, accoppiato ad una lampadina, la cui luce viene riflessa da una superficie specchiata, che eccita la fotocellula) o pi\u00f9 comunemente un sensore magnetico, detto sensore ad effetto Hall (sensore di prossimit\u00e0), oppure una piccola bobina che genera un impulso elettrico al passaggio di un settore metallico applicato al volano di un motore, sistema a pick-up.\nStoria.\nVerso la fine degli anni '60 del XX secolo l'accensione elettronica inizia ad essere utilizzata nei motori sia automobilistici che motociclistici nei modelli di alta gamma, sostituendo progressivamente il sistema a puntine. Fra i primi in italia si ricorda la Innocenti Lambretta SX200 del 1970.\nCi\u00f2 \u00e8 stato reso possibile dal suo basso costo, dalla sua alta velocit\u00e0 di risposta e dal ridotto ingombro. Il modulo di accensione elettronica pu\u00f2 essere concepito come un'accensione a scarica capacitiva (CDI \"capacitor discharge ignition\") o come un'accensione a scarica induttiva (IDI \"inductive discharge ignitions\").\nPrincipio generale.\nQueste centraline sono capaci di variare la fasatura d'accensione modificando i segnali d'ingresso tramite l'utilizzo di filtri e circuiti specifici (circuito RC o circuito RCL a seconda del tipo di curva richiesta, se a solo aumento dell'anticipo o ad aumento e successiva riduzione), ma senza cambiare il loro stato di segnale da analogico a digitale. Il circuito di scarica si aziona solo in determinate situazioni o con determinati valori del segnale e cos\u00ec si variano i tempi di scarica (chiusura del tiristore).\nNormalmente l'alimentazione di questo circuito avviene tramite corrente alternata. \u00c8 implementato anche un sistema di protezione da sovratensioni, come ad esempio un triac o un varistore o un diodo zener. Nel caso di fonte d'alimentazione a corrente continua (p. es. batteria), questa viene convertita in alternata tramite un convertitore DC-AC e in tal caso il dispositivo di protezione non \u00e8 necessario. Queste centraline posseggono alcune peculiarit\u00e0 a seconda del sistema di scarica.\nAccensioni IDI.\nLa maggior parte dei sistemi di accensione per auto adottano la tipologia induttiva IDI, sigla della definizione inglese \"Inductive Discharge Ignition\", che si basa sull'induttanza elettrica della bobina per la produzione di energia elettrica ad alta tensione per le candele. Generalmente si impiega solo una bobina d'accensione e quindi va utilizzata assieme al distributore.\nNel dettaglio, una tipica centralina IDI funge da circuito di scarica dell'avvolgimento primario della bobina, che pu\u00f2 essere alimentata tramite:\nQuando la centralina mette in scarica l'avvolgimento primario, la corrente \u00e8 libera d'andarsene dall'avvolgimento primario della bobina, in modo da generare un campo magnetico, che coinvolge l'avvolgimento secondario, il quale essendo munito di pi\u00f9 spire, produce una tensione di molto maggiore rispetto all'avvolgimento primario, che serve per generare la scintilla ai capi degli elettrodi della candela, che ha una durata di circa 1 ms (1.000\u00a0\u00b5s).\nAccensioni CDI.\nLa maggior parte dei sistemi di accensione per motoveicoli utilizzano il sistema d'accensione capacitivo CDI, sigla della definizione inglese \"Capacitive Discharge Ignition\", basato sul rapido trasferimento della corrente tra condensatore e induttore.\nNel dettaglio, una tipica centralina CDI accumula l'energia per la scintilla in un condensatore (all'interno della stessa), caricato tramite un circuito di carica (raddrizzatore); al momento della scarica, si arresta il funzionamento del circuito di carica e il condensatore trasferisce rapidamente l'energia accumulata alla bobina d'accensione, che aumenta la tensione dai 400-600 V del condensatore a valori prossimi ai 40\u00a0kV dell'avvolgimento secondario (della bobina d'accensione) provocando una scintilla tra gli elettrodi della candela della durata di circa 500\u00a0\u00b5s (0,5 ms).\nQuesto permette una maggiore flessibilit\u00e0 dell'accensione e tempi di risposta ridotti che si traducono in un miglioramento delle prestazioni del motore, specialmente quando \u00e8 impiegato a elevati regimi di rotazione, come accade spesso nei motocicli e nei motori a due tempi.\nSistemi digitali.\nI sistemi digitali o elettronici-digitali, hanno permesso una maggiore versatilit\u00e0 delle centraline che, in molti casi, diventano dei veri centri di controllo. Questi sistemi sono nati per consentire una maggiore adattabilit\u00e0 del sistema d'accensione, ricevendo molti segnali d'ingresso e, nel caso delle unit\u00e0 di controllo, anche di molti segnali d'uscita.\nStoria.\nL'accensione elettronica digitale divenne il sistema maggiormente diffuso nelle automobili verso la fine degli anni ottanta del secolo scorso, mentre venne adoperato nelle motociclette qualche anno pi\u00f9 tardi, all'inizio degli anni novanta. Negli anni novanta, comunque, giunse ad essere il principale sistema impiegato nelle nuove autovetture, per poi divenire l'unico sistema con l'uso dell'iniezione elettronica, per il rispetto delle norme anti-inquinamento. Nelle motociclette questo sistema, usato largamente gi\u00e0 dopo la met\u00e0 degli anni '90, divenne quello impiegato quasi globalmente su tutti i nuovi motocicli dal 2003, con l'utilizzo sempre maggiore di sistemi pi\u00f9 sofisticati, come il carburatore elettronico o i diversi tipi d'iniezione, soprattutto per rispettare le normative anti-inquinamento.\nPrincipio generale.\nTutti i dati d'ingresso analogici vengono campionati e convertiti in sequenze di bit, cio\u00e8 in segnali digitali. Questi sistemi generalmente non usano pi\u00f9 dei fili che escono dalla centralina e che, tramite uno spinotto all'altro capo, si vanno a congiungere al resto dell'impianto, ma ricevono segnali digitali e generalmente sono munite di uno zoccolo collocato direttamente sulla centralina.\nQuesti sistemi vengono generalmente alimentati tramite corrente continua (batteria), anche in caso di accensioni CDI, ma esistono anche sistemi alimentati dall'alternatore esattamente come le classiche centraline CDI analogiche.\nAccensioni digitali e Unit\u00e0 di controllo.\nLe accensioni digitali o elettronico-digitali sono dotate di unita di controllo (ECU), che utilizzano un microprocessore a 16 bit (i cui dati di programma sono salvati su EPROM o EEPROM), per ampliare il controllo dei sistemi elettronici IDI e CDI, i quali assumono il nome di TSI (Transistorized Switching Ignition) e TCI (Transistorized Coil Ignition). Generalmente tale sistema regola non solo l'accensione, ma anche l'iniezione del carburante e molti altri parametri. A tale scopo necessita della rilevazione di molti pi\u00f9 segnali d'ingresso come, ad esempio, la temperatura dell'aria e del motore, la velocit\u00e0 del veicolo, la rotazione del motore e altri parametri ancora.\nQueste centraline, a differenza delle precedenti, possono essere programmabili, in modo da adattarsi a diversi mezzi senza la necessit\u00e0 di costruire centraline specifiche per ogni modello di veicolo. Inoltre, alcune centraline permettono di sostituire il microprocessore in caso di suo malfunzionamento; nel caso in cui la centralina lavori in assenza del microprocessore, essa continua a funzionare, ma con un angolo di fasatura fisso.\nGestione della fasatura.\nLa gestione della fasatura cambia a seconda del tipo di sistema d'accensione:"}
{"id": "1520588", "revid": "122509178", "url": "https://it.wikipedia.org/wiki?curid=1520588", "title": "Impianto d'accensione", "text": "Un impianto di accensione, nei motori ad accensione comandata, \u00e8 quell'insieme di componenti che servono per la generazione della scintilla, che determina l'inizio della combustione. Nei motori ad accensione spontanea o diesel non esiste l'impianto d'accensione, dato che la combustione viene controllata dall'iniezione del carburante.\nFunzioni e caratteristiche.\nLa funzione dell'impianto \u00e8 quella di generare nel cilindro la scintilla che d\u00e0 inizio alla combustione della miscela (aria-benzina nei 4 tempi, aria-olio-benzina nei 2 tempi). La scintilla deve scoccare alcuni attimi prima che il pistone giunga al punto morto superiore (PMS) e la combustione deve terminare al PMS o poco dopo. L'accensione si occupa della fasatura d'accensione, ovvero gestisce con quanto tempo di anticipo debba scoccare la scintilla: l'anticipo non \u00e8 fisso ma varia al variare del numero di giri e del carico del motore.\nL'impianto d'accensione \u00e8 un sistema cablato di pi\u00f9 organi, i quali devono garantire determinate caratteristiche:\nParti dell'impianto.\nL'impianto d'accensione \u00e8 composto da vari componenti elencati di seguito:\nFonte energetica.\nLa fonte energetica \u00e8 l'organo che da corrente all'impianto; \u00e8 ovvio che senza una fonte energetica, l'impianto non pu\u00f2 funzionare. Queste fonti possono essere:\nRilevatori di posizione.\nPer gestire l'anticipo di accensione, \u00e8 necessario che l'impianto sia in qualche modo legato alla posizione del pistone nel cilindro. A questo scopo esistono diverse soluzioni:\nI due tipi di sensori (Sensore ad effetto Hall e Fotocellula) sono posizionati in prossimit\u00e0 dell'albero a gomiti, per rilevare la posizione del pistone e del volano per il numero di giri, mentre nei sistemi che si sfrutta un generatore sia per l'alimentazione che per la posizione dell'albero motore, questo \u00e8 posto insieme agli avvolgimenti dell'alternatore che alimenta l'impianto elettrico ausiliario del mezzo ed eccitato dallo stesso rotore, questo sistema viene utilizzato nei generatori monofase o bifase, perch\u00e9 nel caso di generatori trifase risulta impraticabile dato che in questo caso il generatore sarebbe eccitato tre volte a rotazione, un'altra limitazione di questo sistema \u00e8 dato dal fatto che per via della struttura del generatore che deve generare l'onda e della sensibilit\u00e0 della centralina, questo sistema non \u00e8 preciso quanto i sistemi a pick-up per il tracciamento della posizione dell'albero motore.\nAccensione.\nL'accensione o sistema d'accensione \u00e8 il cuore dell'impianto, perch\u00e9 \u00e8 la parte che determina la fasatura d'accensione e a seconda del tipo d'accensione si hanno pi\u00f9 o meno vantaggi.\nQuest'elemento pu\u00f2 essere integrato con la bobina d'accensione.\nQuesta parte del sistema pu\u00f2 integrare il limitatore di giri\nSensori ausiliari.\nSono i sensori che permettono alla centralina di sapere il tipo d'utilizzo da parte del pilota e le condizioni di lavoro, in modo da poter regolare la fasatura in modo da poter ridurre i consumi, rispettare l'emissioni (g/kWh) e avere una vita migliore del motore.\nLimitatore di giri.\nElemento o funzione integrato nella centralina d'accensione o componente a s\u00e9 stante, ha come funzione proteggere il motore dall'eccessivo regime di funzionamento.\nInterruttore di spegnimento.\nQuesto componente \u00e8 generalmente costituito dal solo blocchetto d'accensione, ma nel caso dei motocicli \u00e8 quasi sempre accompagnato da un interruttore ausiliario, questo/i componente/i serve per interrompere la produzione della scintilla, permettendo l'arresto del motore, questo interruttore agisce facendo scaricare l'energia diretta alla bobina d'accensione direttamente a massa, impedendo quindi il suo coinvolgimento, per far ci\u00f2 tale interruttore \u00e8 in parallelo agli ultimi componenti dell'impianto d'accensione (bobina d'accensione, pipetta e candela d'accensione), dove generalmente in condizione di contatto aperto permette il normale funzionamento dell'impianto, mentre a interruttore chiuso si ha l'esclusione degli ultimi componenti di tale impianto e l'arresto del motore, nel caso si utilizzino due componenti distinti per l'arresto del mezzo, questi devono essere collegati in parallelo tra loro, per far s\u00ec che ci sia l'arresto del motore con l'azionamento di uno di loro.\nAlcuni mezzi sono sprovvisti di tale sistema, per questo adoperano delle soluzioni meccaniche, che generalmente sono presenti sulla testata del mezzo \nBobina d'accensione.\nLa bobina d'accensione ha il compito d'innalzare la tensione in entrata dalla dinamo, dalla batteria o dalla centralina, fino a portarla ad un livello sufficiente (fino a 50 kV) per far s\u00ec che ai due elettrodi della candela si possa formare la scintilla. Si utilizza la bobina perch\u00e9 sarebbe impossibile la realizzazione di un \"intero impianto\" capace di sopportare tale voltaggio.\n\u00c8 generalmente di forma cilindrica, realizzata esternamente in materiale isolante, ha due morsetti e all'interno presenta due avvolgimenti (primario e secondario) formati da un numero di spire nell'ordine delle centinaia. Pu\u00f2 essere \"a bagno d'olio\" o in resina, inoltre quest'elemento pu\u00f2 essere integrato con la centralina d'accensione e/o le pipette d'accensione.\nCavo candela.\nIl cavo candela o d'accensione o cavo d'alta tensione, deve avere determinate caratteristiche (induttiva o resistiva) a seconda del tipo di bobina d'accensione (a secondario isolato o a scintilla persa) e pu\u00f2 essere realizzato in diversi modi.\nPipetta o cappuccio candela.\nLa \"pipetta\" o \"cappuccio candela\" \u00e8 il collegamento elettrico della candela alla bobina. \u00c8 costituita da un filo conduttore opportunamente isolato e dall'attacco per la candela, che pu\u00f2 essere di due tipi: largo o snello. Inoltre la pipetta pu\u00f2 essere resistiva (1, 5 o 10 k\u03a9) in modo che non generi le interferenze elettromagnetiche, inoltre pu\u00f2 essere abbinata ad una candela resistiva in modo d'ampliarne l'effetto.\nIn alcuni ambienti sportivi per assicurare un migliore ancoraggio della pipetta alla candela si utilizza un bloccaggio pipetta sottocandela, dove un anello rimane vincolato dall'esagono (senza alterare l'avvitamento della candela) e da cui uno o due anelli elastici tengono la pipetta d'accensione.\nCandela d'accensione.\nLa candela d'accensione \u00e8 la parte dell'impianto che serve per generare la scintilla vera e propria. \u00c8 costituita da due elettrodi: quello centrale viene messo in collegamento con la bobina tramite la pipetta, mentre l'altro elettrodo viene messo a massa tramite la testata del motore.\nL'impianto d'accensione pu\u00f2 essere del tipo tradizionale e quindi con una candela d'accensione per cilindro o a doppia accensione, quindi con due candele per cilindro, ma pu\u00f2 avere anche ulteriori candele d'accensione.\nSi utilizzano pi\u00f9 candele d'accensione per velocizzare la combustione, soprattutto per motori dall'alesaggio pi\u00f9 elevato o nei motori non tradizionali, come nel caso della Honda NR.\nDanni e Problemi.\nI danni all'impianto di accensione sono generalmente molto gravi:\nAccorgimenti.\nQuesto sistema pu\u00f2 avere come accorgimenti:"}
{"id": "1520592", "revid": "599013", "url": "https://it.wikipedia.org/wiki?curid=1520592", "title": "Eddie Kelly", "text": ""}
{"id": "1520594", "revid": "33689", "url": "https://it.wikipedia.org/wiki?curid=1520594", "title": "T\u00farin I", "text": ""}
{"id": "1520596", "revid": "92723", "url": "https://it.wikipedia.org/wiki?curid=1520596", "title": "Cristoforo Palmieri (vescovo di Rr\u00ebshen)", "text": "Biografia.\nQuinto di otto figli, entra nel mondo religioso il 26 settembre 1960; nel marzo 1967 viene ordinato sacerdote dopo i suoi studi filosofici e teologici nella Congregazione della Missione. Esercita il ministero pastorale presso alcune parrocchie dell'Italia meridionale. Inizia ad insegnare religione nelle scuole secondarie; viene nominato vice-direttore della Caritas diocesana di Lecce.\nIniziative e missioni.\nHa voluto promuovere opere di carit\u00e0 in Italia, ma anche nell'estero. Chiede, nel 1993, di essere inviato in Albania: la proposta viene accolta e diviene capo della Missione Vincenziana che la Congregazione pensa di iniziare a Mirdit\u00eb nel paese di Rr\u00ebshen.\nNomine.\nA seguito dell'erezione della diocesi di Rr\u00ebshen viene nominato vicario generale, successivamente amministratore diocesano e, 6 marzo 2000, amministratore apostolico da papa Giovanni Paolo II. Il 23 novembre 2005 viene eletto vescovo da papa Benedetto XVI.\nGenealogia episcopale.\nLa genealogia episcopale \u00e8:"}
{"id": "1520608", "revid": "278830", "url": "https://it.wikipedia.org/wiki?curid=1520608", "title": "Persona non grata (film 2003)", "text": "Persona non grata \u00e8 un documentario del 2003 sul conflitto tra israeliani e palestinesi diretto da Oliver Stone per la serie \"America Undercover\", trasmessa sul canale via cavo statunitense HBO.\nTrama.\n23 marzo 2002. Ancora nel turbine infinito della guerra, Palestina e Israele sembrano non trovare vie di fuga; dopo il fallito riappacificamento di Camp David nel 2000 la diplomazia \u00e8 a un punto morto e la violenza aumenta. Proprio in quel periodo una troupe europea insieme al regista Oliver Stone entrano a Gerusalemme, Tel Aviv e Ramallah (capitale dell'autorit\u00e0 palestinese), luoghi caldi del conflitto.\nPer cinque giorni, la troupe esplora le strade dove la gente cerca di condurre una vita normale, e incontra i leader degli opposti schieramenti, alla ricerca di una visione realistica del conflitto. Offre uno sguardo personale e mette in evidenza i personaggi importanti, con le loro opinioni e le loro emozioni."}
{"id": "1520610", "revid": "1543377", "url": "https://it.wikipedia.org/wiki?curid=1520610", "title": "Il delitto paga bene", "text": "Il delitto paga bene (titolo originale \"Wiseguy\") \u00e8 un romanzo scritto da Nicholas Pileggi nel 1986 che narra la carriera criminale di Henry Hill, entrato da ragazzino nella famiglia mafiosa italo-americana di Paul Vario, eminente membro della famiglia Lucchese. Del romanzo \u00e8 uscito, nel 1990, un adattamento cinematografico: \"Quei bravi ragazzi\" diretto da Martin Scorsese.\nTrama.\nBrooklyn, New York, 1955\nIl dodicenne Henry Hill, di padre irlandese e madre siciliana, entra quasi per caso nella criminalit\u00e0 organizzata, iniziando\na lavorare nel deposito servizio taxi di propriet\u00e0 di Paul Vario; il giovane Henry si fa una reputazione tra i gangster della zona di Brownsville-East New York per la prontezza, la dedizione e l'omert\u00e0 anche quando viene arrestato per contrabbando di sigarette. \nUn anno dopo conosce James \"Jimmy il Gentiluomo\" Burke, rapinatore di camion di origine irlandese che inizi\u00f2 la carriera come killer della mafia; viene affiancato a lui e allo spietato Tommy De Simone;\nHenry crescendo si specializza in tutta una serie di reati, che vanno dal contrabbando alle rapine, alle scommesse su partite truccate,\nal furto e riciclaggio di carte di credito. In questo periodo solo il narcotraffico \u00e8 tab\u00f9, per tutti i membri della famiglia.\nNel 1965 conosce Karen, che diventer\u00e0 sua moglie e da cui nasceranno due figlie.\nLa svolta per l'organizzazione dei fratelli Vario avviene nei primi anni 60, quando viene aperto il nuovo enorme aeroporto situato nel Queens, il JFK. Grazie a tutti gli amici e conoscenze che lavoravano all'aeroporto \ni membri del clan Vario rubano camion e merci di vario tipo. Nel 1967 Hill e soci trafugano 400.000 dollari dagli uffici dell'Air France. Nel 1978 compiono il colpo alla Lufthansa all'Aeroporto di New York, rubando pi\u00f9 di 5 milioni di dollari dalla sede della compagnia aerea. Da quel momento in poi inizia il declino dell'organizzazione. Jimmy Burke non vuole spartire i proventi della rapina ed inizia ad uccidere i complici. Henry Hill, che gestisce un grosso traffico di stupefacenti all'insaputa di Paul Vario, viene arrestato dall'FBI. Tommy viene ucciso dal Clan Gambino poich\u00e9 aveva ammazzato dopo una lite Billy Batts, uno degli uomini di John Gotti.\nPaul non supporta pi\u00f9 Henry in arresto per via del traffico di stupefacenti. Jimmy teme che Henry possa raccontare a Paul dell'omicidio di Billy Batts, in cui \u00e8 coinvolto anche Jimmy. Henry sospetta tutto ci\u00f2 e quindi decide di collaborare con l'FBI raccontando tutto e facendo arrestare Paul, Jimmy e tutti i partecipanti alla rapina alla Lufthansa.\nAd Henry e alla sua famiglia viene assegnata una nuova identit\u00e0, una casa in una localit\u00e0 segreta ed un assegno mensile di mantenimento."}
{"id": "1520612", "revid": "123452938", "url": "https://it.wikipedia.org/wiki?curid=1520612", "title": "Abbazia di Fulda", "text": "L'abbazia di Fulda \u00e8 un'abbazia benedettina situata presso Fulda, in Germania, fondata nel 747 da San Sturmio, discepolo di San Bonifacio, proprio per contenere le reliquie di quest'ultimo. Arricchita per volont\u00e0 di Carlo Magno, l'abbazia di Fulda adott\u00f2 la regola benedettina e nel 751 papa Zaccaria la sottrasse a tutte le giurisdizioni episcopali, ponendola sotto il diretto controllo papale. Fulda divenne nel corso dei secoli uno dei principali centri di produzione miniata della Germania, in particolare grazie all'opera di Rabano Mauro che qui fu abate e diede un notevole impulso allo sviluppo dello \"scriptorium\" locale.\nStoria.\nDalla fondazione allo splendore medievale.\nL'abbazia di Fulda venne fondata il 12 marzo 747 da San Sturmio, discepolo di San Bonifacio. Una volta che Sturmio ebbe preso solennemente possesso delle terre su cui poi sorse l'abbazia, egli vi elev\u00f2 la croce in segno di cristianit\u00e0. L'erezione del monastero e della chiesa avvennero sotto personale direzione di San Bonifacio e vennero dedicati al Redentore. San Bonifacio in persona nomin\u00f2 Sturmio quale primo abate della nuova fondazione monastica con l'intento di farne anche un luogo di formazione per nuovo personale religioso in Germania, all'epoca ancora poco cristianizzata. Il governo dell'abbazia venne preso a modello da quella di Montecassino e Sturmio stesso si rec\u00f2 in Italia nel 748 per esprimere all'abbazia di Montecassino la volont\u00e0 di affiliarsi ad essa.\nPer assicurare l'assoluta autonomia alla nuova abbazia, Bonifacio ottenne da papa Zaccaria il privilegio, datato al 4 novembre 751, di renderla un'immediatezza della Santa Sede che la rimuoveva da ogni altra giurisdizione episcopale il che gli garant\u00ec anche il possesso di territori in Turingia ed in Sassonia. Dal 765 Fulda venne patrocinata da Carlomanno e pot\u00e9 quindi aprire anche una scuola pubblica. Numerosissime furono le successive elargizioni fatte dagli aristocratici franchi all'abbazia, ad esempio quella fatta dal conte Mantone e suo fratello Megingaudo, che nel 788 donarono diversi villaggi tra cui Th\u00fcngen e G\u00f6ssenheim.\nBonifacio, \"apostolo dei Germani\", venne sepolto proprio a Fulda dopo il suo assassinio nel 754 in Frisia. Questo fece di Fulda una delle principali mete di pellegrinaggio della Germania e port\u00f2 prestigio alla fondazione oltre a molti benefici materiali e doni. Qua venne sepolto Corrado I di Franconia.\nSotto il secondo abate, Bagolfo, Fulda inizi\u00f2 a divenire un centro culturale di notevole interesse con l'istituzione di una scuola interna all'abbazia dedita agli studi e specificatamente incentrata su quelli religiosi che, per la prima volta, era aperta anche ai non-membri del monastero. Era stato lo stesso Bonifacio, del resto, a inviare i primi dei suoi seguaci a Fulda a studiare in Franconia, in Baviera ed in Turingia, riportando all'abbazia le conoscenze apprese nel campo delle scienze, della redazione dei testi, della letteratura e della teologia.\nAttorno all'anno 807, un'epidemia di peste falcidi\u00f2 gran parte della popolazione di Fulda. In questo periodo il terzo abate del monastero, Ratgar, stava portando avanti la costruzione di una nuova chiesa iniziata a suo tempo da Bagolfo. Secondo il \"Supplex Libellus\", resoconto sulla storia di Fulda redatto dagli stessi monaci, Ratgar si dimostr\u00f2 particolarmente zelante, esiliando quei monaci che opposti all'eccessiva attenzione da lui data al progetto di costruzione della chiesa e punendo personalmente quanti avevano abbandonato il monastero, fuggendo davanti all'avanzare della pestilenza. Questi fatti, ad ogni modo, misero in discussione l'andamento del monastero di Fulda e la natura delle responsabilit\u00e0 dei monaci.\nSino a questo punto, inoltre, i monaci avevano tenuto un registro biografico sui monaci che erano stati membri dell'abbazia noto come \"Annales Necrologici\". Tale documento, estremamente particolare e raro per l'epoca, era utilizzato normalmente dalla comunit\u00e0 per commemorare i defunti ed abbinare alle loro vite dei salmi da cantare per la redenzione delle loro anime ed ottenere cos\u00ec a loro la salvezza etera. Durante la reggenza dell'abbazia da parte di Ratgar, si discusse largamente del rapporto tra propriet\u00e0 comune e propriet\u00e0 privata dei monaci e dell'abate per primo. Con l'espansione dei possedimenti dell'abbazia a fronte delle numerose donazioni ricevute, i monaci iniziarono sempre pi\u00f9 a discutere sul fatto che tali terre fossero da considerarsi possedimento comune e non specifico dell'abate che, pertanto, non poteva disporne come meglio credesse, spesso a scapito della stessa istituzione abbaziale. Come suggerito dal \"Supplex Libellus\", con l'espansione dell'abbazia aumentarono anche le responsabilit\u00e0 secolari del monastero, sia in ambito scolastico sia per la comunit\u00e0 che andava espandendosi attorno a Fulda. I monaci riuscirono ad avere la meglio contro le pretese di Ratgar, ottenendo l'appoggio di Ludovico il Pio, giungendo ad esiliare l'abate nell'817 ed Eigil divenne il quarto abate del complesso.\nSotto la guida dell'abate Eigil, la costruzione della chiesa riprese ma in un clima monastico pi\u00f9 moderato. Questi cerc\u00f2 di ispirare le forme del nuovo tempio alla basilica di San Pietro a Roma, aggiungendovi il transetto occidentale sul modello esatto di quello della basilica papale, cos\u00ec da dimostrare l'appoggio incondizionato dell'abbazia di Fulda alla politica pontificia dell'epoca.\nNell'822, Rabano Mauro divenne il quinto abate di Fulda. Questi, che aveva studiato proprio al monastero, aveva una profonda conoscenza culturale e divenne insegnante e rettore della scuola locale prima di venire prescelto come abate anche della comunit\u00e0 religiosa. Comprendendo l'importanza dell'educazione, Rabano Mauro fece della scuola di Fulda una delle pi\u00f9 importanti dell'intero Sacro Romano Impero. L'abate fu il primo a volere una certa divisione negli insegnamenti, dipartimentando la scuola in studi scientifici, teologici e artistici. Si impegn\u00f2 particolarmente anche nella raccolta di sante reliquie e manoscritti preziosi in tutto l'impero franco, il che fece dell'abbazia un centro particolarmente rilevante per la cultura in Europa. \nGli abati di Fulda, dal X secolo, divennero abati generali dei benedettini in Germania. Fulda fu il centro della riforma monastica durante il regno di Enrico III. Nel XII secolo, gli abati divennero cancellieri imperiali e nel 1220 vennero elevati al grado di principi del Sacro Romano Impero per merito dell'imperatore Federico II.\nIl periodo moderno.\nGli abati che si susseguirono seppero mantenere per Fulda un posto di rilievo nei territori tedeschi, sebbene aumentarono esponenzialmente i loro impegni secolari rispetto a quelli religiosi. Col tempo, l'arricchirsi dell'abbazia port\u00f2 le principali famiglie nobili tedesche ad interessarsi al complesso monastico, favorendolo e ingrandendolo con ulteriori beni che per\u00f2 i monaci tendevano ad utilizzare come fossero loro propriet\u00e0 personale. Questo, nel XIV secolo, cre\u00f2 notevoli problematiche al punto che il conte Giovanni I di Ziegenhain guid\u00f2 personalmente un'insurrezione al fianco dei cittadini di Fulda contro il principe-abate Enrico VI. Nel 1427, la citt\u00e0 e l'abbazia di Fulda vennero coinvolte nella Guerra magontino-assiana tra il langraviato d'Assia e l'Elettorato di Magonza per la supremazia nella regione, episodio dal quale l'abbazia si schier\u00f2 con i langravi, uscendo vittoriosa ma provata dagli sforzi bellici.\nNell'et\u00e0 della riforma protestante e delle guerre contadine, cos\u00ec come durante la Guerra dei Trent'anni (1618\u20131648), numerosi furono i disordini ed i saccheggi che interessarono l'abbazia, tra cui uno tremendo nel 1631 che and\u00f2 a colpire proprio la preziosa biblioteca del complesso abbaziale. Questi eventi peggiorarono ulteriormente le condizioni dell'abbazia che perse il proprio secolare primato di scuola di produzione di opere miniate nonch\u00e9 molti dei testi che erano conservati nella biblioteca locale. \nLa decadenza e la dissoluzione del principato abbaziale.\nNel 1570, Balthasar von Dernbach divenne principe-abate di Fulda. Per riformare il territorio dell'abbazia e difenderlo dalle crescenti pressioni dettate dal trovarsi in un'area fortemente esposta all'influenza del protestantesimo, questi convoc\u00f2 i gesuiti a Fulda nel 1571 e, dal 1602, si attiv\u00f2 particolarmente per incrementare le disposizioni della Controriforma, arrivando a danneggiare gli interessi della nobilt\u00e0 locale, in gran parte di fede evangelica. Durante la Guerra dei Trent'anni, le truppe protestanti del vicino langraviato d'Assia-Kassel occuparono l'area del vescovato di Fulda nel 1631. Il langravio Guglielmo V ricevette Fulda come pegno da re Gustavo II Adolfo di Svezia che aveva conquistato l'area con le proprie truppe e govern\u00f2 l'area del monastero col titolo di principe di Buchen. Il principe-abate Johann Bernhard Schenk zu Schweinsberg dovette fuggire e mor\u00ec nel 1632 durante la battaglia di L\u00fctzen. Fu solo il suo successore, Hermann Georg von Neuhof, ad ottenere la piena restituzione dell'abbazia e del principato clericale con la pace di Praga del 1635 e successivamente fece ritorno a Fulda. Nel 1700, il principe-abate Adalbert von Schleifras commission\u00f2 all'architetto Johann Dientzenhofer la ricostruzione della cattedrale cittadina e l'erezione di un palazzo cittadino di stile barocco sul sito di quella che era la basilica di Ratgar, abbattendo quindi l'edificio medievale a vantaggio della nuova struttura.\nIl 5 ottobre 1752 l'abbazia principesca venne elevata al rango di sede vescovile da papa Benedetto XIV. Il principe-abate Amand von Buseck divenne il primo vescovo della nuova diocesi.\nIl monastero venne dissolto nel 1802 ed il principato secolare venne mediatizzato nel 1803 nell'ambito del \"Reichsdeputationshauptschluss\", ma la sede episcopale continu\u00f2 ad esistere. Il territorio secolare di Fulda venne infine annesso al principato di Orange-Nassau assieme ad altre terre mediatizate per costituire il principato di Nassau-Orange-Fulda. Il principe Guglielmo Federico si rifiut\u00f2 di entrare a far parte della Confederazione del Reno e, con lo scioglimento del Sacro Romano Impero nell'agosto del 1806, dovette fuggire a Berlino. Fulda venne conquistata dai francesi di Napoleone e nel 1810 venne assegnata col suo territorio al granducato di Francoforte, ma venne poi occupata nuovamente dall'Austria nel 1813 e dalla Prussia nel 1815. Il Congresso di Vienna ripristin\u00f2 il dominio della citt\u00e0 come granducato di Fulda e lo assegn\u00f2 infine all'elettorato d'Assia nel 1815. Gli ex possedimenti dell'abbazia di Fulda divennero parte del principato di Nassau-Orange-Fulda e nel 1866 vennero costituiti nella provincia di Fulda, parte dell'Assia-Nassau istituito dai prussiani. Con la dissoluzione dell'abbazia e del suo governo secolare, la tradizione ecclesiastica legata a Fulda prosegu\u00ec nella diocesi locale.\nLo \"scriptorium\" e la biblioteca dell'abbazia.\nIn particolare durante i primi secoli di esistenza dell'abbazia e nel periodo medievale, Fulda fu uno dei principali centri di produzione di testi miniati della Germania, nonch\u00e9 uno dei principali centri culturali tedeschi. Rabano Mauro, letterato e abate a Fulda, contribu\u00ec notevolmente a questa fama. L'abate Eigil scrisse la biografia programmatica dell'abate fondatore, che comprendeva anche la storia della fondazione del monastero e ne propagava l'orientamento monastico verso l'ideale di un monastero ascetico solitario di tradizione benedettina. All'epoca di Rabano Mauro, l'abbazia contava in tutto 600 monaci ed era il principale dei centri di produzione di documenti e scritti di tutto il Sacro Romano Impero, il che attirava presso di essa studenti e studiosi da ogni parte del mondo dell'epoca. La biblioteca del monastero, che venne in gran parte realizzata su proposta di Rabano Mauro e Rodolfo di Fulda, contava in tutto 2000 manoscritti ed era una delle pi\u00f9 grandi dell'impero alla sua epoca. In essa si trovavano copie di diverse rare opere antiche come quelle di Tacito (\"Annales\"), di Sesto Giulio Frontino e di Ammiano Marcellino (\"Res gestae\").\nOltre ad essere un centro culturale di importanza fondamentale per la Germania, Fulda fu anche sede di una scuola di pittura e di bella scrittura. A partire dall'840 circa e sino a tutto il XII secolo, Fulda fu una delle principali scuole di miniatura di tutto il mondo germanico. L'abilit\u00e0 dei monaci di Fulda nella realizzazione di decori e scene da allegare agli scritti ricopiati, fece nascere parallelamente una vera e propria scuola di pittura a soggetti sacri le cui opere possono essere ancora oggi ammirate in alcune delle pi\u00f9 antiche filiazioni dell'abbazia (ad esempio al monastero di Petersberg). Ancora oggi nella biblioteca del complesso si trovano preziosi vangeli miniati di epoca carolingia assieme a copie del ciclo poetico \"De laudibus sanctae crucis\" di Rabano Mauro che promosse a tale scopo lo sviluppo anche in Germania della letteratura illustrata. In epoca ottoniana l'attenzione della produzione libraria sembr\u00f2 spostarsi sulla produzione di sacramentari. Le opere principali ascrivibili a questo periodo comprendono ad esempio il \"Codex Wittekindeus\", un magnifico evangelario nonch\u00e9 una delle opere pi\u00f9 importanti dell'arte libraria in epoca ottoniana, oppure il sacramentario di Fulda, conservato oggi a Gottinga, o il \"Codex Fuldensis\".\nL'abbazia territoriale.\nNel corso dei secoli, l'abbazia di Fulda acquis\u00ec una notevole influenza nel mondo germanico ed ottenne frequenti donazioni che ne ingrandirono notevolmente il patrimonio fondiario. A partire dal IX secolo, gli abati realizzarono una serie di filiazioni nei principali feudi di cui godevano il controllo, solitamente diretti in loco da un prevosto che aveva la funzione di rappresentante dell'abate e di amministratore del possedimento. Le fondazioni erano: la prevostura di Abbetesrode, il monastero di Gr\u00e4fendorf, il monastero di San Dionigi a Kleinbrach, il monastero di Frauenberg, il monastero di Holzkirchen (in Bassa Franconia), la prevostura di Johannesberg, il monastero di Michaelsberg, il monastero di Neuenberg, la prevostura di Johannisberg, il monastero di Petersberg (Fulda), i feudi di Saal an der Saale, Sannerz, Solnhofen ed i monasteri femminili di Allendorf, Blanckenau, H\u00f6chst, Kapellendorf, Karsbach, Santa Maria (Fulda), Mattenzell, Milz, M\u00fchlhausen, Rodenbach, Rohr, Teutleben, Tauberbischofsheim, Thulba, Wenkheim, Zella e Zellingen. Alcuni di questi luoghi divennero in seguito collegiate: San Bonifacio (Gro\u00dfburschla), San Bonifacio (Hameln), H\u00fcnfeld, Rasdorf, Salm\u00fcnster.\nIl Duomo.\nL'edificio prende a modello l'antica basilica di San Pietro in Vaticano, a Roma.\nLa chiesa presenta un corpo longitudinale di tre navate con copertura lignea a capriate. La novit\u00e0 principale \u00e8 la presenza di un secondo abside contrapposto a quello principale, che era una sorta di cappella in cui erano conservate le reliquie di san Bonifacio; \u00e8 inoltre presente una cripta situata sotto la zona presbiteriale\nQuesta chiesa, ora distrutta, presentava un grande transetto continuo posto sul lato ovest, sporgente rispetto alle navi minori, dotato di testate con pareti o intercolumni divisori.\nIl richiamo all'organismo del S.Pietro costantiniano \u00e8 evidente sia nel collocamento che nel posizionamento delle sue parti.\nAltra innovazione apportata negli anni 817-819 insieme alla costruzione del transetto \u00e8 quella dell'aggiunta di un secondo abside ad oriente, direttamente a contatto con il transetto, cos\u00ec l'altro presbiterio venne utilizzato come santuario delle reliquie di san Bonifacio.\nL'aggiunta della seconda abside comport\u00f2 la mancanza della porta di ingresso sull'asse di simmetria dell'edificio, le porte furono poste ai lati o sulle testate delle absidi, cos\u00ec facendo si escludeva al visitatore la possibilit\u00e0 di avere una visuale completa dell'interno e di seguire un percorso programmato con un preciso itinerario con visioni casuali e occasionali.\nLe due absidi contrapposte sono una diversit\u00e0 per l'architettura carolingia, incidono sull'interno dando un diverso effetto prospettico alle file di colonne allineate lungo la navata.\nLa seconda abside elimina il senso unico di lettura dell'interno con la presenza di una nuova fuga prospettica, che \u00e8 inversa alla prima."}
{"id": "1520614", "revid": "699147", "url": "https://it.wikipedia.org/wiki?curid=1520614", "title": "Parna\u00edba (fiume)", "text": "Il Parna\u00edba \u00e8 un fiume del Brasile.\nSi trova nel nord-est del paese e delimita lungo quasi tutto il suo percorso il confine tra gli stati del Piau\u00ed e del Maranh\u00e3o.\nNasce nei contrafforti della \"Chapada das Mangabeiras\" ad un'altitudine di circa 700\u00a0m e percorre 1.344\u00a0km prima di gettarsi nell'Oceano Atlantico. Forma il terzo delta fluviale pi\u00f9 grande del mondo, inferiore solo a quello del Nilo e del Mekong, con una estensione complessiva di circa 2.700\u00a0km\u00b2.\nPercorso.\nBagna le citt\u00e0 di Guadalupe, Floriano, S\u00e3o Francisco de Maranh\u00e3o; poi attraversa Teresina capitale dello Stato del Piau\u00ed con la sua gemella Timon ed infine tocca la citt\u00e0 di Parna\u00edba nei pressi del suo sbocco nell'oceano.\nPrima di sfociare nell'Oceano Atlantico, il Parna\u00edba forma un vasto delta, composto di tre bracci principali."}
{"id": "1520615", "revid": "287204", "url": "https://it.wikipedia.org/wiki?curid=1520615", "title": "Vasas Sport Club", "text": "Il Vasas SC (nome completo \"Vasas Sport Club\"), detto anche Budapesti Vasas, \u00e8 una societ\u00e0 polisportiva ungherese di Budapest, nota soprattutto per le sezioni maschili di calcio e pallanuoto. La sezione femminile di pallamano, invece, ha vinto quindici volte il campionato ungherese, e una volta quello europeo nel 1982. Inoltre, fino al 2006 sono state vinte quaranta medaglie olimpiche da sportivi militanti nella societ\u00e0.\nLa squadra di calcio, una delle pi\u00f9 forti durante gli anni sessanta, nella sua storia ha conquistato sei campionati ungheresi e quattro Coppe d'Ungheria. Nella stagione 2018/2019 la squadra milita nella Nemzeti Bajnoks\u00e1g II, la seconda serie del campionato ungherese.\nA livello internazionale il risultato di maggior prestigio \u00e8 il raggiungimento delle semifinali nella Coppa dei Campioni 1957-1958, ma ha conquistato anche sei Mitropa Cup (record di successi nella competizione).\nStoria.\nIl Vasas Sport Club viene fondato il 16 marzo 1911 a Budapest.\nPartecipa per la prima volta al massimo campionato nazionale nella stagione 1916-1917, e la conclude al sesto posto. In quegli anni il rendimento della squadra non \u00e8 costante: disputa buoni campionati come quelli del 1924-1925 e del 1925-1926 che si concludono col terzo posto, ma retrocede una prima volta al termine del campionato 1928-1929. Una seconda retrocessione avviene nel campionato 1931-1932, ma in questa occasione la squadra trascorre una dozzina di stagioni lontano dalla massima divisione, facendovi ritorno solo nella stagione 1942-1943.\nNel Dopoguerra la squadra conquista due secondi posto nel campionato 1945-1946 e in quello 1947-1948. Negli anni a seguire ottiene dei buoni piazzamenti, e nel 1955 vince il primo trofeo, la Magyar Kupa. Anche a livello internazionale il Vasas festeggia il primo trofeo, la Coppa Mitropa 1956, ottenuta battendo in finale il Rapid Vienna.\nA conferma del buon periodo della squadra, nel 1957 arriva il primo titolo nazionale, a cui segue la partecipazione alla Coppa dei Campioni 1957-1958. In questa competizione gli ungheresi eliminano il CSKA Sofia, lo Young Boys e l'Ajax, quest'ultimo sconfitto 4-0 a Budapest dopo che la partita di andata era terminata 2-2. Il Vasas si arrende in semifinale ai campioni in carica del Real Madrid, che in quell'edizione conquisteranno nuovamente il trofeo. Conquista poi due Coppe Mitropa nel 1957 e nel 1960, mentre in campionato rimane sempre nelle prime posizioni. Vince poi il secondo titolo nazionale nel 1960-1961, ma il cammino nella Coppa dei Campioni 1961-1962 si interrompe al primo turno, sempre per opera del Real Madrid. Il Vasas vince il terzo titolo nel 1961-1962, e conquista la Coppa Mitropa 1962, qualificandosi nel girone davanti alla Fiorentina, ed eliminando successivamente l'Atalanta in semifinale, e sconfiggendo il Bologna in finale. Partecipa anche alla Coppa dei Campioni 1962-1963, ma, dopo aver superato agevolmente il primo turno, viene eliminato al secondo dal Feyenoord. La squadra vince poi i campionati 1965 e 1966, e in quest'ultimo J\u00e1nos Farkas \u00e8 capocannoniere con venticinque gol. Nelle due partecipazioni alla Coppa dei Campioni viene per\u00f2 eliminato prima dall'Inter negli ottavi, e poi dal Benfica nei quarti. Intanto vince la Coppa Mitropa 1965, sconfiggendo in finale la Fiorentina.\nGli anni settanta si aprono con il dominio dell'\u00dajpest in campionato, e il Vasas si deve accontentare solo di buoni piazzamenti. Conquista la seconda Coppa nazionale nel 1973, e prende parte alla Coppa delle Coppe 1973-1974. Qui non riesce a superare il primo turno, venendo sconfitto in entrambe le partite dal Sunderland. Partecipa anche alla Coppa UEFA 1975-1976, ma viene eliminato agli ottavi di finale dal Barcellona. Nella stagione successiva il Vasas conquista il sesto titolo nazionale lasciandosi alle spalle l'\u00dajpest, in pi\u00f9 B\u00e9la V\u00e1radi \u00e8 capocannoniere del torneo con trentasei gol. Partecipa alla Coppa dei Campioni 1977-1978, ma anche in questo caso si ferma al primo turno, venendo sconfitto nel doppio confronto dal Borussia M\u00f6nchengladbach.\nGli anni ottanta cominciano con una finale di Coppa nazionale persa 3-0 contro il Di\u00f3sgy\u0151r; nell'edizione successiva per\u00f2 in finale si trovano di fronte sempre le stesse squadre, e stavolta \u00e8 il Vasas a conquistare il trofeo, vincendo la partita per 1-0. La quarta Coppa viene conquistata nel 1986, battendo nell'ultimo atto il Ferencv\u00e1ros ai calci di rigore. In ambito internazionale si registra il settimo successo in Coppa Mitropa, nel 1983, trofeo conquistato vincendo il girone finale al quale partecipa anche il Verona. In campionato, invece, il punto pi\u00f9 alto del decennio \u00e8 il terzo posto, raggiunto sia nel 1979-1980 che nel 1980-1981. Il punto pi\u00f9 basso viene raggiunto nel campionato 1988-1989, quando si salva sconfiggendo nello spareggio promozione-retrocessione lo Szeged.\nNella prima met\u00e0 degli anni novanta il Vasas si classifica generalmente a met\u00e0 classifica, ma il decennio si chiude con un ritorno al vertice, con il terzo posto conquistato nel campionato 1997-1998. Il Vasas \u00e8 nuovamente terzo nel campionato 1999-2000, e partecipa alla Coppa UEFA 2000-2001: qui, dopo aver superato il turno preliminare \u00e8 per\u00f2 eliminato dall'. In campionato \u00e8 di nuovo terzo nella stessa stagione, ma retrocede al termine del campionato 2001-2002. Tornato a disputare il massimo campionato nella stagione 2004-2005, ottiene come massimo risultato un quinto posto nel 2006-2007, prima di retrocedere nuovamente al termine del campionato 2011-2012. Ritorna nella massima serie ungherese, nella stagione 2014/2015.\nAllenatori celebri.\nBela Guttman"}
{"id": "1520622", "revid": "399", "url": "https://it.wikipedia.org/wiki?curid=1520622", "title": "Giorgio Sisgoreo", "text": "Sisgoreo, laureatosi in giurisprudenza presso l'Universit\u00e0 di Padova, divenne canonico e fu nominato vicario del vescovo di Sebenico.\nAffascinato dalla cultura e dalle tradizioni popolari, ne inser\u00ec canti e costumi del proprio paese nel suo inedito \"De situ Illyriae et civitate Sebenici\".\nScrisse in latino \"Elegiarum et carminum libri tres\", la sua opera pi\u00f9 importante, pubblicata a Venezia nel 1477 nella quale troviamo informazioni sulla sua vita, su Sebenico e sulla vita culturale dalmata ."}
{"id": "1520629", "revid": "1186766", "url": "https://it.wikipedia.org/wiki?curid=1520629", "title": "Pianesi", "text": ""}
{"id": "1520630", "revid": "1782831", "url": "https://it.wikipedia.org/wiki?curid=1520630", "title": "Farah (Prince of Persia)", "text": "Farah \u00e8 un personaggio immaginario visto nella serie di videogiochi Prince of Persia, in particolare negli episodi e .\nBiografia.\nPrima del Principe.\nPoco ci \u00e8 dato di sapere di Farah prima del suo incontro col Principe di Persia, narrato nel primo capitolo della trilogia. Figlia minore di un potente Maharajah indiano ed ha un fratello maggiore di nome Kalim, Farah \u00e8 stata educata alla sapienza e al rispetto delle altre persone. Le sono stati inoltre tramandati un antico arco e un medaglione d'argento che si dice provengano dalla misteriosa Isola del Tempo, la stessa da cui provengono il Pugnale del Tempo e la magica Clessidra.\n\"Prince of Persia: Le sabbie del tempo\".\nQuando il gran Visir Zervan tradisce suo padre e il suo popolo, Farah viene fatta prigioniera e suo malgrado condotta ad Azad da Shahraman re di Persia e suo figlio, il Principe. Qui assiste impotente all'apertura della Clessidra da parte di quest'ultimo, che causa lo sprigionamento delle Sabbie del Tempo.\nNonostante abbia tutte le ragioni per odiare il Principe, \u00e8 costretta ad allearsi a lui, che possiede il Pugnale del Tempo, senza il quale non potr\u00e0 mai richiudere la Clessidra.\nTra i due nasce un profondo sentimento, ma quando il Visir li fa precipitare in un pozzo, lei prende l'iniziativa mentre il Principe sta dormendo e, rubato il Pugnale, tenta di compiere da sola la missione. Ma non ci riesce, e finisce per soccombere ai potenti generali di sabbia cadendo da un'altissima torre.\nTuttavia il Principe riuscir\u00e0 a portare indietro il tempo a prima della liberazione delle sabbie e addirittura prima del tradimento del Visir, che poi uccider\u00e0. Lei non serber\u00e0 nessun ricordo dell'avventura ad Azad, n\u00e9 l'amore che la legava al Principe; tuttavia, in pegno del suo aiuto contro Zervan gli doner\u00e0 il magico medaglione.\n\"Prince of Persia: I due troni\".\nIn seguito al successo del Principe nell'impedire la creazione delle Sabbie, il corso del tempo viene cos\u00ec alterato che Farah e il Principe non si sono mai incontrati; tuttavia, quando il Visir prende il comando delle truppe contro Babilonia, Farah viene portata via contro la sua volont\u00e0, e l\u00ec reincontra, o meglio incontra, il Principe. Nonostante non possa ricordare quello che \u00e8 successo, anche stavolta lui e lei collaboreranno per annientare il Visir. In questo episodio l'aspetto fisico di Farah \u00e8 notevolmente cambiato rispetto al primo videogioco, tanto da farla sembrare un'altra persona. Il Principe e Farah attraversano l'intera babilonia per arrivare al palazzo reale dove qui Farah scopre della trasformazione del principe in \"Principe Oscuro\" e in un primo momento ella lo considera una minaccia come le altre creature ma alla fine si rende conto che lui \u00e8 diverse perch\u00e9 ha mantenuto la sua coscienza. Ella verr\u00e0 poi rapita da Zervan e assister\u00e0 alla sconfitta del visir per mano del Principe. Quando quest'ultimo cade in coma combattendo nel suo subconscio contro il Principe Oscuro, Farah con la sua voce gli fa trovare la strada giusta facendolo risvegliare completamente. Sconfitto il visir e il Principe Oscuro, il Principe racconta a Farah tutta la sua storia.\nOggetti Magici.\nFarah possiede due oggetti magici che, al pari del Pugnale del Tempo sono in grado di interagire con le Sabbie del Tempo: essi sono l'arco e il medaglione magico.\nEntrambi le permettono di risultare immune all'infezione causata dalle Sabbie; l'arco, che lei usa con grande maestria, le consente di infliggere ingenti danni alle creature di Sabbia.\nIl medaglione all'apparenza non ha poteri; in realt\u00e0, come il Principe scoprir\u00e0, possiede dei poteri del tutto simili a quelli del Pugnale, una volta attivato da un Portale dell'Isola del Tempo.\nCitazioni.\nIn \"Prince of Persia\", il protagonista dichiara di essere all'inseguimento di un'asina carica d'oro che ha smarrito durante una tempesta di sabbia; tale asina \u00e8 chiamata Farah, come evidente citazione del personaggio della serie delle \"Sabbie del Tempo\"."}
{"id": "1520631", "revid": "767487", "url": "https://it.wikipedia.org/wiki?curid=1520631", "title": "Paul Samwell-Smith", "text": "Durante la sua permanenza con gli Yardbirds, lavor\u00f2 con produttori come Mickie Most, Simon Napier-Bell e Giorgio Gomelsky e co-produsse buona parte della loro musica. Lasci\u00f2 gli Yardbirds nel giugno del 1966 per seguire la carriera di produttore musicale, che lo vide lavorare tra gli altri con i Renaissance, Murray Head, Cat Stevens, Jethro Tull, Carly Simon, Chris de Burgh, Beverley Craven, Illusion e Claire Hamill, oltre alla produzione di due album degli Amazing Blondel per la Island Records, ed il primo ed il secondo album degli All About Eve per la Mercury.\nNel cinema, Paul Samwell-Smith produsse la musica per il film \"Cartoline dall'inferno\" (1990) e \"Harold e Maude\" (1971).\nSamwell-Smith \u00e8 entrato a far parte della Rock and Roll Hall of Fame nel 1992, per aver fatto parte degli Yardbirds."}
{"id": "1520633", "revid": "94902", "url": "https://it.wikipedia.org/wiki?curid=1520633", "title": "Quadraplegia", "text": ""}
{"id": "1520635", "revid": "117721281", "url": "https://it.wikipedia.org/wiki?curid=1520635", "title": "Trasferimento (lavoro)", "text": "Il trasferimento, nel diritto del lavoro italiano, pu\u00f2 indicare sia la modificazione del luogo in cui il prestatore di lavoro opera abitualmente (trasferimento da un'unit\u00e0 produttiva ad un'altra, Art. 2103 del Codice Civile), sia il trasferimento di propriet\u00e0 dell'azienda o di una sua parte (Art. 2112 del Codice Civile).\nLe modifiche all'art. 2103 c.c. apportate dal Jobs Act non incidono sulla disciplina del trasferimento.\nTrasferimento di sede.\nIl trasferimento del lavoratore \u00e8 disciplinato, per tutti i livelli di inquadramento e contratti nazionali, dall'Art. 13 dello Statuto dei Lavoratori, che riprende integralmente l'ultima parte dell'Art. 2103 del Codice Civile. \nIl trasferimento del lavoratore \"da un'unit\u00e0 produttiva all'altra \u00e8 vincolato a comprovate esigenze tecniche, produttive e organizzative\" (art. 2103 c.c.).\nLa disposizione \u00e8 \"rafforzata\" nello stesso articolo 2103, come novellato dal Jobs Act:\nPer \"unit\u00e0 produttiva\" si intende \"ogni articolazione autonoma dell'impresa, avente sotto il profilo funzionale e finalistico idoneit\u00e0 ad esplicare, in tutto o in parte, l'attivit\u00e0 di produzione di beni o servizi dell'impresa medesima, della quale costituisce elemento organizzativo, restando invece esclusi quegli organismi minori che, se pur dotati di una certa autonomia, siano destinati a scopi meramente strumentali rispetto ai fini produttivi dell'impresa\" . Mentre le comprovate \"esigenze tecniche, produttive e organizzative\" sono di volta in volta individuate dalla giurisprudenza con una valutazione fattuale circa l'esistenza di un ragionevole motivo aziendale, a titolo di esempio: \"... riorganizzazione aziendale finalizzata ad una pi\u00f9 economica gestione (nella specie, la perdita di una gara d'appalto e il conseguente smobilizzo del cantiere)...\".\nIl trasferimento non richiede il consenso del lavoratore, ma \u00e8 impugnabile se non sussistono queste condizioni. Il giudice ordinario pu\u00f2 dichiarare il trasferimento illegittimo se questo reca disagi personali o familiari, oppure avvenga tra unit\u00e0 produttive autonome.\nIl trasferimento pu\u00f2 essere comunicato a voce, non \u00e8 obbligatoria la forma scritta per l'atto di trasferimento, salvo che il contratto collettivo non prescriva la forma scritta. \u00c8 invece obbligatoria la forma scritta per le motivazioni del trasferimento, se il lavoratore le richiede. Il lavoratore ha 15 giorni di tempo per chiedere le motivazioni. Il datore deve fornire le motivazioni in forma scritta entro 7 giorni dalla richiesta del lavoratore, a pena di inefficacia del trasferimento. Il lavoratore pu\u00f2 impugnare le motivazioni del trasferimento ricorrendo al giudice del lavoro o tramite arbitrato, e ottenere una sospensiva di urgenza in pendenza di giudizio. \nCon la sospensiva, il lavoratore ha diritto a continuare la prestazione lavorativa nell'attuale sede di lavoro, ed ha diritto alla retribuzione per tutto il tempo in cui, rifiutando il trasferimento, sia rimasto a disposizione del datore di lavoro senza essere riammesso in servizio presso la sede originaria, anche se il successivo giudizio del lavoro conferma la legittimit\u00e0 del trasferimento e del licenziamento a seguito di rifiuto del lavoratore. \nLa legge non prevede un periodo minimo di preavviso per tutti i lavoratori, n\u00e9 le indennit\u00e0 da corrispondere in caso di trasferimento di sede. Indennit\u00e0 ed eventuale preavviso sono disciplinati nei Contratti Collettivi di categoria. I trattamenti variano molto da una categoria all'altra di lavoratori. \nTali informazioni non sono specificate negli articoli citati, e la giurisprudenza ha comunque trovato altri riferimenti nelle medesime fonti, Statuto dei Lavoratori e Codice Civile.\nDa notare che al lavoratore deve essere consegnata entro 30 giorni le nuove condizioni contrattuali di modifica delle precedenti ai sensi del D. Lgs. n. 152/1997, art. 1 e 4, a pena di sanzione pari da \u20ac 255 ad \u20ac 1.290. La definizione di motivazioni tecniche, organizzative o produttive, previste dalla legge e necessarie a legittimare un trasferimento, \u00e8 talmente ampia e generica da rendere oggettivamente in s\u00e9 difficile dimostrarne l'inconsistenza.\nIl trasferimento non pu\u00f2 essere punitivo, a pena di nullit\u00e0, secondo quanto previsto dall'art. 18 dello Statuto dei Lavoratori, per il quale Le uniche sanzioni disciplinari ammissibili nei confronti di un lavoratore sono la sospensione, multa o licenziamento.\nIn nessun caso, il trasferimento di sede pu\u00f2 sostituirsi a una di queste. L'onere della prova in merito al carattere non esclusivamente tecnico, produttivo o organizzativo delle motivazioni del trasferimento, spetta al lavoratore, e il giudice pu\u00f2 sindacare nel merito se il trasferimento sia in particolare una reazione avverso lavoratori che praticano attivit\u00e0 sindacale o che hanno avuto precedenti contenziosi con il datore o responsabili di funzione, tramite i cosiddetti reparti di confino. Nel primo caso, si configura il reato di condotta antisindacale.\nIl giudice del lavoro pu\u00f2 stabilire un incremento retributivo quale equo indennizzo di uno o ripetuti trasferimenti di sede, specialmente se questi si sono in effetti concentrati su una determinata minoranza dei dipendenti, e se a questi non sia corrisposta una progressione di carriera o di responsabilit\u00e0, sebbene previsti come obbligo a pena di recesso nel contratto collettivo eindividuale di lavoro.\nIn sede civile, il dipendente pu\u00f2 ottenere il risarcimento del danno morale ed esistenziale per le conseguenze soggettive ed extralavorative, derivanti dalla frequenza e distanza dei trasferimenti (quali conseguenze personali sul piano psichico, nella vita di relazione, nell'unit\u00e0 del nucleo famigliare, per mancata assistenza a parenti malati).\nNon-sindacabilit\u00e0 della decisione.\nSulla base del principio costituzionale della libert\u00e0 di iniziativa economica (Cost., art. 41) risultano, inoltre, insindacabili sia la scelta imprenditoriale tra pi\u00f9 soluzioni organizzative ragionevoli, sia quella del lavoratore da trasferire (Cass., 9/6/1993, n. 6408). Il giudice ha il potere di valutare tutte le ragioni che motivano il trasferimento, per cui non esiste nessun principio di non-sindacabilit\u00e0 dell'organizzazione aziendale. \nIl giudice deve accertare se tale potere del datore \u00e8 stato esercitato o meno in relazione alle esigenze oggettive dell'impresa, pu\u00f2 valutare l'organizzazione aziendale nel suo complesso, e della vecchia e nuova sede di lavoro, per accertare se la nuova posizione non sia superflua, o non sia tale per un limitato periodo di tempo in cui il trasferito dovrebbe coprire un temporaneo aumento di attivit\u00e0.\nSe il trasferimento \u00e8 motivato dal datore con riferimento a situazioni soggettive del trasferito, il giudice deve valutare se queste motivazioni sono elaborate con un criterio obbiettivo (Cass., 15/10/1992, n. 11339). Esempi di queste motivazioni soggettive inerenti al trasferito sono il riferimento a una situazione extralavorativa, oppure all'incompatibilit\u00e0 creatasi tra un dipendente e i suoi colleghi che si rifletta sul normale svolgimento dell'attivit\u00e0 lavorativa.\nIn sede di contrattazione collettiva pu\u00f2 essere concordato che questa valutazione e la decisione dei trasferimenti, anche individuali, debbano avvenire previo accordo con il sindacato.\nRifiuto del lavoratore.\nIl rifiuto del lavoratore pu\u00f2 integrare gli estremi di un giustificato motivo soggettivo di licenziamento (Cass., 29/8/1979, n. 4713). Il rifiuto \u00e8 valido se il trasferimento \u00e8 dichiarato illegittimo dal giudice: e cio\u00e8 a un posto di lavoro in cui la posizione \u00e8 superflua; quando c'\u00e8 un temporaneo aumento di attivit\u00e0; o quando dal trasferimento pu\u00f2 derivare al lavoratore un grave disagio (Pret. Milano 23/5/1979).\nTrasferimento di lavoratore con invalidi a carico.\nLa legge n. 104 del 1992 assegna priorit\u00e0 di trasferimento ai lavoratori che dimostrino di assistere anziani o infermi, con grado di parentela fino al settimo grado oppure, anche non parenti, in qualit\u00e0 di tutore legale. La coabitazione, ossia condivisione del domicilio, non \u00e8 pi\u00f9 un requisito necessario. Il trasferimento deve essere compatibile con le esigenze aziendali, vacanza di un posto. Dopo la sua concessione, il lavoratore non pu\u00f2 essere nuovamente trasferito a sede di lavoro diversa, senza suo esplicito consenso.\nTrasferimento di azienda.\nLa Legge 428/1990, esclusivamente all'art.47, e l'art. 2112 del Codice Civile disciplinano i diritti del lavoratore in materia di trasferimenti di azienda o di singole unit\u00e0 produttive. \nLa 428 del 1990 \u00e8 stata modificata nei primi 4 commi dal Decreto Lgs. 18/2001, per recepire gli obblighi di consultazione, informazione e partecipazione introdotti venti anni prima con la Direttiva dell'Unione europea 1977/87/CE, e ripetuti nella 2001/23/CE.\nLa Direttiva ammetteva che le leggi nazionali potessero rivolgere gli obblighi di informazione in tempo utile e di consultazione, nei confronti dei diretti interessati, in mancanza di rappresentanti dei lavoratori, non designati per motivi indipendenti dalla loro volont\u00e0 (art. 7, comma 6). Salvo diversa disposizione stabilita nei contratti collettivi nazionali, nelle aziende dove manca una rappresentanza sindacale, la legge italiana non prevede obblighi di preavviso o di consultazione, in merito a variazioni di sede o datore di lavoro.\nGli obblighi di informazione e consultazione in merito ai risultati economici e andamento dell'occupazione, individuale e dell'intera azienda, previsti nei confronti del sindacato, non sono estesi ai diretti interessati. Ci\u00f2 vale anche in presenza del sindacato, che non \u00e8 tenuto dalla legge a informare i lavoratori, o a farlo con tempestivit\u00e0, appena acquisite le notizie. La direttiva UE prevede di conciliare gli obblighi di informativa con le esigenze di riservatezza durante la trattative, relative sanzioni amministrative e penali, alle quali le controparti, azienda e sindacato, possono essere sottoposti.\nAlienante e acquirente hanno obbligo di comunicazione scritta ai sindacati di categoria nazionali e aziendali con preavviso di almeno 20 giorni (comma 1). \nSu loro richiesta scritta, acquirente e alienante sono tenuti a un esame congiunto entro una settimana, pena il reato di condotta antisindacale (comma 2). Il trasferimento di azienda non \u00e8 motivo di licenziamento del lavoratore (comma 4).\nIl Comitato Interministeriale per il coordinamento della Politica Industriale (CIPI) a seguito dell'esame congiunto di acquirente, alienante, sindacati di categoria nazionali e aziendali previsto al comma 2, dichiara lo stato di crisi aziendale. I sindacati non appartengono a detto Comitato, che si riunisce a Roma e del quale sono membri esponenti di alcuni Ministeri o funzionari da essi delegati. La legge specifica l'obbligo di convocazione dei sindacati, ma non di un accordo aziendale in forma scritta. In altre parole, non chiarisce se il sindacato ha solo parere consultivo, non vincolante e di firma, in materia di dichiarazione dello stato di crisi.\nLa dichiarazione di stato di crisi, oppure la dichiarazione di fallimento, l'amministrazione controllata, la liquidazione coatta amministrativa autorizzano l'acquirente a rifiutare, \"in tutto o in parte\", il trasferimento del personale assunto dall'alienante nella sede di lavoro. L'acquirente pu\u00f2 quindi acquistare un sito produttivo, pu\u00f2 individuare esuberi di personale oppure escludere quanti vi lavorano (comma 5). La legge non stabilisce, infatti, una definizione e un limite per il personale eccedentario dell'azienda, che \"continui a rimanere, in tutto o in parte, alle dipendenze dell'alienante\".\nIl comma 5 disapplica le tutele previste dal Codice Civile (art. 2112): \nL'accordo sindacale pu\u00f2 prevedere l'applicazione dell'art. 2112 del Codice Civile, e la ulteriore tutela del superminimo individuale e collettivo, in modo che il lavoratore conservi la sua retribuzione complessiva, in tutte le sue componenti. &gt;I lavoratori che non passano all'acquirente hanno precedenza nelle sue assunzioni successive, in un periodo di almeno un anno oppure entro quello previsto dai contratti collettivi, se superiore a un anno. Ai lavoratori assunti dall'alienante in data successiva a quella del trasferimento non si applica l'art. 2112 del Codice Civile (comma 6). \nSe non c'\u00e8 un accordo sindacale, il combinato disposto dei commi 5 e 6 azzera i diritti stabiliti all'art. 2112 del Codice Civile: il comma 5 permette di disapplicarli nei confronti di quanti continuano il rapporto di lavoro con l'acquirente; il comma 6 nei confronti di quanti restano sotto l'alienante e passano poi alle dipendenze della nuova azienda. La tutela rimane solo nei confronti di quanti restano alle dipendenze dell'azienda alienante, durante e dopo il trasferimento di azienda; a queste persone rimane in ogni caso invariato il contratto firmato all'atto dell'assunzione.\nLa legge 428/1990, senza modificare direttamente l'art. 2112 del Codice Civile, introduce una fattispecie di applicazione in deroga. Il Codice Civile non prevede esplicitamente la tutela per tutti i lavoratori trasferiti, ma nemmeno la nega, mentre la 428/1990 ne limita ai soli che passano all'alienante alla data di trasferimento d'azienda. La 428 opera una restrizione della definizione di \"trasferimento di azienda\" ad una sola data, che segue un esame congiunto coi sindacati, mentre parla di ordinaria \"assunzione\" (comma 6) nel caso di trasferimento \"de facto\" di un'altra parte dei dipendenti dall'acquirente all'alienante successivamente a tale data. I lavoratori dichiarati eccedentari perdono, quindi, il diritto a conservare la propria retribuzione, sede di lavoro, mansione e inquadramento, sono a tutti gli effetti equiparati a dei neoassunti dal cessionario, con precedenti esperienze di lavoro, ma senza un diritto maggiore derivante dalla loro partecipazione alla societ\u00e0 alienata.\nLa normativa non specifica se l'eventuale accordo sindacale debba fissare i criteri di scelta delle persone che restano in capo all'alienante e quelle trasferite all'acquirente, oppure la determinazione dei singoli nomi, e se il sindacato abbia quindi competenza in materia. Non sussiste obbligo e termine massimo di comunicazione del trasferimento di ramo d'azienda ai lavoratori diretti interessati.\nQuesta facolt\u00e0 dell'acquirente di individuare degli esuberi, per poterli riassumere dopo la cessione di ramo d'azienda con un contratto non migliorativo, pu\u00f2 costituire un modo per abbassare il costo del lavoro. I lavoratori con la pi\u00f9 bassa retribuzione annua lorda (minor anzianit\u00e0 professionale, livello di inquadramento e superminimo) potrebbero essere i primi trasferiti in capo all'acquirente. Parte di quanti restano alle dipendenze dell'alienante potrebbe essere \"riassunta\" in data successiva al trasferimento, per poter proporre loro condizioni contrattuali peggiorative. Trattandosi di lavoratori con maggiore anzianit\u00e0 professionale, ma anche con maggiore et\u00e0 anagrafica, le difficolt\u00e0 di ricollocamento nel mercato del lavoro possono indurre un'accettazione, seppure volontaria, di tali condizioni. Chi rifiutasse resterebbe alle dipendenze della vecchia azienda, che pu\u00f2 per\u00f2 accordarsi con l'acquirente, di decidere un trasferimento di sede quale strumento di pressione su tali persone ad accettare il nuovo contratto.\nL'individuazione di \"personale eccedentario\", per il quale l'acquirente nega il trasferimento di azienda, contrasta con la possibilit\u00e0 di riassunzione successiva alla data di trasferimento. La dichiarazione di uno stato di crisi aziendale comporta una riduzione del costo del lavoro. Se il trasferimento di azienda non \u00e8 un motivo di licenziamento (comma 4), introduce una riduzione del costo del lavoro nella forma di una riduzione retributiva a parte del personale, dichiarato eccedentario e poi riassunto."}
{"id": "1520636", "revid": "124123", "url": "https://it.wikipedia.org/wiki?curid=1520636", "title": "Morti nel 2008", "text": ""}
{"id": "1520647", "revid": "767487", "url": "https://it.wikipedia.org/wiki?curid=1520647", "title": "Jim McCarty", "text": "Nato al Walton General Hospital, 107 Rice Lane, Walton, Liverpool, Lancashire, Inghilterra) \u00e8 noto per essere stato il batterista dei gruppi The Yardbirds e Renaissance. Ha anche suonato con gli Shoot (come cantante), gli Illusion (con altri tre ex componenti dei Renaissance), gli Stairway ed i Pilgrim.\nMcCarty \u00e8 stato componente anche dei The British Invasion All-Stars, e del gruppo con il suo nome, la Jim McCarty Band.\nDiscografia.\nLa maggior parte della discografia di McCarty \u00e8 compresa nelle discografie dei gruppi nei quali ha suonato. Come solista ha pubblicato un solo disco, con il nome James McCarty, dal titolo \"Out of the Dark\", pubblicato nel 1994."}
{"id": "1520648", "revid": "161374", "url": "https://it.wikipedia.org/wiki?curid=1520648", "title": "Basket-ball in Svizzera", "text": ""}
{"id": "1520649", "revid": "1776051", "url": "https://it.wikipedia.org/wiki?curid=1520649", "title": "A Tribute to Van Halen", "text": "Quinto album tributo dedicato alla band statunitense Van Halen pubblicato nel 2004 dall'etichetta Big Eye Music. Gran parte delle canzoni qui presenti sono gi\u00e0 state pubblicate nei precedenti album tributo, per alcune invece si tratta solo di semplici remix di poco differenti dalle precedenti versioni."}
{"id": "1520653", "revid": "1573940", "url": "https://it.wikipedia.org/wiki?curid=1520653", "title": "Pterois radiata", "text": "Pterois radiata \u00e8 un pesce d'acqua salata appartenente alla famiglia Scorpaenidae.\nDescrizione.\nLa forma \u00e8 tipica del genere \"Pterois\": testa relativamente piccola e appuntita, con lunghe escrescenze carnose sopra gli occhi sporgenti e ai lati della bocca. Profilo dorsale arcuato, ventre meno pronunciato. Il corpo si restringe verso il peduncolo caudale, che precede una coda piuttosto larga, tondeggiante.\nI primi 12-13 raggi della pinna dorsale e di quella anale, molto allungati, sono in realt\u00e0 aculei veleniferi, ben eretti dal pesce quando \u00e8 in situazione di pericolo. I raggi allungati delle pinne pettorali sono aculei pieni, non velenosi.\nLa livrea \u00e8 interessante: il muso \u00e8 rosa chiaro, cos\u00ec come la radice della pinna caudale. Da met\u00e0 testa il corpo diventa rosso scuro, a chiazze anche bruno. Strisce bianche filiformi irregolari scendono verticalmente dal profilo dorsale, e due strisce orizzontali delimitano un bordo dentro i confini del peduncolo caudale. Gli aculei, veleniferi e pieni, sono bianchi, uniti da tessuto rosso scuro. Le pinne ventrali, la coda e le parti terminali della dorsale e dell'anale presentano raggi rossastri e tessuto trasparente.\nRaggiunge una lunghezza di 24 cm.\nBiologia.\nCome tutte le altre specie del genere \"Pterois\", anche \"P. radiata\" possiede aculei velenosi sulla pinna dorsale e sulle pettorali.\nIl primo e pi\u00f9 importante trattamento dopo un'accidentale puntura \u00e8 l'immersione della parte colpita in acqua calda (circa 45\u00a0\u00b0C), perch\u00e9 riduce il dolore inattivando la tossina, che \u00e8 termolabile.\nDistribuzione e habitat.\nQuesta specie \u00e8 diffusa nelle barriere coralline del Mar Rosso e dell'Indo-Pacifico.\nAcquariofilia.\nNonostante la pericolosit\u00e0 e la puntura dolorosa, questa specie \u00e8 piuttosto ambita dagli acquariofili specializzati in acquari marini."}
{"id": "1520655", "revid": "97701", "url": "https://it.wikipedia.org/wiki?curid=1520655", "title": "Jacopo Venier", "text": ""}
{"id": "1520659", "revid": "200568", "url": "https://it.wikipedia.org/wiki?curid=1520659", "title": "Perossomonosolfato", "text": ""}
{"id": "1520661", "revid": "767487", "url": "https://it.wikipedia.org/wiki?curid=1520661", "title": "Terry Reid", "text": "Biografia.\nNella prima met\u00e0 del 1968 Terry Reid venne contattato dal chitarrista Jimmy Page che era alla ricerca di una voce adeguata al sound che aveva in mente per il suo nuovo gruppo, i futuri Led Zeppelin, ma Reid rifiut\u00f2. Un anno dopo, Terry Reid (allora diciannovenne) ricevette l'offerta di Ritchie Blackmore di diventare il cantante del suo nuovo gruppo: i Deep Purple. Terry Reid, anche questa volta, rifiut\u00f2."}
{"id": "1520663", "revid": "2173588", "url": "https://it.wikipedia.org/wiki?curid=1520663", "title": "Clorito di sodio", "text": "Il clorito di sodio \u00e8 un sale di sodio dell'acido cloroso. Come quasi tutti i sali ossigenati del cloro, \u00e8 un potente ossidante. \u00c8 pi\u00f9 stabile del clorato di sodio, infatti non si decompone per frizione. Il sale anidro non \u00e8 igroscopico ed \u00e8 stabile per parecchi anni, se conservato debitamente.\n\u00c8 chiamato anche \"ossigeno stabilizzato\".\nApplicazioni.\nIl clorito di sodio \u00e8 utilizzato in molti campi:\nNella disinfezione dell'acqua, il clorito di sodio sviluppa lentamente diossido di cloro, un composto molto reattivo che permette la rimozione degli ioni ferro e manganese, l'ossidazione degli idrocarburi alogenati e, di conseguenza, dei cattivi odori.\nCome candeggiante tessile, il clorito di sodio \u00e8 reattivo con molte fibre. Pu\u00f2 essere utilizzato sul cotone, su fibre vegetali e sintetiche come il nylon, il perlon, rhovyl e dralon. Il suo effetto ossidante fa in modo che distrugga le pectine nelle fibre di cellulosa, rendendole pi\u00f9 solubili e pi\u00f9 lavorabili. \u00c8 anche utile nell'eliminazione dei colori senza attaccare le fibre stesse.\n\u00c8 anche utilizzato negli scrubber, essendo un ossidante molto forte, e nel lavaggio della frutta e verdura, grazie al suo effetto fungicida. Per questo \u00e8 anche usato nei detersivi come anti-muffa, nei dentifrici e nei liquidi detergenti per le lenti a contatto.\nSintesi.\nI composti principali per la produzione di clorito di sodio sono diossido di cloro, idrossido di sodio.\nIl diossido di cloro viene fatto gorgogliare in una soluzione di soda caustica, producento clorito di sodio e clorato di sodio approssimativamente in uguali quantit\u00e0.\nPer ridurre la produzione di clorato di sodio, \u00e8 utilizzato un riducente (industrialmente si usa perossido di idrogeno). \nIl composto \u00e8 purificato con la cristallizzazione frazionata, sfruttando la differente solubilit\u00e0 del clorato di sodio dal clorito. In questo modo si ottiene un prodotto con titolo molto elevato."}
{"id": "1520665", "revid": "153802", "url": "https://it.wikipedia.org/wiki?curid=1520665", "title": "Strada pandina", "text": ""}
{"id": "1520666", "revid": "110157", "url": "https://it.wikipedia.org/wiki?curid=1520666", "title": "Centro internazionale della patata", "text": "Il Centro internazionale della patata (in spagnolo Centro Internacional de la Papa - CIP, in inglese International Potato Center - IPC) \u00e8 un'istituzione con sede a Lima, capitale del Per\u00f9 e uffici in 20 stati in via di sviluppo. \nL'organizzazione, nata 35 anni fa, ha lo scopo di promuovere la ricerca e lo sviluppo di soluzioni di coltivazione sostenibile delle piante da tubero tra le quali la patata e la patata dolce. \nAll'interno del CIP, sono raccolte pi\u00f9 di 5.000 diverse variet\u00e0 di semi di patata, sia selvatica che coltivata. Inoltre sono presenti anche campioni di 6500 variet\u00e0 di patata dolce, 1300 variet\u00e0 di tuberi e radici provenienti dalle zone andine.\nScopo del CIP, \u00e8 quello di poter sviluppare un'alternativa alimentare indipendente dal fabbisogno mondiale ai cereali ed al frumento con la nascita di patate resistenti ai loro parassiti, con lo sviluppo delle migliori tecniche di coltura e senza l'uso indiscriminato di insetticidi o anticrittogamici che per decenni sono stati utilizzati nell'America Latina."}
{"id": "1520667", "revid": "554814", "url": "https://it.wikipedia.org/wiki?curid=1520667", "title": "Jennifer Stone", "text": "\u00c8 nota soprattutto per aver interpretato Harper nella serie Disney: I maghi di Waverly, nonch\u00e9 per essere la protagonista nel film di film Disney per la televisione: \"Harriet the Spy.\"\nCarriera.\nInizia la sua carriera da attrice da quando aveva sei anni, dopo aver visto suo fratello in una produzione teatrale, inizi\u00f2 a fare audizioni per la pubblicit\u00e0.\nIl suo debutto al cinema avviene quando recita al fianco di Robert Duvall e Michael Caine in \"Secondhand Lions\". Dopo aver ricevuto una nomination per il film, nel 2005 appare come guest star nelle serie televisive \"Line of Fire\", \"Senza traccia\" e \"Dr. House - Medical Division\".\nDal febbraio 2007 \u00e8 nel cast de \"I maghi di Waverly\".\nNel 2010 \u00e8 la protagonista nel film \"Harriet the Spy\", e l'anno successivo del film \"Mean Girls 2\"."}
{"id": "1520673", "revid": "287204", "url": "https://it.wikipedia.org/wiki?curid=1520673", "title": "APAT", "text": ""}
{"id": "1520674", "revid": "115698279", "url": "https://it.wikipedia.org/wiki?curid=1520674", "title": "Iacopo Venier", "text": "Sposato, con due figli, si \u00e8 laureato con 110 e lode in Storia contemporanea discutendo una tesi sulla nascita del movimento ambientalista in Italia. \u00c8 giornalista professionista.\nGi\u00e0 militante del Partito Comunista Italiano e dirigente della FGCI, aderisce subito al Partito della Rifondazione Comunista diventando vice segretario provinciale gi\u00e0 dal primo congresso, nel 1991, e segretario provinciale di Trieste nel 1996. Dal 1993 al 1999 \u00e8 consigliere comunale a Trieste.\nDurante la crisi politica del 1998, che determina la caduta del primo Governo Prodi, \u00e8 tra quanti, all'interno di Rifondazione, si oppongono alla rottura con il centrosinistra. Il 7 ottobre, durante l'assemblea convocata dai dirigenti comunisti dissidenti presso il Palazzo delle Esposizioni di Roma, si incarica di leggere l'appello a favore del proseguimento dell'esperienza governativa sulla base del quale viene poi fondato il Partito dei Comunisti Italiani.\nDiventa subito membro della segreteria nazionale del neonato PdCI.\nSino al 2000 \u00e8 responsabile del settore \"Enti Locali\". Successivamente sino all'aprile 2009 dirige il dipartimento \"Esteri\". Dal settembre 2009 al maggio 2010 \u00e8 responsabile della comunicazione del PdCI.\nEletto deputato alle elezioni politiche del 2006 nella \"Circoscrizione Liguria\", ricopre il ruolo di segretario della \"Commissione Affari Esteri e Comunitari\" della Camera.\nCandidato nelle liste dell'Arcobaleno alle elezioni politiche del 2008 non viene rieletto in Parlamento.\nNell'ottobre 2008 fonda PdCITV, una delle prime webtv di partito in Italia, di cui \u00e8 direttore sino all'aprile 2010.\nDal 1\u00ba maggio 2010 \u00e8 direttore della nuova socialwebtv Libera.tv."}
{"id": "1520675", "revid": "92055", "url": "https://it.wikipedia.org/wiki?curid=1520675", "title": "Senza Traccia", "text": ""}
{"id": "1520677", "revid": "767487", "url": "https://it.wikipedia.org/wiki?curid=1520677", "title": "Dalle Ardenne all'inferno", "text": "Dalle Ardenne all'inferno \u00e8 un film del 1967 diretto da Alberto De Martino, conosciuto anche con il titolo inglese The Dirty Heroes.\nTrama.\nTre americani (di cui uno muore nella fuga) evadono da un campo di concentramento vicino ad Amsterdam. Trenta civili olandesi\u00a0\u2013 che non sanno o non vogliono dare informazioni sui fuggiaschi\u00a0\u2013 vengono fucilati dai tedeschi per rappresaglia.\nI due americani superstiti raggiungono un gruppo di anti-nazisti e a loro si unisce anche la moglie di un capo della Wehrmacht, la quale \u00e8 una giovane ebrea che vive sotto falsa identit\u00e0.\nL'obiettivo del gruppo \u00e8 quello di sottrarre ai tedeschi alcune documentazioni utili ai partigiani olandesi.\nCritica.\nMorando Morandini, nel suo \"Dizionario dei film\", lo ha definito un \u00absurrogato d'imitazione\u00bb."}
{"id": "1520678", "revid": "297059", "url": "https://it.wikipedia.org/wiki?curid=1520678", "title": "Sass de Stria", "text": "Il Sass de Stria (nome ladino italianizzato in \"Sasso di Stria\"; \"Hexenstein\" o \"Hexenfels\" in tedesco) \u00e8 una montagna delle Alpi alta 2.477\u00a0m. Si trova nelle Dolomiti, in provincia di Belluno, e sovrasta il passo Falzarego, di fronte alla Tofana di Rozes e il Lagazuoi. Il nome rimanda ad antiche leggende locali che lo facevano residenza di una strega (\"stria\" in ladino).\nStoria.\nLa montagna fu al centro degli aspri combattimenti avvenuti durante la prima guerra mondiale. Dopo che, nel 1915, il forte Tre Sassi sul passo Valparola fu colpito pesantemente dall'artiglieria italiana e dovette essere evacuato, il Sass de Stria divent\u00f2 la nuova fortificazione degli austriaci con il compito di difendere la val Badia e la val Pusteria contro gli attacchi italiani dal Passo Falzarego. Gli italiani, invece, erano trincerati nel dirupo del Lagazuoi. \nNel 1916 cominci\u00f2 la guerra delle mine. Scavando la montagna, gli austriaci e anche gli italiani realizzarono gallerie per collocare gli ordigni nelle postazioni nemiche e farle saltare in aria. Quattro cariche austriache e una grande carica italiana esplosero sul Lagazuoi, demolendone la cima. I combattimenti assunsero sin dall'inizio i caratteri di guerra di logoramento e, sino alla disfatta di Caporetto il fronte non si mosse.\nSolo nella seconda met\u00e0 del Novecento, con il recupero dei sentieri, il Sass de Stria divent\u00f2 una frequentata meta per turisti. Di recente gli Alpini hanno restaurato le trincee. Per quanto riguarda le gallerie il loro accesso \u00e8, per la pericolosit\u00e0, limitato e consigliato solo ad alpinisti esperti.\nAccesso.\nLa cima, su cui sorge una croce, \u00e8 raggiungibile in breve tempo (1-1.30 ore), ma con un percorso di difficolt\u00e0 EE (solo per escursionisti esperti), seguendo una vecchia mulattiera che parte tra il Falzarego e il passo di Valparola (all'altezza del forte di \"'N tra i Sass\") e che si inerpica lungo la pendice settentrionale. La segnaletica, che in passato non era molto chiara, fu migliorata nel 1996; l'ultimo tratto \u00e8 attrezzato con due scale e presenta alcuni passaggi che richiedono attenzione, ripidi e parzialmente esposti. \nDalla vetta si gode un ottimo panorama sui gruppi montuosi teatro di scontri durante la prima guerra mondiale: il Lagazuoi, la Tofana di Rozes, la Marmolada, il Setsass, il Col di Lana-Monte Sief, le Cinque Torri, l'Averau ed il Nuvolao, e su altri gruppi dolomitici (Pelmo, Civetta, Gruppo del Sella, Piz dles Conturines).\nLa vetta pu\u00f2 essere raggiunta seguendo anche una ferrata posta sulla parete sud-ovest, denominata \"ferrata Fusetti\" in onore al sottotenente Mario Fusetti che effettu\u00f2 quella scalata il 18 ottobre 1915 per cercare di conquistare la vetta con un colpo di mano del suo piccolo gruppo di soldati."}
{"id": "1520679", "revid": "1305772", "url": "https://it.wikipedia.org/wiki?curid=1520679", "title": "Torace degli insetti", "text": "Il torace \u00e8 la seconda regione morfologica del corpo degli Insetti, derivata dall'organizzazione dei tre somiti successivi a quelli cefalici. \u00c8 dunque compreso fra il capo e l'addome. Questa regione presiede principalmente alla funzione della locomozione, in quanto fornisce gli attacchi alle ali e alle zampe.\nMorfologia.\nLa regione, nella maggior parte degli insetti, deriva dall'accostamento dei tre somiti toracici. A differenza del capo, dove la metameria \u00e8 mascherata della fusione dei sei somiti cefalici, nel torace i tre segmenti mantengono una loro identit\u00e0 morfologica e, sia pure con un'eventuale complessit\u00e0 strutturale, si possono distinguere con relativa semplicit\u00e0 tre subregioni, denominate rispettivamente protorace, mesotorace e metatorace. Lo sviluppo delle tre subregioni varia secondo gli insetti. In generale gli insetti meiotteri e i cattivi volatori mostrano un particolare sviluppo del protorace, soprattutto nella zona dorsale. Al contrario, nei migliori volatori, che si riscontrano in generale fra i Ditteri e gli Imenotteri, \u00e8 il mesotorace ad assumere lo sviluppo preponderante.\nL'esoscheletro di ogni segmento toracico \u00e8 riconducibile ad un anello formato dall'organizzazione di quattro aree o scleriti:\nNella terminologia \u00e8 spesso necessario specificare contemporaneamente il segmento toracico oltre all'area a cui si fa riferimento, perci\u00f2 ad ogni organo o area del torace si suole aggiungere i prefissi pro-, meso- e meta- per indicare, all'occorrenza, a quale segmento toracico si fa riferimento. Ad esempio, le \"ali mesotoraciche\" sono quelle portate dal mesotorace (anteriori), il \"pronoto\" \u00e8 il tergite del protorace, i \"metatarsi\" sono i tarsi delle zampe metatoraciche (terzo paio).\nLa morfologia del tergite, delle pleure e dello sterno pu\u00f2 essere relativamente semplice oppure complicarsi per la presenza di linee di sutura che li suddividono in scleriti che assumono denominazioni specifiche. Questa complicazione interessa in particolare il secondo e il terzo segmento toracico, sui quali si innestano le ali nelle forme alate.\nNotevoli differenze si riscontrano nei Ditteri, dove il mesotorace assume uno sviluppo tale da prevalere sugli altri due segmenti. Il protorace si spinge indietro e si fonde, in parte, con il mesotorace dando origine a strutture la cui nomenclatura differisce in parte da quella standard. Altre differenze si riscontrano anche negli Imenotteri. Il motivo di tali differenziazioni risiede nell'elevato grado di evoluzione di questi due ordini in relazione allo sviluppo delle strutture morfo-anatomiche deputate al volo.\nTergiti.\nIl pronoto ha in genere una morfologia relativamente semplice e si limita ad avere uno sviluppo di forma generalmente quadrangolare, pi\u00f9 o meno convessa. In alcuni insetti pu\u00f2 essere eccezionalmente sviluppato in lunghezza (es. nei Neurotteri Rafididi), oppure estendersi marcatamente ai lati e ricoprire anche le zone pleurali (es. nella generalit\u00e0 degli Ortotteri) o proiettarsi in avanti fino a ricoprire l'intero capo o parte di esso (es. in molti Coleotteri e in alcuni Rincoti). La sua superficie pu\u00f2 presentarsi liscia e glabra oppure mostra setole o sculture dell'esoscheletro utili in molti casi per la determinazione sistematica. Singolare \u00e8 la presenza di vistosi processi che, ad esempio in alcuni Coleotteri, arrivano ad assumere forme bizzarre tali da suscitare l'interesse dei collezionisti. Nei Ditteri Brachiceri il pronoto si fonde con il mesoprescuto e di esso sono visibili, ai lati, due scleriti, detti \"calli omerali\". Ne consegue che nei Ditteri difficilmente si distingue il pronoto dal mesonoto.\nPi\u00f9 complessa \u00e8 la struttura dei tergiti del secondo e terzo segmento in relazione alla presenza delle ali. La presenza di suture trasversali o oblique suddivide ogni tergite in tre aree denominate, in ordine antero-posteriore, \"prescuto\", \"scuto\" e \"scutello\". Lo sviluppo e l'associazione di queste aree con i tergiti adiacenti possono essere tali da rendere meno evidenti le demarcazioni fra i tre segmenti toracici. Al noto vero e proprio si associa posteriormente una seconda area, detta \"postscutello\" o \"postnoto\", derivata in realt\u00e0 dal segmento successivo: il postscutello mesotoracico e quello metatoracico derivano perci\u00f2, rispettivamente, dal tergite del metatorace e dal primo urotergo. Questa complessit\u00e0 strutturale \u00e8 funzionale all'attacco dei muscoli indiretti delle ali.\nAnche sui tergiti del mesotorace e del metatorace possono essere presenti formazioni di setole e sculture dell'esoscheletro fondamentali per la determinazione sistematica. Ad esempio sul mesonoto possono essere presenti due solchi longitudinali convergenti posteriormente, detti \"notauli\" o \"solchi parapsidali\", il cui aspetto \u00e8 fondamentale per la determinazione sistematica di alcuni Imenotteri. I notauli suddividono trasversalmente il mesonoto in tre aree: una mediana e due laterali che comprendono le \"axillae\" o \"ascelle\" e le \"tegule\", scleriti disposti immediatamente davanti e sopra la zona di attacco delle ali. Le tegule sono presenti nei Ditteri e negli Imenotteri e proteggono l'articolazione anteriore delle ali.\nAncora pi\u00f9 complessa pu\u00f2 essere la morfologia del metanoto, in particolare nei Ditteri e negli Imenotteri. Nei primi il metanoto \u00e8 molto ridotto (a causa della trasformazione delle ali posteriori in bilancieri) ed \u00e8 praticamente nascosto dallo scutello del metatorace. Negli Imenotteri la struttura si complica per la presenza del propodeo, quarto segmento toracico derivato dallo spostamento in avanti del primo urotergo.\nPleure.\nLe pleure sono le aree laterali del torace, pari e simmetriche. Queste formazioni derivano dalla differenziazione e dall'organizzazione del primo articolo delle zampe primitive, fisso, detto \"subcoxa\" che, negli Insetti, diventa parte integrante del torace. Ogni pleura \u00e8 in genere percorsa da una sutura, detta \"solco pleurale\". Il solco pleurale ha un percorso dorso-ventrale e obliquo, dalla zona d'inserzione dell'ala alla zona d'inserzione della coxa e suddivide la pleura in due aree: quella anteriore \u00e8 detta \"episterno\", quella posteriore \"epimero\". La parte superiore dell'epimero e dell'episterno sono in relazione con il tergite nel punto di attacco delle ali; la parte ventrale \u00e8 in relazione con il primo segmento morfologico delle zampe (\"coxe\" o \"anche\").\nAltre suture possono differenziare in alcuni insetti altre aree. Ad esempio, in alcuni Imenotteri pu\u00f2 essere evidente un'area del mesoepisterno, detta \"prepectum\" o \"prepetto\", che protegge lo spiracolo protoracico. Nei Ditteri Brachiceri, invece, le pleure sono ulteriormente divise da una sutura che ha un decorso approssimativamente orizzontale e che s'incrocia con la sutura pleurale. L'episterno \u00e8 suddiviso perci\u00f2 in due scleriti, detti rispettivamente \"mesoepisterno dorsale\" e \"ventrale\"; l'epimero \u00e8 anch'esso diviso in due scleriti, uno dorsale, detto ancora \"mesoepimero\", e uno ventrale, detto \"hypopleuron\" o \"ipopleura\".\nSterniti.\nAnche lo sterno pu\u00f2 presentare, in genere, delle suture trasversali che lo suddividono in tre aree denominate, in ordine antero-posteriore, \"presterno\", \"basisterno\" e \"sternello\". Lo sviluppo di questi scleriti \u00e8 di minore entit\u00e0 rispetto alle pleure e ai tergiti delle forme alate, mentre nelle forme che basano la loro mobilit\u00e0 sulla locomozione terrestre si presentano espanse in larghezza e fondamentalmente appiattite. Strutture particolari possono essere presenti in alcuni gruppi sistematici. \nUna formazione singolare \u00e8 l'organo pro-mesosternale dei Coleotteri Elateridi: questi insetti hanno una particolare articolazione della membrana intersegmentale che mette in relazione il protorace al mesotorace, permettendone movimenti differenziali. Nel mesosterno \u00e8 presente una fossetta, nella quale si pu\u00f2 incastrare un processo posteriore del prosterno. Quando questi insetti sono rovesciati sul dorso, sono in grado di flettere il corpo in corrispondenza dell'articolazione pro-mesotoracica, introducendo il processo prosternale nella fossetta mesosternale; la muscolatura mette in tensione l'intera struttura e il rilascio di scatto trasforma il corpo in una sorta di molla che, facendolo saltare, permette di riacquistare la posizione normale. La stessa struttura, per\u00f2 non funzionante, \u00e8 presente anche nei Coleotteri Buprestidi.\nAltri insetti possono sviluppare sul tegumento superfici ruvide usate per produrre suoni con lo sfregamento di altre parti del corpo. Ad esempio, i Rincoti Reduvidi hanno nel prosterno una superficie zigrinata sulla quale sfregano il labbro inferiore per emettere suoni.\nScleriti ascellari.\nNella maggior parte degli Insetti, che si identifica nel vasto raggruppamento dei Neoptera in senso lato, l'attacco delle ali al torace avviene attraverso un sistema di articolazioni costituito da scleriti sui quali si esercita l'azione dei \"muscoli diretti delle ali\". Questi scleriti si posizionano nel punto di passaggio dalle ascelle (proprie del tergite) alle pleure.\nLa pleura differenzia nell'estremit\u00e0 dorsale due scleriti, separati dall'episterno e dall'epimero da una zona membranosa. L'episterno differenzia il \"basalare\", anteriore, l'epimero forma invece il \"subalare\", posteriore. Fra essi si posiziona un \"processo pleurale\", punto in cui episterno e epimero si fondono sopra la sutura pleurale. Su questi scleriti e sul processo pleurale si articolano gli \"scleriti ascellari\" o \"pterali\", propri delle ali, sui quali si articolano le nervature alari. Gli scleriti ascellari sono in numero di tre e sono indicati rispettivamente dal numero ordinale secondo la loro posizione (1\u00b0, 2\u00b0 e 3\u00b0 sclerite pterale).\nZampe.\nLe zampe sono appendici articolate al torace usate generalmente per la locomozione. Nella generalit\u00e0 degli Insetti \u00e8 presente una coppia di zampe per ogni segmento toracico, da cui il nome di \"Esapodi\" dato frequentemente a questa classe. Il numero delle zampe pu\u00f2 ridursi come adattamento secondario, come avviene ad esempio nei Lepidotteri Ninfalidi per atrofia delle zampe protoraciche, oppure scomparire del tutto, come avviene ad esempio nelle forme adulte degli insetti catametaboli (femmine dei Rincoti Coccidi, femmine degli Strepsitteri, ecc.). \nLa presenza di tre coppie di zampe toraciche si rileva anche nelle forme giovanili degli eterometaboli, degli pseudoametaboli e degli ametaboli. Negli olometaboli sono presenti in alcuni tipi di larve (larve campodeiformi, onisciformi, ecc.). Nella generalit\u00e0 delle larve polipode, tipiche dei Lepidotteri, dei Mecotteri e in alcuni raggruppamenti di Hymenoptera (Tentredinidi), sono presenti anche organi di locomozione addominali, detti pseudozampe. In altre forme larvali, invece, le zampe possono essere atrofiche o del tutto assenti (larve cirtosomatiche, larve apode, ecc.).\nMorfologicamente, le zampe si presentano come appendici pluriarticolate e libere. Procedendo in senso prossimale-distale, gli articoli prendono rispettivamente il nome di \"coxa\" (o \"anca\"), \"trocantere\", \"femore\", \"tarso\", \"pretarso\" e \"unghie\". Alle coxe sono associate le \"subcoxe\", segmenti fissi che facevano parte della zampa primitiva ma che negli attuali Insetti sono parte integrante del torace. In generale gli articoli di maggiore sviluppo in lunghezza sono il femore e la tibia, tuttavia nei diversi gruppi sistematici possono presentarsi marcate differenziazioni. \nIl tarso \u00e8 a sua volta suddiviso in pi\u00f9 articoli, detti \"tarsomeri\", e il pretarso \u00e8 in genere nascosto nell'ultimo tarsomero. Sul pretarso si articolano le unghie, che consentono l'adesione a superfici scabrose, ma possono presentarsi anche altre strutture con forme e funzioni specifiche. Fra queste si citano l'\"arolio\" (a forma di lobo), l'\"empodio\" (a forma di stilo), i \"pulvilli\" (a forma di lamina). L'empodio e l'arolio sono organi impari inseriti fra le unghie, mentre i pulvilli sono organi pari inseriti sotto le unghie. \nDi particolare importanza \u00e8 il numero di tarsomeri in quanto usato spesso come elemento di determinazione sistematica. Altri caratteri relativi alle zampe, utili in qualche caso ai fini tassonomici, sono le tibie, i femori e le coxe.\nLa funzione primaria delle zampe \u00e8 quella locomotoria; in tal caso le zampe sono dette \"cursorie\". Sono frequenti tuttavia adattamenti morfologici e anatomici finalizzati a conferire specifiche propriet\u00e0; in tal caso si parla ad esempio di zampe \"natatorie\" (adatte al nuoto), \"raptatorie\" (adatte ad afferrare le prede), \"fossorie\" (adatte a scavare), \"saltatorie\" (adatte al salto), ecc.\nAli.\nLe ali sono assenti, come carattere primario, in tutti gli Apterigoti (Tisanuri). Gli Pterigoti sono invece primariamente provvisti di due paia di ali, ma negli Insetti \u00e8 frequente il fenomeno del meiotterismo secondario, che consiste nella riduzione dello sviluppo alare fino alla completa scomparsa (\"atterismo\"). Sono inoltre presenti esclusivamente nello stadio adulto: negli eterometaboli si formano gradualmente negli stadi di ninfa, mentre negli olometaboli sono ridotti ad abbozzi interni (\"dischi preimmaginali\") e si sviluppano durante lo stadio di pupa all'interno del tegumento.\nLe ali sono portate dal mesotorace e dal metatorace. Morfologicamente, l'ala primitiva si presenta come espansione laterale dei tergiti; strutturalmente \u00e8 costituite da due lamine sovrapposte: una dorsale, in continuit\u00e0 con il tergite, una ventrale, in continuit\u00e0 con la membrana pleurale. Nel corso dell'evoluzione dei Neotteri, a cui fanno capo la maggior parte degli attuali insetti, la continuit\u00e0 delle ali con gli scleriti toracici \u00e8 interrotta dall'interposizione del sistema di articolazioni di cui si \u00e8 detto in precedenza (processi e scleriti pleurali e scleriti ascellari).\nContrariamente alle ali degli Uccelli, quelle degli Insetti sono prive di muscoli intrinseci, in quanto il loro movimento \u00e8 dovuto all'azione di muscoli dislocati nel torace. L'ala \u00e8 percorsa da condotti, detti \"nervature\" o \"vene\", che sono in continuit\u00e0 con l'emocele e sono irrorate dall'emolinfa. All'interno delle nervature corrono anche nervi e trachee. \nLa venatura alare forma una rete pi\u00f9 o meno fitta in funzione della ramificazione delle nervature. Il sistema delle nervature delimita areole circoscritte dette \"cellule alari\". Il decorso delle nervature e la forma delle cellule sono importanti elementi di determinazione tassonomica in alcuni ordini, in particolare nei Ditteri e negli Imenotteri. In generale si assiste, con l'evoluzione, ad una riduzione della venatura alare.\nLa morfologia alare varia molto secondo il gruppo sistematico. In genere sono membranose, ma per lo sviluppo di una cuticola spessa possono presentarsi anche sclerificate completamente, come nelle \"elitre\" dei Coleotteri e nelle \"tegmine\" degli Ortotteri, o parzialmente, come nelle \"emielitre\" dei Rincoti Eterotteri. Nella generalit\u00e0 dei Lepidotteri sono rivestite da squame la cui organizzazione e pigmentazione conferiscono a questi insetti le tipiche e notissime decorazioni.\nLe ali anteriori hanno in genere uno sviluppo maggiore rispetto a quelle posteriori, e possono essere presenti specifici organi di collegamento per la sincronizzazione del movimento, come nei Lepidotteri e negli Imenotteri. La superficie alare viene distinta morfologicamente in tre regioni, dette rispettivamente \"remigante\", \"anale\" e \"jugale\", di cui la prima presenta il maggiore sviluppo e la maggiore robustezza.\nLa funzione primaria \u00e8 quella del volo, tuttavia gli adattamenti morfoanatomici possono alterare questa funzione fino a farla perdere del tutto a favore di altre finalit\u00e0 biologiche. In questo caso le ali anteriori o posteriori possono trasformarsi in organi di protezione (elitre e tegmine), di regolazione dell'equilibrio (bilancieri), ecc.\nAnatomia.\nSotto l'aspetto anatomico, il torace \u00e8 interessato da tutti gli apparati, tuttavia quello di maggiore importanza, per questa regione, \u00e8 il sistema muscolare, in quanto deputato alla locomozione.\nEndoscheletro.\nL'endoscheletro del torace \u00e8 fondamentale per l'attacco dei muscoli motori ed \u00e8 costituito dallo sviluppo di processi interni originati per invaginazione della cuticola dall'esoscheletro degli scleriti tergali, pleurali e sternali. \nI fragmi sono due processi simmetrici, che a volte si fondono in un'unica struttura, originati dai tergiti. Gli apodemi sono anch'essi due processi simmetrici, originati dalle pleure. Infine, nella parte ventrale \u00e8 presente la furca, processo impari originato dallo sterno e che principalmente regge la catena ganglionare ventrale.\nSistema muscolare.\nIl sistema muscolare \u00e8 l'apparato di maggiore importanza e raggiunge un notevole sviluppo soprattutto nelle forme alate. Oltre ai muscoli che connettono i segmenti fra loro, hanno un particolare sviluppo quelli deputati al movimento delle zampe e delle ali. \nI muscoli delle zampe si distinguono in \"estrinseci\" ed \"intrinseci\". Sono muscoli estrinseci quelli che collegano le appendici al torace, sono intrinseci quelli interni ai segmenti delle zampe e che permettono i movimenti reciproci dei singoli segmenti. Un particolare sviluppo assumono i muscoli localizzati nelle coxe e nei femori delle zampe metatoraciche degli insetti che hanno sviluppato la capacit\u00e0 del salto.\nI muscoli delle ali si distinguono in \"indiretti\" e \"diretti\". I primi mettono in relazione fra loro gli scleriti del torace (tergo-sternali, tergo-pleurali e pleuro-sternali); la loro azione si esercita provocando deformazioni del torace che si trasmettono passivamente alle ali determinandone il battito. I muscoli diretti mettono invece in relazione gli scleriti ascellari reciprocamente fra loro o con gli scleriti del torace. Questi muscoli sono responsabili di movimenti che rendono pi\u00f9 complesso il funzionamento delle ali, migliorando nel complesso l'efficienza del volo (inclinazione, variazione di direzione, ecc.). Fra i muscoli diretti sono compresi anche quelli che, agendo sul terzo sclerite ascellare, permettono il ripiegamento delle ali sopra l'addome.\nAltri apparati.\nGli altri apparati presenti nel torace assumono un'importanza relativa in quanto il loro funzionamento si integra nel complesso della fisiologia di tutto il corpo. \nL'apparato nervoso \u00e8 rappresentato principalmente dalla catena ganglionare ventrale che forma il sistema nervoso centrale. Si posiziona nella parte ventrale del torace ed \u00e8 formato da tre coppie di gangli collegate fra loro da connessure longitudinali e trasversali; a volte queste coppie possono fondersi fra loro con conseguente scomparsa della metameria. Al sistema nervoso centrale \u00e8 strettamente connesso quello periferico, composto dai nervi motori, connessi al sistema muscolare, e dai neuroni sensoriali che innervano i sensilli. Fra i sensilli si annoverano una grande variet\u00e0, deputati, secondo i casi, alla percezione delle posizioni reciproche che assumono le appendici toraciche, del tatto, dell'olfatto, ecc. Nel torace si localizzano infine le terminazioni nervose del simpatico viscerale e del cardio-aortico.\nL'apparato respiratorio comprende la rete di trachee e tracheole e gli stigmi. Questi ultimi sono in genere presenti in numero di un paio, localizzati nel mesotorace, meno frequentemente di due paia (due mesotoracici e due metatoracici). In nessun ordine di Insetti sono presenti tre paia di stigmi. \nL'apparato digerente \u00e8 rappresentato dallo stomodeo e dagli eventuali annessi, come l'ingluvie, che pu\u00f2 posizionarsi in parte del torace e dell'addome. L'apparato circolatorio \u00e8 costituito dal vaso dorsale e, naturalmente, dall'emocele, quest'ultimo in continuit\u00e0 con il lacunoma del capo, dell'addome, delle zampe e, infine, con le nervature alari.\nDell'apparato secretore, infine, vanno citati come organi pi\u00f9 importanti le \"ghiandole salivari labiali\", che si localizzano nella parte ventrale del torace, e le ghiandole protoraciche ventrali. Queste ultime, sotto lo stimolo dell'ormone cerebrale, rilasciano l'ecdisone, che induce lo sviluppo di una nuova cuticola e, quindi, la muta."}
{"id": "1520682", "revid": "767487", "url": "https://it.wikipedia.org/wiki?curid=1520682", "title": "La finestra socchiusa", "text": "La finestra socchiusa (\"The Window\") \u00e8 un film statunitense diretto nel 1949 da Ted Tetzlaff. Il film valse un Oscar speciale al giovane protagonista Bobby Driscoll, all'epoca sotto contratto con la Disney. Il lungometraggio \u00e8 stato oggetto di vari rifacimenti, l'ultimo dei quali \u00e8 \"La finestra sul delitto\" (1984).\nTrama.\nTommy, un ragazzino dalla fantasia sbrigliata, dopo aver messo a dura prova la sopportazione di amici e genitori con le storie pi\u00f9 incredibili, si trover\u00e0 ad essere unico testimone di un omicidio. Questa volta non gli crederanno n\u00e9 i genitori, n\u00e9 la polizia e si trover\u00e0 a dover affrontare da solo gli insospettabili vicini di casa, autori del delitto, che vogliono eliminarlo."}
{"id": "1520684", "revid": "46291", "url": "https://it.wikipedia.org/wiki?curid=1520684", "title": "Potentilla", "text": "Il cinquefoglia (nome scientifico Potentilla ) \u00e8 un genere di piante Spermatofite Dicotiledoni appartenenti alla famiglia delle Rosaceae, dall'aspetto di piccole erbacee perlopi\u00f9 perenni dai piccoli fiori quasi sempre di colore giallo.\nSistematica.\nIl genere di questa pianta \u00e8 abbastanza numerosa, 200 e pi\u00f9 specie delle quali oltre una cinquantina sono spontanee dei nostri territori. La famiglia (\"Rosaceae\") \u00e8 una delle pi\u00f9 importanti sia perch\u00e9 comprende fiori diffusissimi come le rose e diverse piante da frutto ma anche per il discreto numero di generi (alcune classificazioni elencano oltre 400 generi per diverse migliaia di specie).\nCome altri generi anche questo non gode di una interpretazione unitaria fra i vari studiosi della natura. I botanici americani tendono a dividere questo gruppo in diversi generi indipendenti (\"Argentina\", \"Comarum\", \"Dasyphora\", e altri) e raggruppano in \"Potentilla\" solamente le specie con ovuli penduli. Gli europei invece mantengono il genere unito sotto il nome di \"Potentilla\" e lo dividono in varie sezioni. \u00c8 quello che praticamente ha fatto Fiori (Adriano Fiori, botanico italiano 1865 \u2013 1950) per quanto riguarda le specie spontanee della nostra flora (questa analisi \u00e8 valida anche per il resto dell'Europa: Francia, Svizzera, Austria, Belgio e altre zone limitrofe). In pratica il genere \u00e8 stato diviso in quattro sezioni:\nCome si vede la sezione principale (Potentillastrum) contiene la maggioranza delle specie del genere ed \u00e8 suddivisa ulteriormente in due gruppi (individui a foglie digitate e individui a foglie pennate).\nNel giardinaggio le necessit\u00e0 sono diverse (maggiore \u00e8 l'esigenza di riconoscere a prima vista le varie specie); quindi si usa dividere diversamente questo gruppo:\nQui di seguito viene dato un elenco riassuntivo dei vari sottogeneri in cui \u00e8 stato diviso il genere di questa scheda (questo elenco non \u00e8 completo):\nSecondo il Sistema Cronquist e quello pi\u00f9 recente della Classificazione APG II una possibile classificazione scientifica di questo genere \u00e8 questa:\nUn'altra classificazione applicata \u00e8 la seguente:\nAltre classificazioni meno recenti assegnano il genere \"Potentilla\" alla trib\u00f9 delle \"Fragarieae\" definita dal botanico, naturalista e politico belga Barth\u00e9lemy Charles Joseph Dumortier (1797-1878) nella sua opera \u201cAnalyse des familles des plantes, avec l'indication des principaux genres qui s'y rattachent\u201d pubblicata nel 1829.\nVariabilit\u00e0 e Ibridi.\n\u201cCinquefoglia\u201d viene considerato un genere polimorfo e di difficile comprensione. Dagli studi sugli individui di questo genere sono emersi vari sottogruppi: alcune specie sono ben differenziate e con caratteri abbastanza costanti (\"Potentilla fruticosa\", \"Potentilla palustris\", \"Potentilla nitida\", \"Potentilla grammopetala\"); altre sembrano essere ancora in piena fase evolutiva (\"Potentilla argentea\", \"Potentilla pusilla\"); probabilmente sono presenti anche gruppi ibridogeni che poi per \u201capomissia\u201d (formazione di nuovi individui per via puramente vegetativa) si sono, almeno in parte, stabilizzati in specie relativamente costanti. Qui di seguito elenchiamo alcuni ibridogeni di questo tipo:\nGli elementi morfologici importanti per distinguere le varie specie (ma anche per focalizzare le caratteristiche specifiche di questo genere) sono i seguenti:\nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della nostra flora) l'elenco che segue utilizza in parte il sistema delle chiavi analitiche.\nDi provenienza esotica sono le seguenti specie:\nEtimologia.\nIl nome di questa pianta \u00e8 nato grazie alle grandi virt\u00f9 medicinali che le si attribuivano anticamente. Infatti il nome generico \"Potentilla\" deriva dal vocabolo latino \"potens\" (= potenti propriet\u00e0 curative) o \"portentum\" (= prodigiose possibilit\u00e0 sprigionate dalla pianta) e dal diminutivo \"illa\", quindi potenti propriet\u00e0 curative in un piccolo fiore.\nQuesto genere era conosciuto fin dal Rinascimento: basterebbe citare alcuni scritti di botanici di quell'epoca come Otto Brunfels (1488, Magonza - 1534, Berna) oppure Pietro Andrea Mattioli (1501, Siena \u2013 1577, Trento). I nomi che pi\u00f9 frequentemente si usavano per questo gruppo di piante erano (oltre a \"Poternilla\"): \"Portentilla\" o \"Tanacetum silvestre\" se veniva usato il latino, oppure \"Tansey\" se si usava l'inglese, o \"Genserich\" per il tedesco e \"Taunagi saluage\" per il francese. Probabilmente, in origine, questi nomi erano usati per la specie che ora noi chiamiamo \"Potentilla anserina\", la prima ad essere studiata e conosciuta di questo genere.\nA quell'epoca l'interesse, per queste piante, era dovuto soprattutto alle loro sovradimensionate supposte propriet\u00e0 medicinali; ridotte ora ad una leggera azione astringente e a qualche altra blanda azione terapeutica. Carl von Linn\u00e9 (1707, Rashult \u2013 1778, Uppsala) comunque riprende questo nome (\"Potentilla\") e lo assegna all'intero genere nella sua opera Species Plantarum pubblicata nel 1753.\nMorfologia.\nIn genere sono piante di tipo erbaceo perennanti (cio\u00e8 con radici carnose che si mantengono vitali per anni mentre la parte aerea scompare ogni anno); l'aspetto pu\u00f2 essere eretto, ma spesso sono rampanti. Normalmente non superano i 60\u00a0cm di altezza. La forma biologica prevalente \u00e8 emicriptofita scaposa (H scap), ossia sono piante con gemme svernanti al livello del suolo e protette dalla lettiera o dalla neve e dotate di un asse fiorale eretto o prostrato con poche di foglie.\nRadici.\nLe radici sono di tipo secondario.\nFusto.\nI fusti possono avere una parte sotterranea legnosa; mentre la parte aerea pu\u00f2 essere prostrata, ascendente o eretta. Possono essere presenti anche fusti di tipo stolonifero.\nFoglie.\nLe foglie sono profondamente pennate, divise in tre-cinque-sette o pi\u00f9 distinti segmenti palmati chiamati lobi o foglioline. I lobi in genere hanno una forma lanceolata pi\u00f9 o meno ovata e sono dentati sui bordi. Alla base delle foglie, adnate al picciolo, sono presenti delle stipole di tipo fogliaceo e normalmente a forma lanceolata-stretta. Il colore delle foglie in genere \u00e8 verde chiaro; alcune hanno la superficie tomentosa.\nInfiorescenza.\nL'infiorescenza \u00e8 composta da fiori su cime dicotomo- corimbose o anche da fiori solitari su cime terminali generalmente originatesi all'ascella delle foglie.\nFiori.\nI fiori sono ermafroditi, attinomorfi, pentaciclici (sono presenti i 4 verticilli fondamentali delle Angiosperme: calice \u2013 corolla \u2013 androceo (con doppio verticillo di stami) \u2013 gineceo) e normalmente tetrameri o pentameri. Il ricettacolo \u00e8 piatto (discoidale) e asciutto nonch\u00e9 fruttifero.\nFrutti.\nIl frutto ha una struttura multipla composta da diversi piccoli e secchi acheni ovoidali (aggregato di acheni); questi possono essere scabri o rugosi, glabri o villosi. Il frutto si trova inserito in modo sessile nel ricettacolo che \u00e8 persistente.\nDistribuzione e habitat.\nLe piante di questo genere crescono in tutte le regioni temperate e fredde dell'Emisfero Boreale (Eurasia, Stati Uniti e Canada, ma anche Groenlandia) e su rilievi a latitudini pi\u00f9 basse (nelle regioni intertropicali). Due sole sono le specie diffuse nell'Emisfero Australe. In Italia e sulle Alpi sono presenti ovunque, anche ad altitudini non indifferenti: basta citare la \"Potentilla dubia\" a 3160 sull'Antelao (provincia di Belluno) o la \"Potentilla aurea\" a 3260 sul Piz Languard (in Svizzera). Fuori dall'Europa una zona ricca delle piante di questo genere sono le pendici dell'Himalaya.\nDella cinquantina di specie spontanee della nostra flora 39 vivono sull'arco alpino. La tabella seguente mette in evidenza alcuni dati relativi all'habitat, al substrato e alla diffusione di queste 39 specie alpine.\nLegenda e note alla tabella.\nPer il \u201csubstrato\u201d con \u201cCa/Si\u201d si intendono rocce di carattere intermedio (calcari silicei e simili); vengono prese in considerazione solo le zone alpine del territorio italiano (sono indicate le sigle delle province).\nUsi e interesse.\nAlcune di queste specie presentano un certo interesse scientifico per la presenza di piante \u201cginodioiche\u201d (piante a fiori sessuali femminili con androceo rudimentale\u00a0\u2013 senza stami) e individui \u201cginomonoici\u201d (sono quelle piante nelle quali coesistono fiori ermafroditi e fiori unisessuali femminili) e relative forme a \u201cpleogamia femminile\u201d. Un certo interesse attira anche la formazione del calicetto (il secondo calice chiamato epicalice, caratteristico di questo genere) che secondo alcuni studiosi si tratta di un secondo involucro interno al calice.\nFarmacia.\nBuona parte delle specie di questo genere hanno un certo interesse farmaceutico e fin dai tempi pi\u00f9 antichi alcune di esse sono state usate come piante officinali. Le propriet\u00e0 terapeutiche di questo genere sono concentrate soprattutto nella specie \"Potentilla erecta\", in particolare in quelle sue parti ipogee (rizoma) che contengono acido tannico capace di diverse propriet\u00e0 come l'astringenza (limita la secrezione dei liquidi) e la propriet\u00e0 antidiarroica (calma la diarrea per mezzo sia di azioni astringenti e sedative dell'intestino). Oltre alle sostanze tanniniche, queste piante possiedono resine, amido, acido ellagico, acido chinovico, glucosio, ossalato di calcio e altro. Da non trascurare infine le capacit\u00e0 cicatrizzanti delle foglie: applicate su di una ferita o un taglio ne garantiscono l'immediata emostasi.\nIndustria.\nLo stesso rizoma della \"Potentilla erecta\" \u00e8 anche usato nella concia delle pelli e per fabbricare inchiostri.\nGiardinaggio.\nAnche se numerose sono le specie infestanti dei giardini e degli orti, altre invece vengono utilizzate come ornamentali (per bordure) nei giardini rocciosi o alpini. Vengono posizionate a gruppi in varie parti del giardino in modo che i loro fiori colorati di giallo, bianco, rosa o arancio, ma anche rosso in varie gradazioni creano gradevoli effetti policromi sul verde tappeto erboso dei prati. \nLe specie che pi\u00f9 sono utilizzate per il giardinaggio sono la \"Potentilla fruticosa\" pianta arbustiva delle nostre Alpi Marittime, la \"Potentilla vilmorniana\" con l'infiorescenza a fior gialli introdotta dal Tibet e la \"Potentilla argyrophylla\" di colore rosso sanguigno. Sono piante che hanno bisogno di pochi trattamenti in quanto in genere le \u201cpotentille\u201d non vengono attaccate da malattie o parassiti."}
{"id": "1520712", "revid": "1527148", "url": "https://it.wikipedia.org/wiki?curid=1520712", "title": "Prodotto finanziario", "text": "Un prodotto finanziario, a norma dell'articolo 1 lett. u) del Testo unico della finanza (TUF), sono definiti come l'insieme di tutti gli strumenti finanziari e di ogni altra forma di investimento di natura finanziaria.\nDescrizione.\nAnche se tale definizione normativa non aiuta a fornire una descrizione esauriente e definitiva sul punto, sicuramente chiarisce che strumenti finanziari e prodotti finanziari sono in un rapporto di specie e genere. Gli strumenti finanziari infatti appartengono al genere prodotti finanziari, ma non li esauriscono.\nPer quanto concerne la natura del prodotto finanziario bisogna analizzare due dati. In primo luogo il prodotto finanziario \u00e8 necessariamente una forma di investimento, in secondo luogo \u00e8 una forma di investimento di natura finanziaria. Andando per esclusione, dunque, si deve negare di essere in presenza di un prodotto finanziario se non c'\u00e8 un impiego di risorse diretto all'ottenimento di un corrispettivo.\nCome gli strumenti finanziari, dunque, anche i prodotti finanziari si risolvono in un contratto caratterizzato dallo scambio di un bene presente (di solito denaro) con un bene futuro (ancora denaro). Esempi: \nI cosiddetti reati di abuso di mercato (market abuse) comprendono l'insider trading (abuso di informazioni privilegiate) e l'aggiotaggio, cio\u00e8 la manipolazione di un titolo in borsa tramite la diffusione di informazioni false o tendenziose. Pi\u00f9 in generale, sono considerate illecite condotte che determinano una , che possono quindi ricomprendere anche fatti di arbitraggio e di vendita allo scoperto.\nI prodotti derivati.\nIl derivato \u00e8 un contratto che dal punto di vista formale ha per oggetto uno scambio di denaro contro beni materiali (grano, petrolio, metalli, ecc), oppure di denaro contro denaro quali sono i beni trattati in finanza (azioni, obbligazioni). Gli strumenti derivati pi\u00f9 diffusi sono i forwards, i futures, le option e gli SWAP, ognuno con i suoi sottotipi.\nNel primo caso, molto spesso chi vende il derivato non ha la reale disponibilit\u00e0 del bene materiale dichiarato, n\u00e9 la controparte che compra \u00e8 interessato a diventarne proprietario. Nessuna delle parti ha cura di verificare e misurare mediante un semplice inventario \"in loco\", che quanto dichiarato sulla carta (es. una fede di deposito), o altrimenti certificato con l'informatica, sia uguale alla giacenza esistente.\nQuando questo avviene, il prezzo di mercato non \u00e8 determinato dal produttore e dal consumatore, vale a dire dall'incrocio della domanda e offerta \"del bene materiale reale\", ma dalla domanda e offerta di un contratto \"cartaceo\" per quel dato bene, il derivato. Questo prezzo di mercato non \u00e8 pi\u00f9, come prevede la teoria economica, un prezzo di equilibrio, n\u00e9 tantomeno un prezzo di equilibrio stabile. \nIl derivato ha un prezzo puntualmente calcolato, ma soggetto a continua e del tutto imprevedibile volatilit\u00e0, assimilata ad un moto browniano casuale, sia come frequenza nel tempo che come valore di ogni singola variazione. \nStesso andamento qualitativo nel tempo si pu\u00f2 ragionevolmente ipotizzare quando la quantit\u00e0 risultante nei derivati \u00e8 10-100 volte la reale quantit\u00e0 fisicamente disponibile del bene, e di conseguenza il prezzo del derivato condiziona il prezzo del sottostante in modo deterministico."}
{"id": "1520714", "revid": "120519823", "url": "https://it.wikipedia.org/wiki?curid=1520714", "title": "Apofisi", "text": "Le apofisi (conosciute anche con il nome di prominenze o processi) sono proiezioni od escrescenze di tessuto a partire da un corpo pi\u00f9 grande. Il termine \u00e8 decisamente generico e trova applicazione in diversi contesti scientifici: ad esempio nel campo dell'anatomia animale e vegetale e della geologia.\nEtimologia.\nIl termine apofisi deriva dal greco \"\u03b1\u03c0\u03bf\u03c6\u03c5\u03c3\u03b9\u03c2\", a sua volta parola composta di \"apo\" che significa \"fuori\" e \"physis\" ovvero \"crescita\"\nApofisi in micologia.\nIl termine in micologia sta ad indicare un rigonfiamento di forma anulare, in genere posizionato sulla parte inferiore dell'endoperidio (ovvero la parte pi\u00f9 interna dell'involucro del corpo fruttifero di alcuni funghi gastromiceti) facilmente visualizzabile in alcune specie di Phallales come \"Geastrum triplex\".\nApofisi in geologia.\nCon questo termine nel campo della mineralogia, in particolare nella classificazione geologica delle rocce ignee, ci si riferisce a quelle strutture che danno luogo a propaggini ed intrusioni formanti strutture molto allungate, pseudo-cilindriche, ad esempio al tetto di un Batolite.\nApofisi in anatomia.\nIn anatomia le apofisi delle ossa stanno ad indicare qualsiasi parte sporgente di un osso. Le apofisi generalmente servono come punti di inserzione dei tendini di un muscolo; entrano quindi a far parte della struttura di un'articolazione, dando luogo all'attacco dei legamenti e permettendo l'azione di leva articolare. Questo, ad esempio, nelle ossa vertebrali \u00e8 il caso dei processi spinosi e trasversi.\nL'apofisi ossea pu\u00f2 anche rientrare a far parte direttamente di un'articolazione, adattandosi ed articolandosi, ad esempio, con un'altra vertebra. \u00c8 questo il caso dei processi articolari superiori ed inferiori delle vertebre, i quali grazie alla presenza alle loro estremit\u00e0 libere, di alcune faccette articolari piane, ricoperte di cartilagine ialina, si articolano fra loro dando luogo ad articolazioni note come diartrosi (od articolazioni sinoviali) del tipo delle artrodie.\nLe apofisi prendono origine dalle epifisi delle ossa giovani. Queste ultime sono unite al resto dell'osso solo mediante una sostanza cartilaginea che col passare del tempo si ossifica unendole indissolubilmente al corpo o alla diafisi dell'osso. \nNel caso specifico delle vertebre umane, l'apofisi costituisce tre processi: apofisi superiore, apofisi inferiore ed apofisi trasversa.\nNello scheletro umano le apofisi sono numerose, e si caratterizzano per forma e dimensione varie. Le apofisi vengono identificate sia a partire dalla loro forma (\"apofisi pterigoidee\", ricordanti la forma di un'ala; \"apofisi stiloide\", di formazione allungata e sottile, simile ad una punta e ricordanti uno stilo; \"apofisi coronoide\", a becco di cornacchia) che dalla loro posizione (ad esempio \"apofisi clinoidea\", una tipica sporgenza della sella turcica; \"apofisi coracoidea scapolare\", un robusto processo della scapola di forma simile a becco di corvo; \"apofisi stiloide del radio e dell'ulna\"; \"apofisi coronoide del mascellare\", una protuberanza ossea localizzata nella parte terminale del margine anteriore della branca montante di quest'osso) o dalla loro direzione (apofisi montante del mascellare superiore)."}
{"id": "1520716", "revid": "1347902", "url": "https://it.wikipedia.org/wiki?curid=1520716", "title": "Rassvet", "text": "Rassvet (in russo \u0420\u0430\u0441\u0441\u0432\u0435\u0301\u0442, \"alba\"), conosciuto anche come Mini-Research Module 1 (MRM 1) (in russo: \u041c\u0430\u043b\u044b\u0439 \u0438\u0441\u0441\u043b\u0435\u0434\u043e\u0432\u0430\u0442\u0435\u043b\u044c\u0441\u043a\u0438\u0439 \u043c\u043e\u0434\u0443\u043b\u044c) e originariamente denominato Docking Cargo Module (DCM), in russo \u0421\u0442\u044b\u043a\u043e\u0432\u043e\u0447\u043d\u043e-\u0433\u0440\u0443\u0437\u043e\u0432\u043e\u0439 \u043c\u043e\u0434\u0443\u043b\u044c, \u00e8 un modulo della Stazione Spaziale Internazionale (ISS).\nNei piani per la stazione, questo modulo ha sostituito l'ultimo dei due Russian Research Module pianificati nel progetto iniziale della ISS. \u00c8 stato lanciato a bordo dello Space Shuttle Atlantis il 14 maggio 2010 durante la missione STS-132 e connesso alla Stazione il 18 maggio alla porta nadir del modulo Zarja con l'aiuto del Canadarm2. Assieme al modulo Rassvet \u00e8 stato agganciato anche equipaggiamento per il Multipurpose Laboratory Module (MLM), pezzi di ricambio per l'European Robotic Arm e un radiatore da collocare all'esterno del modulo stesso. Ci\u00f2 ha permesso alla NASA di onorare il contratto con cui si \u00e8 impegnata a trasportare 1400 kg di equipaggiamento per il laboratorio russo. Ha completato il segmento russo della stazione e attualmente \u00e8 anche l'ultimo dei dieci moduli principali previsti.\nIl cargo \u00e8 stato assemblato riutilizzando il guscio pressurizzato costruito per il prototipo della Science Power Platform, componente poi annullato, e viene principalmente utilizzato per immagazzinare il carico proveniente dalle Sojuz, dai Progress o dagli ATV europei che si agganceranno alla sua seconda porta (la prima lo collega col resto della stazione) con una procedura automatica.\nBenefici.\nQuesto modulo \u00e8 stato progettato per soddisfare alcune richieste delle agenzie spaziali che costruiscono la ISS.\nCome gi\u00e0 detto, la NASA doveva trasportare l'equipaggiamento per il laboratorio russo; tuttavia i due \"Russian Research Module\" erano rimasti sulla carta, poich\u00e9 l'agenzia spaziale russa non aveva trovato i fondi per realizzarli e, senza di essi, la porta nadir del modulo Zarja sarebbe rimasta inutilizzata, dato che con l'arrivo del modulo Tranquility (in precedenza noto come Node 3) e del \"Multipurpose Laboratory Module\" tale porta si sarebbe trovata tra due moduli abitativi, rendendola di fatto inutilizzabile per l'eventuale attracco di qualsiasi veicolo.\nIn questa configurazione, quindi, sarebbero rimaste solo tre porte con meccanismo di attracco russo (quello utilizzato anche dagli ATV europei), con pericolo di sovrapposizione delle varie missioni, visto che dal 2009 due Sojuz rimangono costantemente attaccate alla stazione per consentire l'evacuazione dei sei occupanti.\nInizialmente era stato preso in considerazione un modulo molto simile, il Docking and Storage Module, ma poi era stato accantonato in favore del \"Multipurpose Laboratory Module\": il programma ha quindi previsto la collocazione sotto il modulo Zvezda dell'MLM, che ha preso il posto dei due moduli RRM non realizzati, mentre Rassvet prende posto sotto il modulo Zarja."}
{"id": "1520726", "revid": "122844933", "url": "https://it.wikipedia.org/wiki?curid=1520726", "title": "Giacomo Levi Civita", "text": "Biografia.\nNato da una facoltosa famiglia di origine ebraica, giovanissimo si trasfer\u00ec a Padova, ove era ancora vivo il ricordo delle dure repressioni austriache dei moti studenteschi del 1848.\nInsofferente alla dominazione austriaca, fu mandato dalla famiglia, subito dopo il 1859, a proseguire gli studi in Piemonte nel Regno di Sardegna.\nNel 1862 segu\u00ec Garibaldi nella giornata dell'Aspromonte volta alla liberazione di Roma.\nLaureatosi poi giovanissimo in Giurisprudenza presso l'Universit\u00e0 degli Studi di Pavia, partecip\u00f2 fra i volontari garibaldini alla campagna in Trentino del 1866.\nIncorporato nel 2\u00ba Reggimento Volontari Italiani, come furiere nella 3\u00aa compagnia del capitano Bartolomeo Bezzi Castellini, partecip\u00f2 alla liberazione della Valvestino e di Magasa al seguito dell'operazione del maggiore Luigi Castellazzo del 10 luglio. Si guadagn\u00f2, il 21 luglio 1866, nella battaglia di Bezzecca, una menzione onorevole al valore \u201c\"per essersi distinto nel combattimento\"\u201d.\nAnche il fratello Anselmo, furiere nello stesso reggimento, fu decorato con una medaglia d'argento al valor militare \u201c\"per essersi distinto nel combattimento\"\u201d di Pieve di Ledro del 18 luglio.\nTornato a Padova dopo la liberazione del Veneto nell'ottobre del 1866, inizi\u00f2 la sua attivit\u00e0 professionale, raggiungendo presto considerazione e reputazione vastissime nel diritto civile e in quello commerciale.\n\u00c8 a lui che si deve l'acquisizione al Comune di Padova della Cappella degli Scrovegni, affrescata da Giotto all'inizio del Trecento.\nFu consigliere comunale di Padova dal 1877 e sindaco della citt\u00e0 dal 1904 al 1910.\nIl 3 giugno 1908 fu nominato senatore del Regno d'Italia.\nFu interventista durante la crisi che port\u00f2 l'Italia a entrare nella Prima guerra mondiale.\nUn suo busto, opera dello scultore padovano Augusto Sanavio, fu collocato il 7 luglio 1928 nell'aula consiliare patavina.\nIl figlio Tullio Levi Civita divent\u00f2 un grande matematico e fisico, internazionalmente noto. Il nipote Alessandro Levi (1881-1953), figlio della sorella Irene, divenne una delle pi\u00f9 nobili figure della storia civile dell'Italia del Novecento e della Resistenza al fascismo."}
{"id": "1520738", "revid": "110157", "url": "https://it.wikipedia.org/wiki?curid=1520738", "title": "HeidelbergCement", "text": "La HeidelbergCement \u00e8 un'azienda produttrice di materiali edilizi con sede a Heidelberg, in Germania.\nAd oggi \u00e8 una delle imprese pi\u00f9 grosse ed autorevoli del mercato mondiale del cemento, grazie anche alla fusione con la Hanson. Occupa 70.000 lavoratori dipendenti.\nIl 28 luglio 2015 ha raggiunto un accordo con Italmobiliare per rilevare la sua quota di controllo del 45% di Italcementi; dal 12 ottobre 2016 controlla interamente la societ\u00e0, in seguito al successo dell'OPA lanciata sul restante 55% delle azioni quotate a Piazza Affari a 10,60 euro cadauna, tramite la sua controllata HeidelbergCement France."}
{"id": "1520739", "revid": "1924342", "url": "https://it.wikipedia.org/wiki?curid=1520739", "title": "Lady (Hear Me Tonight)", "text": "Lady (Hear Me Tonight) \u00e8 un singolo del duo musicale francese Modjo, pubblicato l'8 maggio 2000 come primo estratto dall'unico album in studio \"Modjo\".\nLa canzone \u00e8 accreditata a Nile Rodgers, Bernard Edwards, Yann Destagnol e Romain Tranchart ed \u00e8 stata prodotta da questi ultimi due.\nContiene un campionamento fatto con la chitarra di \"Soup for One\" degli Chic.\n\u00c8 stato l'unico singolo dei Modjo a raggiungere la vetta della classifica in Regno Unito, rimanendo alla numero uno per due settimane. Il singolo, oltre alla versione classica della canzone che \u00e8 diventata uno dei tormentoni estivi di quell'anno, conteneva anche una versione acustica della stessa, mentre i remix sono stati realizzati da Harry Romero, Roy Davis Jr. e Danny Tenaglia.\nIl brano \u00e8 stato successivamente inserito nell'album \"Modjo\", pubblicato un anno dopo il successo europeo ottenuto dal duo con questa canzone.\nIl brano fa da colonna sonora al film Body Guards - Guardie del corpo, successivamente \u00e8 stato scelto dalla Rockstar Games per Gta 5 dove esso viene inserito all'interno di una stazione radio."}
{"id": "1520740", "revid": "767487", "url": "https://it.wikipedia.org/wiki?curid=1520740", "title": "Beaver (gruppo musicale)", "text": "I Beaver sono un gruppo musicale olandese di genere stoner rock.\nIn attivit\u00e0 dal 1995 al 2000 circa, sono divenuti abbastanza conosciuti nel circuito mondiale del loro genere musicale soprattutto per aver partecipato nel 1998 ad uno split con i Queens of the Stone Age.\nCollegamenti esterni.\n]"}
{"id": "1520745", "revid": "1574485", "url": "https://it.wikipedia.org/wiki?curid=1520745", "title": "Giudici di Castiglia", "text": "I giudici di Castiglia sono due figure leggendarie della contea di Castiglia, che i castigliani, onde evitare di ricorrere alla corte di Le\u00f3n, elessero come giudici propri che risolvevano i conflitti castigliani ricorrendo alle norme del \"Liber Iudiciorum\".\nOrigine.\nDurante il regno di Ordo\u00f1o II di Le\u00f3n si ebbe la battaglia di Valdejunquera, nella valle di Junquera, a circa venticinque chilometri a sudest di Pamplona, dove le truppe leonesi alleate a quelle del regno di Navarra, nel 920, vennero sbaragliate da quelle di al-Andalus, condotte dall'emiro \u02bfAbd al-Ra\u1e25m\u0101n III ibn Mu\u1e25ammad.&lt;br&gt;Ordo\u00f1o II diede la colpa del disastro alle truppe castigliane, che, pur convocate, non avevano voluto aggregarsi ai leonesi per la guerra contro l'emirato di Cordova. Volendo punirle sia per il disastro che per l'offesa arrecata alla sua autorit\u00e0 ed avendo saputo che diversi nobili castigliani erano riuniti a Burgos, li fece convocare per un incontro a Tejares, sulle sponde del fiume Carri\u00f3n affluente del fiume Pisuerga.&lt;br&gt;Tutti i nobili castigliani che, senza timore, si presentarono all'appuntamento furono arrestati e condotti a Le\u00f3n, dove, poco tempo dopo, furono tutti giustiziati.\nConseguenze.\nIndignati per questa azione, i Castigliani, che non osarono ribellarsi apertamente, decisero per\u00f2 di farsi giustizia da soli, eleggendo tra i nobili due magistrati, uno civile ed uno militare, col titolo di Giudici, per rammentargli che la loro missione era di fare giustizia e non di opprimere la popolazione con la loro autorit\u00e0 o attentare alla sua libert\u00e0.\nQuesti giudici esercitarono la loro funzione basandosi sugli usi e costumi castigliani e sui \n\"fueros\" loro concessi e le loro sentenze furono denominate \"faza\u00f1as\".&lt;br&gt;Giudicarono alla maniera dei Visigoti e la Castiglia si autogovern\u00f2 con questa forma di semirepubblica, sino a che non riusc\u00ec ad erigersi come contea indipendente.\nI due primi Giudici.\nSembra che questo sistema in Castiglia fosse gi\u00e0 in vigore dai primi tempi della costituzione della contea; infatti, nell'842, furono nominati i due primi giudici castigliani avvolti nella leggenda (le notizie ci sono giunte tramite composizioni letterarie posteriori, in special modo, il \"Poema de Fern\u00e1n Gonz\u00e1lez\"):\nI Giudici al tempo di Ordo\u00f1o II di Le\u00f3n.\nFurono nominati dei Giudici (alcaldes, che in arabo vuol dire giudici) per ogni comarca castigliana che erano autorizzati a giudicare secondo gli esemplari del \"Liber Iudiciorum\" e del \"Fuero juzgo\" (codice che armonizzava e fondeva le norme di principi giuridici romani e visigoti, cio\u00e8 germanici) che era depositato a Burgos ed i vari statuti (\"fueros\") locali; questa situazione si protrasse sino a che la contea, al tempo di Fern\u00e1n Gonz\u00e1lez (praticamente dal 963), divenne pienamente indipendente e si sottrasse alle autorit\u00e0 leonesi."}
{"id": "1520750", "revid": "894272", "url": "https://it.wikipedia.org/wiki?curid=1520750", "title": "Pignone (meccanica)", "text": "Un pignone (o \"rocchetto\") \u00e8 una ruota dentata o un ingranaggio pi\u00f9 piccolo in un sistema corona-pignone, i cui denti sono progettati per agganciare una catena di trasmissione, una cinghia, un altro elemento perforato o profilato o un altro ingranaggio. Possono essere usati per trasmettere moto rotatorio (per esempio nelle biciclette e motociclette, ma anche in automobili e carri armati), o per trasmettere movimento lineare a un nastro o macchine utensili.\nDescrizione.\nTrasmissione di moto lineare.\nI pignoni sono utilizzati anche per trasformare il moto da rotatorio a lineare. A seconda dell'utilizzo, il pignone pu\u00f2 far parte del corpo in moto lineare (muovendosi su una cremagliera) oppure pu\u00f2 restare fermo. In quest'ultimo caso il pignone \u00e8 comunemente utilizzato per svolgere (o riavvolgere) pellicole fotografiche o cinematografiche, nei vecchi lettori di schede perforate o nelle stampanti a modulo continuo. In tutti questi casi il pignone aggancia dei fori rotondi o quadrati presenti ai lati della pellicola o del foglio di carta.\nDenti.\nIl numero dei denti del pignone \u00e8 molto importante, dato che, nel caso questo sia collegato all'uscita del cambio (quindi trasmette il moto alla catena), come avviene nelle motociclette, la velocit\u00e0 \u00e8 direttamente proporzionale al numero dei denti. Quindi, dati un pignone con un numero di denti \"n\" ed uno avente \"2n\" denti, il secondo trasmetter\u00e0 alla ruota il doppio della velocit\u00e0 del primo. Tracciando un grafico cartesiano con in ascissa il numero dei denti e in ordinata la velocit\u00e0 (o viceversa) avremo una linea retta.&lt;br&gt;\nNel caso invece questo sia collegato alla ruota come nel caso delle biciclette, la sua influenza \u00e8 completamente differente, dato che in questo caso la velocit\u00e0 aumenta con il diminuire del numero dei denti, risultando avere un collegamento inversamente proporzionale, quindi se adoperiamo un pignone con la met\u00e0 dei denti, si avr\u00e0 il doppio della velocit\u00e0, se quindi disegniamo un grafico con in ascissa il numero dei denti e in ordinata la velocit\u00e0, avremmo una linea curva, chiamata iperbole.\nAccorgimenti.\nAlcuni pignoni possono avere come accorgimenti:\nApplicazione.\nBicicletta.\nNel caso della bicicletta, il sistema di trasmissione presenta due ruote dentate: una corona sui pedali e un pignone sulla ruota, collegati da una catena; la forza motrice muscolare viene applicata sui pedali (solidali con la corona), e tramite la catena si trasmette al pignone (solidale con la ruota) permettendo il movimento. Di solito sono presenti, affiancati, pi\u00f9 pignoni di diversa grandezza, e scegliendo quale di questi aggancia la catena, si pu\u00f2 variare il rapporto di trasmissione.\nMotocicletta.\nNel caso della motocicletta i pignoni sono sulla ruota e sul cambio, e possono azionare una catena o una cinghia. In questo caso la corona (pi\u00f9 grande) \u00e8 montata sulla ruota, il pignone (pi\u00f9 piccolo) sul cambio. La scelta del rapporto \u00e8 affidata al cambio; tuttavia \u00e8 possibile sostituire il sistema di corona e pignone al fine di variare la riduzione finale e, con essa, l'accelerazione e la velocit\u00e0 massima del mezzo.\nIn particolare si parla di pignone nella trasmissione delle motociclette riferendosi normalmente, all'ingranaggio collegato al perno d'uscita del cambio, sia che questo sia del tipo a marce che del tipo a variazione continua, che \u00e8 collegato alla corona posteriore tramite una catena, ma oltre alla trasmissione tramite catena esiste la possibilit\u00e0 di un collegamento tra i due organi anche con una cinghia dentata.\nCingolati.\nNel caso di veicoli con trasmissione a cingolo, sul cingolo sono montati pi\u00f9 pignoni: la ruota motrice, collegata al motore (M nel disegno); la ruota di rinvio, in posizione opposta (R nel disegno) e solitamente collegata a un meccanismo che permette di registrare la tensione del cingolo; e le ruote di appoggio (2 o pi\u00f9, A nel disegno) poste sulla strada. Il pignone collegato al motore pu\u00f2 essere indifferentemente sul lato anteriore o posteriore del veicolo."}
{"id": "1520758", "revid": "254059", "url": "https://it.wikipedia.org/wiki?curid=1520758", "title": "Canale d'Agordo", "text": "Canale d'Agordo (\"Canal\" in ladino, gi\u00e0 Forno di Canale fino al 1964) \u00e8 un comune italiano di abitanti della provincia di Belluno in Veneto.\nLa legge 482/1999 ha riconosciuto i comuni dell'Agordino come zona a minoranza linguistica ladina.\nGeografia fisica.\nIl centro abitato si colloca in Valle del Biois, alla confluenza dei torrenti Biois e Liera e all'imboccatura della Valle di Gar\u00e9s.\n\u00c8 circondato da importanti vette dolomitiche quali Civetta, Pelmo, Cima Pape, Sass Negher, Pale di San Martino, Cimon della Pala, Cime d'Auta e la Marmolada.\nIdrografia.\nI principali corsi d'acqua sono il torrente Biois, che scorre lungo l'omonima valle, ed il torrente Liera che ne \u00e8 suo affluente destro, provenendo dalla Valle di Gares.\nLe risorse idriche vengono sfruttate per la produzione di energia idroelettrica: la centrale di Canale d'Agordo (1029\u00a0kW \"Consorzio BIM Piave\"), sfrutta solo il Liera captandolo in localit\u00e0 Campion, mentre quella di Cencenighe (15506\u00a0kW \"ENEL SpA\") fa uso dell'acqua di entrambi i torrenti (captando il Liera a valle della mini-centrale di Canale), pi\u00f9 il contributo del torrente Cordevole.\nOrigini del nome.\nNella zona delle Alpi Orientali il termine \"canale\" indica una valle o un tratto vallivo; questa denominazione \u00e8 in uso solo dal 1964 in sostituzione dell'originaria \"Forno di Canale\".\nStoria.\nLe prime testimonianze dell'esistenza del paese si trovano in un documento (bolla di Papa Lucio III) del 1185, dove \u00e8 citato insieme alla chiesa di San Simon di Vallada, allora detta San Simon di Canale. Verso il XIV secolo inizi\u00f2 l'attivit\u00e0 dell'industria mineraria nelle cave di ferro, piombo e mercurio del Sass N\u00e9gher e di S\u00e0is, montagne della Val di Gar\u00e9s; nacquero cos\u00ec le fucine per fondere i metalli in localit\u00e0 \"\u201cI Forn\u201d\" e \"\u201cMedev\u00e0l\u201d\" e cos\u00ec Canale divenne il secondo importante centro minerario dell'Agordino dopo Agordo. Con il ferro di queste fonderie venivano forgiate ottime spade per la Serenissima. Nel XIX secolo cominci\u00f2 a fiorire il turismo con la nascita del primo albergo \u201cAl Gallo\u201d della Val del Biois; esso servir\u00e0 ai primi escursionisti (come Francis Fox Tuckett, John Ball, il geografo Giovanni Marinelli e Alfred Von Radio-Radiis) che scendevano dalle Pale di San Martino attraverso l'Altopiano delle Com\u00e8lle.\nOnorificenze.\nCanale d'Agordo \u00e8 tra le citt\u00e0 decorate al valor militare per la guerra di Liberazione, insignita della medaglia di bronzo al valor militare per i sacrifici delle sue popolazioni compresa la strage della valle del Biois e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nCanale d'Agordo \u00e8 uno dei pochi paesi dell'Agordino che presenta molte sorgenti d'acqua potabile (convogliate nell'acquedotto cittadino), ci\u00f2 testimoniano le numerose 19 fontane di acqua che si possono trovare all'interno del paese (escluse localit\u00e0 e frazioni).\nGli antichi toponimi ci fanno capire le origini di vari luoghi come il nome antico della piazza era \"Col\" (chiamato cos\u00ec perch\u00e9 la piazza si trova su un colle di un antico terrazzo alluvionale), in seguito cambiato in \"Pr\u00e0 di San Zuanne\", (cio\u00e8 il prato di San Giovanni su cui si regge la secolare chiesa della pieve o arcipretale), successivamente in \"Piazza della Pieve\" e tuttora Piazza Papa Luciani. Se si osserva con cura la piazza cinquecentesca si pu\u00f2 notare la somiglianza di alcuni edifici nello stesso stile architettonico.\nCultura.\nIl comune \u00e8 radicato nella sua cultura ladina ed \u00e8 presente l\"'Union Ladina Val Biois\" per mantenere queste tradizioni vive. Tuttavia si fa sentire anche l'influsso tirolese, perch\u00e9 la valle ha fatto da frontiera con il vecchio Tirolo.\nIstruzione.\nNel territorio comunale vi sono tre scuole, una dell'infanzia (di propriet\u00e0 della parrocchia di san Giovanni Battista), una scuola elementare dedicata a Giuseppe Xaiz e la scuola media (con attigua palestra) dedicata ad Emidio Paolin. La scuola elementare e quella media fanno parte dell'Istituto Comprensivo di Cencenighe Agordino.\nCucina.\nNei primi piatti della tradizione locale ladina troviamo gli Gnocchi ed i Canederli.\nCarni.\nIl prodotto tipico locale \u00e8 il \"Pastim\" (nel territorio della bassa bellunese e nel feltrino viene chiamato \"Pastin\") \u00e8 inserito nella lista dei prodotti agroalimentari tradizionali italiani. Pu\u00f2 essere consumato crudo, cotto alla griglia o all'interno di un panino detto \"panet col Pastim\".\nDolci.\nI dolci della tradizione ladina di vario genere come lo Strudel o le Fortaie (introdotte con le varie migrazioni lavorative nella valli di lingua Tedesca) ma quelli principali sono i Carfogn (piccoli crostoli ripieni di un composto di semi di papavero per uso alimentare) e le \"Lasagne da Fornel\".\nGeografia antropica.\nFrazioni.\nGar\u00e9s.\nAlla testata della valle omonima.\n\u00c8 una frazione del comune di Canale d'Agordo, che il 20 agosto 1944 venne completamente bruciata per rappresaglia dai soldati nazisti.\nNel marzo 2009 la pista invernale di fondo \u00e8 stata dedicata a Franco Manfroi, atleta azzurro Italiano, che ai Mondiali di sci nordico 1966 di Oslo vinse la medaglia di bronzo nella staffetta 4x10 km.\nCarfon.\nL'abitato si trova a quota 1157 m. slm ed offre ampi scorci sulla Valle del Biois.\nTra i personaggi legati a questo borgo si ricorda il poeta Valerio Da Pos. Da questa localit\u00e0 prende il nome il dolce tradizionale Carfogn.\nFeder.\nAbitato posto in posizione panoramica sulla media Valle del Biois ai piedi delle Cime d'Auta.\nFregona.\nIn ladino \"Fargona\", l'abitato si trova in posizione intermedia tra le frazioni di Feder e Carfon.\nAmministrazione.\nGemellaggi.\nIl comune di Canale si \u00e8 gemellato con:\nAltre informazioni amministrative.\nGi\u00e0 denominato \"Forno di Canale\", il comune \u00e8 divenuto \"Canale d'Agordo\" con DPR 19 marzo 1964 n. 217."}
{"id": "1520766", "revid": "30610", "url": "https://it.wikipedia.org/wiki?curid=1520766", "title": "Pacco pignoni", "text": "Il pacco pignoni, chiamato anche cassetta, \u00e8 il moderno sistema in uso sulle biciclette di tutti i tipi per avere a disposizione pi\u00f9 pignoni alla ruota posteriore.\nDescrizione.\nIl sistema del pacco pignoni prevede l'uso di appositi mozzi in cui \u00e8 presente un corpetto porta pignoni in plastica, acciaio o alluminio (pi\u00f9 raramente anche in titanio) con apposite scanalature e dotato del meccanismo di ruota libera. I pignoni vengono infilati sciolti su questo corpetto e intervallati fra loro da appositi distanziali, assicurati alla fine da un'apposita ghiera. Questo sistema porta il vantaggio di un peso ridotto rispetto alle ruote libere tradizionali, la possibilit\u00e0 di smontare i componenti facilmente per una pulizia pi\u00f9 accurata, ma soprattutto una possibilit\u00e0 di intercambiare in maniera facile e veloce i pignoni e perci\u00f2 i rapporti a disposizione.\nStoria.\nIl pacco pignoni, che poi si evolse nella cassetta pignoni, fu una delle ultime invenzioni riguardante il sistema di trasmissione a catena della bicicletta, che deve parte della sua struttura e misura ai sistemi precedenti, caratterizzati da pignoni singoli.\nPignoni singoli.\nI pignoni singoli con o senza ruota libera vennero usati con un numero differente a seconda del periodo storico.\nPer svitare tali pignoni a ruota libera si deve agire con la chiave che s'innesta con il lato dell'anello interno e filettato della ruota libera.\nPer la revisione della ruota libera \u00e8 necessario svitare la copertura presente sul lato raggi della ruota libera, altri modelli prevedono tale copertura sul lato esterno, esattamente come nei sistemi a pacco pignoni.\nI modelli pi\u00f9 semplici e antichi sono quelli a singola velocit\u00e0, che presentano un singolo pignone. Sono utilizzate normalmente con catene da 1/8\", cio\u00e8 pi\u00f9 larghe di quelle usate nelle bici con i cambi.\nUsualmente si utilizza un pignone da 18 denti, anche se abbastanza diffuso \u00e8 quello da 16 denti soprattutto per biciclette con ruote piccole (esempio classico sono le bici pieghevoli come le Grazielle).\nIn questo caso il pignone viene frequentemente realizzato tutt'uno con l'anello esterno della ruota libera.\nAlcune case come la Shimano in tempi recenti hanno prodotto anche pignoni singoli per catene da 3/32\", cio\u00e8 quelle usate nelle bici con i cambi.\nI due pignoni sono piuttosto rare, prodotte anche in tempi recenti per usi particolari, con dentature molto simili.\nInizialmente quando non esisteva il deragliatore, per poter cambiare marcia si doveva capovolgere la ruota, la quale era provvista di un pignone per ogni lato.\nLe prime coppie a 3 pignoni vennero prodotte con l'invenzione dei primi cambi di velocit\u00e0 negli anni venti e anni trenta, con una variazione di dentatura ancora piuttosto limitata. Nel caso delle bici da corsa, questo sistema a 3 pignoni era spesso affiancato dal pignone fisso sull'altro lato della ruota. L'uso rimase in seguito per le biciclette da turismo e da passeggio.\nPacco pignoni.\nI sistema a pacco pignoni (a volte indicato come ruota libera con x velocit\u00e0), prevedeva l'utilizzo di mozzi posteriori filettati a cui venivano avvitate le ruote libere, che erano munite di pi\u00f9 pignoni, generalmente non superavano i 7 rapporti, per poter allentare o fissare il pacco pignoni si deve agire con la chiave che s'innesta internamente con il tamburo interno e filettato della ruota libera.\nPer la revisione della ruota libera \u00e8 necessario svitare la copertura del tamburo facendolo ruotare in senso orario e successivamente svitare la ruota libera dal mozzo.\nI vari pignoni vengono tenuti in sede tramite le scanalature presenti sul tamburo esterno della ruota libera, mentre l'ultimo pignone serve a serrare il tutto (in rari casi viene utilizzata una ghiera), in quanto si avvita al tamburo esterno della ruota libera\nL'uso di 4 pignoni alla ruota inizi\u00f2 a diffondersi fin da prima della Seconda guerra mondiale; il famoso cambio a bacchetta della Campagnolo usava appunto questo tipo di ruote libere. Sono rimaste poi fino agli anni settanta su molte bici da passeggio con cambio di velocit\u00e0 solo al posteriore.\nFecero la loro comparsa con il cambio ad una leva (modello poi ribattezzato Paris-Roubaix) della Campagnolo, ma conobbero grande diffusione solo con l'introduzione del cambio a parallelogramma (il celeberrimo Campagnolo Gran Sport) negli anni cinquanta. Divenute uno standard per tutti gli anni sessanta, furono a lungo usate sia nelle bici da corsa che in quelle da passeggio. Le pi\u00f9 celebri furono quelle prodotte dalla societ\u00e0 Regina di Merate.\nVennero introdotte negli anni '60 avvitando un ulteriore pignone su quello pi\u00f9 piccolo del sistema a 5 pignoni. Tuttavia su molti mozzi non era possibile effettuare questa operazione senza aumentare la lunghezza del perno stesso del mozzo, per evitare che il pignone pi\u00f9 piccolo sfregasse sul carro della bicicletta. Proprio per questo motivo la larghezza della battuta del mozzo venne aumentata dallo standard di 120mm a quello di 126mm.\nConobbero tuttavia ampia diffusione solo negli anni settanta.\nIntrodotte negli anni '70 con lo stesso procedimento adottato per quelle a 6 velocit\u00e0, caratterizzarono le bici da corsa degli anni ottanta. Furono nel frattempo rimpiazzate dalle prime cassette introdotte dalla Shimano.\nProdotte da poche ditte a cavallo fra anni '80 e novanta, potevano funzionare gi\u00e0 con i comandi a manubrio (gli Ergopower della Campagnolo e gli STI della Shimano) continuando ad utilizzare le vecchie ruote a filetto, tuttavia non ebbero gran successo, in quanto la distanza fra il pignone pi\u00f9 piccolo e la filettatura di fissaggio al mozzo era causa di rotture.\nCassette pignoni.\nIl sistema ha iniziato a trovare diffusione a cavallo fra gli anni settanta e anni ottanta, grazie alla sua introduzione da parte di alcune ditte di componenti per bici dell'Estremo Oriente.\nIl sistema a cassette pignoni prevede che la ruota libera sia avvitata o ricavata nel mozzo ed \u00e8 munita di cilindro scanalato e di una filettatura all'estremit\u00e0 che rimane pi\u00f9 laterale alla bici (la filettatura pu\u00f2 essere all'interno od esterno del cilindro), mentre i pignoni vengono infilati sul cilindro scanalato e bloccati tramite o il pignone pi\u00f9 piccolo o una ghiera, per poter fissare e allentare la cassetta pignoni \u00e8 necessario tenerla bloccata e agire sul pignone o ghiera di fissaggio.\nL'introduzione della cassetta pignoni da parte di Campagnolo avvenne solo negli anni novanta, visto che la casa prefer\u00ec applicare le sue risorse produttive su soluzioni pi\u00f9 tradizionali come la Ruota libera Campagnolo in alluminio, di cui \u00e8 possibile la personalizzazione tramite un'apposita cassetta di attrezzi.\nAttualmente esistono vari tipi di corpetto a seconda delle case produttrici, senza possibilit\u00e0 di compatibilit\u00e0 fra di loro, soprattutto fra Shimano e Campagnolo che mantengono anche proprie specifiche differenti sull'indicizzazione del cambio e quindi della distanza fra i singoli pignoni.\nNel caso delle cassette shimano, queste possono essere Uniglide (UG da 5 a 8 velocit\u00e0), Hyperglide (HG 7v e HG 8/9v) e Hyperglide 10v (HG10v), con compatibilit\u00e0 tra le varie cassette pignoni molto variabili a seconda della ruota libera utilizzata\nNel caso delle cassette Campagnolo, queste possono essere originale a cassetta, a cassetta per media-bassa gamma e mozzo oversize per cassetta alta gamma, dove esistono diverse opzioni di compatibilit\u00e0 e non compatibilit\u00e0\nNumero e grandezza dei pignoni.\nDal 2016 il numero massimo di pignoni nei pacchi \u00e8 di 12 per le mountain bike e di 11 per le biciclette da corsa, anche se la Shimano gi\u00e0 nel 1999 aveva pubblicato il brevetto di un pacco pignoni da 14 velocit\u00e0. Nel 2018 Campagnolo ha per prima introdotto il cambio a 12 velocit\u00e0 per i gruppi di alta gamma Super Record e Record. Il pignone minimo che si pu\u00f2 utilizzare nei sistemi a ruota libera a cassetta \u00e8 quello da 10 denti, contro il 13 dei sistemi a ruota libera filettata, ma \u00e8 possibile scendere a 9 denti utilizzando soluzioni specifiche studiate dai vari costruttori; il pi\u00f9 grande \u00e8 di 50 denti per le mountain bike e di 32 per le bici da corsa (28 denti per Shimano, 29 per Campagnolo e 32 per Sram).\nL'uso del pacco pignoni ha inoltre consentito l'aumento del numero stesso dei pignoni: con il sistema a filetto i pignoni erano appunto avvitati sul corpo della ruota libera e non ne poteva essere ridotta pi\u00f9 di tanto la larghezza per evitare che si danneggiassero con l'uso. Il sistema di fissaggio tramite le scanalature ha consentito di usare pignoni pi\u00f9 sottili arrivando ad aumentarne il numero in pochi anni, ma ha altres\u00ec portato alla necessit\u00e0 di catene pi\u00f9 strette e dedicate al numero di pignoni in questione, eliminando l'indipendenza fra numero di pignoni e tipo di catena."}
{"id": "1520770", "revid": "1718925", "url": "https://it.wikipedia.org/wiki?curid=1520770", "title": "Centrale solare", "text": "Una centrale solare \u00e8 una centrale elettrica che utilizza l'energia solare per produrre corrente elettrica. Esistono due tipi di centrali solari: la centrale a concentrazione e la centrale termodinamica.\nCentrale fotovoltaica.\nQuesto tipo di centrale elettrica utilizza dei moduli fotovoltaici per convertire direttamente la luce solare in energia elettrica tramite l'effetto fotovoltaico, quindi \u00e8 differente dalla maggior parte delle centrali perch\u00e9 non utilizza il gruppo turbina-alternatore.\nPu\u00f2 avere un'efficienza compresa tra il 10% e il 15% a seconda delle caratteristiche tecniche dei componenti utilizzati, soprattutto dei moduli.\nI moduli con altissima efficienza tuttavia non vengono normalmente utilizzati in strutture estese come quelle di una centrale per via del loro elevato costo.\nIn Italia le centrali fotovoltaiche sono regolamentate dal Decreto attuativo n. 181 del 5 agosto 2005, noto anche come Conto energia.\nIndipendentemente da questa normativa, alcuni interventi a fondo perduto vengono saltuariamente deliberati dalle istituzioni.\nTra questi il pi\u00f9 recente \u00e8 stato il bando per le Piccole e Medie Imprese per la promozione delle fonti rinnovabili per la produzione di energia elettrica e/o termica, emanato dal Ministero dell'Ambiente e della Tutela del Territorio e del Mare congiuntamente con Medio Credito Centrale S.p.A. e pubblicato nella Gazzetta Ufficiale n. 12 del 16 gennaio 2007.\nAttualmente (2009) la Spagna e la Germania hanno posizioni leader nella costruzione di questo tipo di centrali: tra le 50 pi\u00f9 grandi del mondo, ben 45 si trovano in questi due paesi che hanno fatto gli investimenti maggiori in questo tipo di tecnologia. Al 2016 la centrale fotovoltaica pi\u00f9 grande del mondo era il NOOR di Ouarzazate in Marocco..\nCentrale elettrica termica (collettori parabolici).\nQuesto tipo di centrale solare immagazzina l'energia solare attraverso dei pannelli solari che provvedono a convogliare la luce solare nell'olio minerale. Questo liquido assorbendo l'energia solare si riscalda fino a giungere temperature di alcune centinaia di gradi Celsius. Quindi attraverso uno scambiatore cede calore all'acqua che vaporizzando viene convogliata in una turbina collegata a un alternatore. La turbina sottrae energia cinetica al vapore acqueo e la converte in energia meccanica che viene utilizzata dall'alternatore per produrre corrente elettrica. Esiste un secondo tipo di centrale che non utilizza pannelli solari ma specchi. Gli specchi vengono puntati verso un serbatoio posto alla sommit\u00e0 di una torre. La luce concentrata dagli specchi fa evaporare il liquido contenuto nel serbatoio che inviato alla turbina e all'alternatore per generare energia elettrica.\nQuesto secondo tipo di centrale termica consente di raggiungere temperature maggiori e quindi consente di utilizzare come liquido altri elementi oltre all'acqua innalzando l'efficienza complessiva del sistema.\nSiccome la radiazione solare media \u00e8 di circa 1.000 watt/m2, il rendimento termodinamico \u00e8 altissimo rispetto a quello fotovoltaico. La quantificazione espressa da Carlo Rubbia, Nobel per la fisica, chiarisce i vantaggi del sistema termodinamico:\n\"Come esperimento pilota i 20 megawatt raggiunti dalle tecnologie solari alla centrale di Priolo non sono da buttar via: bastano a una citt\u00e0 di 20 mila abitanti, consentono di risparmiare 12.500 tonnellate equivalenti di petrolio l'anno ed evitano l'emissione di 40 mila tonnellate l'anno d'anidride carbonica. Il bello \u00e8 che questo tipo di energia \u00e8 conveniente: ai prezzi attuali, l'impianto si ripaga in 6 anni e ne dura 30. Oltretutto, una volta avviata la produzione di massa, i prezzi di costruzione tenderanno al dimezzamento\".\nCentrali di questo tipo sono usate da anni negli Stati Uniti, e pi\u00f9 di recente in Spagna se n'\u00e8 autorizzata la costruzione. Nel dicembre 2007 anche il governo italiano ha approvato un piano industriale per costruire dieci centrali da 50\u00a0MWatt nel sud Italia.\nGli impianti pi\u00f9 moderni prevedono di stoccare il fluido ad alta temperatura in appositi serbatoi isolati, che permettono di far funzionare le turbine durante la notte, in alcuni casi con una autonomia di alcuni giorni in caso di cattivo tempo. Questi impianti hanno comunque la possibilit\u00e0 di essere alimentati anche a gas nel caso le condizioni sfavorevoli perdurino.\nGli specchi solari attuali per funzionare correttamente richiedono di essere correttamente puntati rispetto al Sole e quindi sono presenti sistemi motorizzati che provvedono a far mantenere l'orientamento corretto. In questo modo si pu\u00f2 sfruttare appieno l'energia solare.\nGrossi passi in avanti hanno fatto negli ultimi anni gli studi sulla \"Non imaging Optics\" \"ottica senza ricostruzione dell'immagine\" che permettono gi\u00e0 ora di costruire concentratori parabolici fissi, (in inglese CPC \"Compound Parabolic Concentrator\") che accettano angoli di ingresso per la radiazione solare anche di 55 gradi.\nGli impianti di ultima generazione, come quello di Priolo in Sicilia (Progetto Archimede), utilizzando dei sali fusi come liquido convettore, riescono a raggiungere temperature di 550 gradi permettendo l'utilizzo delle stesse tecnologie delle centrali tradizionali e quindi esiste sia la possibilit\u00e0 di affiancamento ad impianti esistenti, sia una riduzione dei costi grazie all'utilizzo di componenti standard.\nLa Spagna ha recentemente accolto Rubbia, dopo che lo stesso \u00e8 stato allontanato dalla guida dell'ENEA ed ha avviato la realizzazione industriale della centrale che doveva essere realizzata in Italia.\nLo spazio occupato da centrali di questo tipo dipende dalla potenza delle stesse, e pu\u00f2 quindi risultare piuttosto consistente.\nPro e contro.\nLe centrali solari, e in particolare quelle con tecnologia fotovoltaica, devono far fronte alla non continua presenza (o \"aleatoriet\u00e0\") della fonte energetica, questa forma di energia \u00e8 infatti dipendente dalle condizioni atmosferiche come la presenza di nubi o pioggia. Per lo stesso motivo, la fonte solare viene definita \"non programmabile\".\nAltro problema \u00e8 relativo alle grandi superfici necessarie rispetto ad altri tipi di centrali, a parit\u00e0 di produzione. La Germania, che fra i paesi europei \u00e8 quello pi\u00f9 ricco di centrali solari, riesce a rispondere solo allo 0,4% del proprio fabbisogno energetico con la fonte fotovoltaica, secondo i dati disponibili al 2008.\nInfine, gli impianti fotovoltaici, ove occupino grandi superfici, possono avere un impatto negativo sul paesaggio, specie se installati in contesti collinari e su aree vocate all'agricoltura.\nTuttavia sono notevoli anche i lati positivi di questa fonte di energia:\nAnche il fattore costo, che attualmente arriva dai 1000 euro ai 20000, ancora non competitivo (sebbene in calo), se riveduto con quello che \u00e8 il costo ambientale delle fonti fossili, (tensioni geopolitiche, inquinamento, effetto serra, cambiamento climatico), pu\u00f2 essere riconsiderato e valutato sulla base degli scenari futuri.\nSviluppi futuri.\nAttualmente la maggior parte delle ricerche vertono sul perfezionamento delle celle fotovoltaiche. Si sta cercando di ottenere celle con un'efficienza maggiore di quelle attuali e nel contempo si sta cercando di rendere le celle fotoelettriche ad alta efficienza pi\u00f9 economiche in modo da ridurre i costi di costruzione delle centrali elettriche. Un'altra via pi\u00f9 radicale \u00e8 la costruzione di centrali solari orbitali. Queste centrali sono gi\u00e0 realizzabili con la tecnologia odierna, ma avrebbero un costo elevatissimo per via dell'enorme quantit\u00e0 di denaro necessario per mandare in orbita la centrale. In ogni caso alcuni studi sono a buon punto e alcune nazioni (il Giappone in particolare) intendono costruire una di queste centrali entro il 2040."}
{"id": "1520773", "revid": "287204", "url": "https://it.wikipedia.org/wiki?curid=1520773", "title": "Embolada", "text": "Lembolada \u00e8 un ritmo musicale originario del nordest del Brasile. \u00c8 formata da note rapide ed intervalli brevi (ricorda molto il rap) ed ha dei testi, in genere, umoristici e satirici, anche se a volte le parole dei testi sono associate tra di loro per la loro musicalit\u00e0 e non per il significato.\nUn esempio classico della musicalit\u00e0 della lingua portoghese \u00e8 \u201c\u00c1guas de Mar\u00e7o\u201d di Ant\u00f4nio Carlos Jobim, dove le parole sono selezionate dal compositore soprattutto per la loro musicalit\u00e0.\nPi\u00f9 che un genere musicale l'embolada \u00e8 un'unione tra poesia e musica, che come intenzione ricorda molto il rap. \u201cL'embolada \u00e8 il vero rap\u201d, dice uno dei musicisti di embolada intervistato nel documentario sulla musica brasiliana: \u201cMoro no Brasil\u201d di Mika Kaurism\u00e4ki.\nE nel documentario c'\u00e8 un esempio di questo ritmo musicale il cui ritornello fa: "}
{"id": "1520786", "revid": "1696318", "url": "https://it.wikipedia.org/wiki?curid=1520786", "title": "Giuseppe Tallini", "text": "Biografia.\nTallini \u00e8 stato professore di Geometria nelle universit\u00e0 di Torino, Napoli \"Federico II\" e Roma \"La Sapienza\".\nAllievo prediletto di Beniamino Segre, \u00e8 stato efficace guida scientifica e maestro di numerosi matematici italiani, tra cui Umberto Bartocci, Sandro Bichara, Pier Vittorio Ceccherini, Dina Ghinelli, Pia Maria Lo Re, Francesco Mazzocca, Nicola Melone, Domenico Olanda, Sandro Rajola, Corrado Zanella.\nPubblicazioni.\nL'UMI-Unione matematica italiana ha dedicato alla ristampa di alcuni dei suoi lavori scientifici un volume della collana Opere dei grandi matematici italiani:\nNella collana Poliedro della Cremonese ha pubblicato: \n\u00c8 stato anche pubblicato un volume, curato da Maurizio Iurlo e da Maria Scafati Tallini, tratto dalle lezioni tenute da Giuseppe Tallini nel corso di vari anni all'Universit\u00e0 di Roma:"}
{"id": "1520787", "revid": "1305887", "url": "https://it.wikipedia.org/wiki?curid=1520787", "title": "Belushi", "text": ""}
{"id": "1520789", "revid": "6923", "url": "https://it.wikipedia.org/wiki?curid=1520789", "title": "Leon Czolgosz", "text": "Biografia.\nPrimi anni.\nLeon Czolgosz nacque ad Alpena, Michigan, il 5 maggio 1873. Era uno degli otto figli nati nella famiglia polacco-americana di Paul Czolgosz e sua moglie Mary Nowak. I suoi tre fratelli maggiori, Warren, Frank e Joseph, nacquero in Polonia, mentre Louis nacque nel Michigan. Gli antenati di Czolgosz probabilmente provenivano dall'attuale Bielorussia. Suo padre sarebbe emigrato negli Stati Uniti d'America nel 1860 da Astravec, vicino a Vilnius. Quando arriv\u00f2 negli Stati Uniti, disse di essere di etnia ungherese e cambi\u00f2 l'ortografia del suo cognome da Zholhus (\u017bo\u0142gu\u015b) a Czolgosz.\nLa famiglia Czolgosz si trasfer\u00ec a Detroit quando Leon aveva cinque anni. Quando aveva dieci anni, mentre viveva a Posen, Michigan, la madre di Czolgosz mor\u00ec sei settimane dopo aver dato alla luce sua sorella, Victoria. Nella sua adolescenza, lavor\u00f2 in una fabbrica di vetro a Natrona, Pennsylvania. All'et\u00e0 di diciassette anni trov\u00f2 lavoro presso la Cleveland Rolling Mill Company.\nDopo il crollo economico del 1893, quando la fabbrica chiuse per qualche tempo e cerc\u00f2 di ridurre i salari, i lavoratori scioperarono. Con grandi disordini economici e sociali intorno a lui, Czolgosz non trov\u00f2 conforto nella Chiesa cattolica e in altre istituzioni di immigrati, e cerc\u00f2 altri che condividessero le sue preoccupazioni riguardo all'ingiustizia sociale. Entr\u00f2 a far parte di un club socialista moderato, la Golden Eagle Society, e poi di un gruppo socialista pi\u00f9 radicale conosciuto come il Sila Club, dove si interess\u00f2 all'anarchismo.\nInteresse per l'anarchismo.\nNel 1898, dopo aver assistito a una serie di scioperi, molti dei quali finivano nella violenza, e forse affetto da una malattia respiratoria, Czolgosz and\u00f2 a vivere con suo padre che l'anno prima aveva comprato un podere di 55 ettari a Warrensville, Ohio. Fece poco per assisterlo nella gestione della fattoria ed era costantemente in contrasto con la sua matrigna e con la fede cattolica della sua famiglia. In seguito venne raccontato che durante tutta la sua vita non aveva mai mostrato grande interesse per l'amicizia o le relazioni sentimentali e che era stato vittima di bullismo durante la sua infanzia da parte dei pari.\nConduceva una vita solitaria. Rimase colpito dopo aver ascoltato un discorso della politica radicale Emma Goldman, che incontr\u00f2 per la prima volta durante una delle sue lezioni a Cleveland nel maggio del 1901. Dopo la conferenza, Czolgosz si avvicin\u00f2 alla piattaforma dei relatori e chiese di leggere le sue raccomandazioni. Nel pomeriggio del 12 luglio 1901, visit\u00f2 la casa di Abraham Isaak, editore del giornale \"Free Society\", a Chicago e si present\u00f2 come Fred Nieman (che significa nessuno nessuno), ma Emma Goldman stava andando alla stazione ferroviaria. Ebbe solo il tempo di spiegarle la sua delusione per i socialisti di Cleveland. La politica lo present\u00f2 ai suoi amici anarchici che erano alla stazione ferroviaria. In seguito scrisse un pezzo in difesa di Czolgosz.\nNelle settimane che seguirono, il suo imbarazzo per la vita sociale, la sua evasivit\u00e0 e le sue schiette inchieste sulle societ\u00e0 segrete intorno a Isaak e a un altro anarchico, Emil Schilling, fecero s\u00ec che il 1\u00ba settembre il giornale radicale \"Free Society\" emettesse un avvertimento relativo a Czolgosz. In esso si leggeva:\nNell'ambiente anarchico non era quindi ben visto, a causa delle sue idee troppo estreme. Czolgosz credeva che ci fosse una grande ingiustizia nella societ\u00e0 americana, una disuguaglianza che permetteva ai ricchi di arricchirsi sfruttando i poveri. Concluse che la ragione di ci\u00f2 era la struttura stessa del governo. Apprese quindi di un crimine che gli cambi\u00f2 la vita: il 29 luglio 1900, il re Umberto I di Savoia era stato ucciso a colpi d'arma da fuoco dall'anarchico Gaetano Bresci. Il regicida disse alla stampa che aveva deciso di prendere in mano la situazione per il bene dell'uomo comune.\nIl tenente della polizia di New York, Joseph Petrosino, riteneva che lo stesso gruppo avesse in precedenza preso di mira il presidente William McKinley, ma i suoi avvertimenti furono ignorati.\nAssassinio del presidente McKinley.\nIl 31 agosto 1901 Czolgosz si rec\u00f2 a Buffalo, New York, sede dell'Esposizione Pan-Americana, dove affitt\u00f2 una camera all'Hotel Nowak al 1078 di Broadway.\nIl 6 settembre si rec\u00f2 alla mostra armato con una rivoltella Iver Johnson calibro 8 mm \"di sicurezza automatica\" (di serie # 463 344) che aveva acquistato quattro giorni prima per 4,50 dollari. Si avvicin\u00f2 al presidente William McKinley, che era rimasto all'interno del Tempio della Musica dove stava salutando il pubblico da dieci minuti. Alle 16:07, Czolgosz raggiunse la prima fila. McKinley allung\u00f2 la mano. Czolgosz lo schiaffeggi\u00f2 di lato e spar\u00f2 due volte all'addome del presidente: il primo proiettile rimbalz\u00f2 contro un bottone del cappotto e si infil\u00f2 nella giacca; l'altro lo fer\u00ec gravemente allo stomaco. Il presidente McKinley mor\u00ec otto giorni dopo, il 14 settembre, per un'infezione prodotta da quella ferita.\nI membri della folla attaccarono immediatamente Czolgosz, gi\u00e0 mentre McKinley cadeva. Il presidente disse: \"Andateci piano con lui, ragazzi\". La polizia lott\u00f2 per tenere la folla lontana dall'attentatore. Venne quindi arrestato e rinchiuso in una cella al 346 di Austin Street, finch\u00e9 non fu trasferito nel quartier generale della polizia.\nProcesso, esecuzione e sepoltura.\nDopo la morte di McKinley, il nuovo presidente Theodore Roosevelt dichiar\u00f2: \"Se paragonata alla soppressione dell'anarchia, ogni altra richiesta sprofonda nell'insignificanza\". Il 13 settembre, il giorno prima che McKinley morisse, Czolgosz venne prelevato dal quartier generale della polizia, che stava subendo riparazioni, e trasferito nel penitenziario femminile della contea di Erie. Il 16 settembre venne portato nella prigione della stessa contea prima di essere accusato davanti al giudice distrettuale Emery. Dopo l'incriminazione, Czolgosz fu trasferito nella prigione di Auburn.\nIl 16 settembre il grand jury incrimin\u00f2 Czolgosz per omicidio di primo grado. Durante la sua carcerazione, Czolgosz parlava liberamente con le sue guardie, ma rifiut\u00f2 ogni interazione con Robert C. Titus e Loran L. Lewis, i suoi difensori, e con lo psichiatra inviato per testare la sua sanit\u00e0 mentale.\nL'accusa venne presentata dal procuratore distrettuale della contea di Erie Thomas Penney e dal suo assistente Frederick Haller, la cui esibizione venne descritta come \"impeccabile\" in una relazione sul processo del dottor McDonald. Sebbene Czolgosz si fosse dichiarato \"colpevole\", l'avvocato Truman C. White annull\u00f2 la dichiarazione e present\u00f2 una richiesta di \"non colpevolezza\" a suo nome.\nNei nove giorni che intercorsero tra la morte di McKinley e l'inizio del processo Czolgosz, gli avvocati dell'imputato non furono in grado di preparare una difesa perch\u00e9 l'imputato rifiutava di parlare con loro. Di conseguenza, Loran L. Lewis sostenne al processo che Czolgosz non poteva essere giudicato colpevole per l'omicidio del presidente perch\u00e9 all'epoca era pazzo. Questa difesa era simile a quella utilizzata al processo contro l'avvocato Charles J. Guiteau che nel 1881 aveva assassinato il presidente James A. Garfield.\nIl 23 e il 24 settembre, l'accusa chiam\u00f2 a testimoniare i medici che avevano tentato di curare McKinley e vari testimoni oculari della sparatoria. Lewis non chiam\u00f2 nessun testimone per la difesa. Lo stesso Czolgosz rifiut\u00f2 di testimoniare per la propria difesa. Nella sua dichiarazione alla giuria, Lewis cit\u00f2 il rifiuto di Czolgosz di parlare con i suoi avvocati o di cooperare con loro, ammise la colpevolezza del suo cliente e afferm\u00f2 che \"l'unica questione che pu\u00f2 essere discussa o presa in considerazione era se l'atto fosse stato compiuto da una persona sana di mente. In caso affermativo l'imputato era colpevole di omicidio. Nel caso invece di un gesto insano Czolgosz avrebbe dovuto essere assolto da tale accusa ed essere confinato in un manicomio\".\nPersino la giuria credeva alla tesi della difesa, che cio\u00e8 Czolgosz fosse pazzo al momento dei fatti , sostenendo che nessun uomo sano di mente avrebbe sparato e ucciso il presidente in maniera cos\u00ec pubblica e sfrontata, sapendo che sarebbe stato immediatamente catturato. Questo per\u00f2 non bast\u00f2 per soddisfare la definizione legale di follia. Secondo la legge dello Stato di New York, Czolgosz avrebbe dovuto essere considerato legalmente pazzo solo se non fosse stato in grado di capire cosa stesse facendo. Su richiesta di Thomas Penney, White chiuse il processo con istruzioni alla giuria che sosteneva l'argomentazione dell'accusa secondo cui Czolgosz non era pazzo e si rendeva perfettamente conto delle conseguenze del suo gesto. Non si pot\u00e9 assolvere Czolgosz sulla base dell'insanit\u00e0 di mente, poich\u00e9 la difesa non aveva offerto alcuna prova del fatto che egli non potesse capire la gravit\u00e0 del crimine progettato e compiuto.\nIl 24 settembre 1901 la giuria dichiar\u00f2 Czolgosz colpevole dopo un'ora di camera di consiglio. Il 26 settembre, la giuria vot\u00f2 all'unanimit\u00e0 la pena di morte. Si dice che Czolgosz fosse rimasto in silenzio e non abbia mostrato alcuna emozione per la sua condanna a morte. Quando gli fu chiesto dal giudice White se volesse rilasciare dichiarazioni, Czolgosz scosse la testa per indicare che non ne aveva l'intenzione. Tornato alla prigione di Auburn, Czolgosz chiese al direttore se questo significava che sarebbe stato trasferito a Sing Sing per essere giustiziato e sembr\u00f2 sorpreso di apprendere che Auburn aveva una sua sedia elettrica.\nIl 29 ottobre 1901 venne giustiziato mediante sedia elettrica. Le sue ultime parole furono: \"Ho ucciso il presidente perch\u00e9 era il nemico della brava gente, i buoni lavoratori. Non mi dispiaccio per il mio crimine, mi dispiaccio di non aver visto mio padre\". Czolgosz fu ucciso con tre scosse di 1700 volt ciascuna. Venne dichiarato morto alle 7:14. L'esecuzione venne ricostruita in un film di Thomas Alva Edison.\nIl fratello di Leon Czolgosz, Waldek, e suo cognato, Frank Bandowski, erano presenti all'esecuzione. Quando Waldek chiese al direttore che il corpo di suo fratello gli fosse consegnato per la sepoltura venne informato che \"non sarebbe mai stato in grado di portarlo via\" e che folle di persone lo avrebbero massacrato.\n, mentre il suo cervello venne analizzato da Edward Anthony Spitzka. L'autopsia mostr\u00f2 che i suoi denti erano normali ma in cattive condizioni. Allo stesso modo i genitali esterni erano normali anche se erano presenti cicatrici causate da un'ulcera venerea. L'autopsia dimostr\u00f2 anche il defunto era in buona salute. Gli venne fatta una maschera mortuaria. Le autorit\u00e0 carcerarie avevano pianificato di cospargere il corpo con calce viva per accelerarne la decomposizione. Venne per\u00f2 deciso diversamente dopo aver provato l'inefficacia della calce su un campione di carne. Versarono dell'acido solforico nella bara di Czolgosz in modo che il suo corpo fosse completamente distrutto. Il direttore stim\u00f2 che l'acido avrebbe causato la disintegrazione del corpo entro dodici ore. I suoi vestiti e le sue propriet\u00e0 furono incenerite per scoraggiare l'apertura di mostre sulla sua vita. I resti di Leon Czolgosz si trovano nel Soule Cemetery di Sennett, New York.\nEredit\u00e0.\nEmma Goldman venne arrestata con l'accusa di essere coinvolta nell'assassinio ma fu poi rilasciata per mancanza di prove. In seguito, gener\u00f2 una grande pubblicit\u00e0 negativa quando pubblic\u00f2 \"The Tragedy at Buffalo\". Nell'articolo paragon\u00f2 Czolgosz a Marco Giunio Bruto, uno degli assassini di Gaio Giulio Cesare, e defin\u00ec William McKinley \"il presidente dei re dei soldi e dei magnati\". Altri anarchici e radicali non erano disposti a sostenere lo sforzo di Goldman di aiutare Czolgosz, poich\u00e9 lo accusarono di aver danneggiato il movimento.\nIl Tempio della musica, luogo del crimine, fu demolito nel novembre del 1901, insieme con il resto dei siti dell'Esposizione. Una lapide sulla mediana di Fordham Drive, una strada residenziale di Buffalo, segna il punto approssimativo dove avvenne la sparatoria. Il revolver di Czolgosz \u00e8 esposto nella mostra Pan American Exposition al Buffalo History Museum di Buffalo.\nLloyd Vernon Briggs, che in seguito divenne direttore del Dipartimento per l'igiene mentale del Massachusetts, esamin\u00f2 il caso Czolgosz nel 1901 a nome del dottor Walter Channing.\nNella cultura di massa.\nIl personaggio di Leon Czolgosz \u00e8 uno dei protagonisti del musical \"Assassins\" di Stephen Sondheim.\nNel telefilm \"Reaper\", Leon Czolgosz \u00e8 una delle anime fuggite dall'Inferno che il protagonista deve ricatturare, anche se lui ha cominciato a vedersi con uno psicanalista per i suoi problemi. La capacit\u00e0 dell'anima dell'anarchico \u00e8 di tramutare le proprie braccia in pistole, chiaro riferimento all'attentato al presidente, a cui viene fatto riferimento in un episodio."}
{"id": "1520791", "revid": "38120", "url": "https://it.wikipedia.org/wiki?curid=1520791", "title": "Le Rose Inglesi", "text": ""}
{"id": "1520795", "revid": "56620", "url": "https://it.wikipedia.org/wiki?curid=1520795", "title": "Le mele del signor Peabody", "text": "Le mele del signor Peabody \u00e8 il secondo libro per bambini scritto dalla cantante pop Madonna.\nPubblicato nel 2003 e illustrato da Loren Long, il libro \u00e8 dedicato a tutti gli insegnanti.\nTrama.\nIl racconto \u00e8 ispirato ad una storia della Kabbalah sul potere delle parole, e su come bisogna sceglierle attentamente per non ferire nessuno. Si svolge nel 1949 a Happville, Stati Uniti d'America. Il signor Peabody, l'amato insegnante di scuola elementare e allenatore di baseball, un giorno scopre che nel paese si \u00e8 diffusa la voce che lo dipinge come un ladro. Per mettere a tacere le malelingue, tiene una lezione su come si devono scegliere attentamente le nostre parole per evitare di provocare danni agli altri. "}
{"id": "1520803", "revid": "49981", "url": "https://it.wikipedia.org/wiki?curid=1520803", "title": "Ataulfo dei Balti", "text": ""}
{"id": "1520804", "revid": "767487", "url": "https://it.wikipedia.org/wiki?curid=1520804", "title": "Belle Perez", "text": "Biografia.\nNata a Neerpelt da genitori spagnoli, \u00e8 stata scoperta dal talent scout Patrick Renier, in seguito divenuto suo agente, autore e produttore discografico. Nel 1999 ha partecipato alle preselezioni del Belgio per l'Eurovisione, iniziando cos\u00ec la sua carriera musicale. Nei primi anni della sua carriera produceva musica pop, passando al pop latino nel 2002, quando ha cominciato anche a esibirsi dal vivo con la sua band per pubblicizzare l'album \"Baila Perez\", grande successo in Belgio, dove ha raggiunto la vetta della classifica degli album.\n\u00c8 diventata particolarmente famosa sia in Belgio che in Norvegia, riscuotendo successo anche nel resto dell'Europa grazie a canzoni come \"Hello World\" con la quale ha partecipato, in Italia, alla manifestazione musicale estiva \"Festivalbar\" del 2000. Inoltre ha condotto anche un programma televisivo musicale."}
{"id": "1520806", "revid": "49981", "url": "https://it.wikipedia.org/wiki?curid=1520806", "title": "Walia dei Balti", "text": ""}
{"id": "1520807", "revid": "49981", "url": "https://it.wikipedia.org/wiki?curid=1520807", "title": "Wallia", "text": ""}
{"id": "1520810", "revid": "49981", "url": "https://it.wikipedia.org/wiki?curid=1520810", "title": "Teodorid", "text": ""}
{"id": "1520811", "revid": "56620", "url": "https://it.wikipedia.org/wiki?curid=1520811", "title": "Yakov e i sette ladroni", "text": "Yakov e i sette ladroni \u00e8 il terzo libro per ragazzi scritto dalla cantante pop Madonna.\nPubblicato nel 2004, il libro \u00e8 illustrato da Gennady Spirin.\nTrama.\nIn un paese fiabesco in Russia, il calzolaio Yakov e sua moglie Olga hanno il loro unico figlio affetto da una grave malattia e in punto di morte. I medici non possono aiutarlo quindi l'unica speranza per Yakov \u00e8 affidarsi al saggio del paese. Il vecchio gli promette che pregher\u00e0 per far aprire le porte del paradiso. \nRitenendo le sue preghiere insufficienti il saggio invita a pregare con lui sette ladroni: Vladimir la Villain, Sadko il Serpente, il Boris Barefoot Midget, Stinky Pasha, Petra il Pickpocket, Ivan l'Incendiario e Igor la Tigre. I sette, sbalorditi e allo stesso tempo affascinati, accettano e rimangono per tutta la notte a pregare per la salvezza del ragazzo.\nLa mattina dopo Yakov torna dal vecchio e riceve l'attesa notizia: le preghiere sono arrivate in paradiso e hanno scardinato le sue porte."}
{"id": "1520812", "revid": "729019", "url": "https://it.wikipedia.org/wiki?curid=1520812", "title": "Stazione di Lodi", "text": "La stazione di Lodi \u00e8 una stazione ferroviaria posta sulla linea Milano-Bologna, a servizio dell'omonima citt\u00e0 lombarda.\nStoria.\nLa stazione entr\u00f2 in funzione nel 1861, quando fu aperto all'esercizio il tronco ferroviario da Milano a Piacenza.\nIn passato si dipartivano dalla stazione alcuni raccordi ferroviari diretti agli stabilimenti industriali circostanti (una filanda e il locale Consorzio Agrario), ora tutti scomparsi. Lo scalo merci era raccordato anche con la tranvia per Sant'Angelo, che aveva il suo capolinea poco distante.\nIntorno al 2004 la parte di scalo merci adiacente alla piazza della stazione \u00e8 stata rimossa ed al suo posto sono stati costruiti un parcheggio e il capolinea delle autolinee urbane ed interurbane gestite LINE. Anche il magazzino merci adiacente al binario 1 \u00e8 stato chiuso e viene attualmente usato come biglietteria dalla stessa LINE.\nStrutture e impianti.\nLo scalo \u00e8 dotato di 5 binari per il servizio passeggeri e di numerosi binari di ricovero lato Milano attualmente non utilizzati. I binari 1 e 4 sono utilizzati per le precedenze e per la sosta dei treni merci. \u00c8 in esercizio uno scalo merci, nel quartiere Chiosino, per lo smistamento dei carichi di latte che partono dalla stazione. La stazione \u00e8 dotata di pensiline ed il fabbricato viaggiatori \u00e8 collegato ai binari dal 2 al 5 da un sottopassaggio.\nAdiacente al quinto binario si trova una Carrozza Centoporte tipo 1928R, attualmente di propriet\u00e0 del dopolavoro ferroviario locale.\nMovimento.\nI servizi ferroviari sono svolti da Trenord, Trenitalia e Trenitalia Tper.\nA Lodi effettuano fermata tutti i treni regionali di Trenord in servizio sulla relazione Milano-Piacenza, tutti i treni regionali e regionali veloci di Trenitalia Tper che collegano Milano con Parma e Bologna, la maggior parte dei treni RegioExpress di Trenord della relazione Milano-Cremona-Mantova e alcuni treni regionali di Trenitalia che collegano Milano con Pisa e Livorno. Dal dicembre 2009 la stazione \u00e8 inoltre capolinea della linea S1 del servizio ferroviario suburbano di Milano, con treni da e per Saronno.\nLa stazione \u00e8 servita anche da alcuni treni InterCity di Trenitalia che collegano Milano con Taranto, Pescara, Lecce, Terni, Napoli e Reggio Calabria.\nServizi.\nLa stazione, che RFI classifica nella categoria \"gold\", dispone di:"}
{"id": "1520822", "revid": "287204", "url": "https://it.wikipedia.org/wiki?curid=1520822", "title": "Airbus Executive and Private Aviation", "text": "LAirbus Executive and Private Aviation \u00e8 la \"famiglia\" di \"aerei business\" di Airbus.\nIntroduzione.\nAirbus Executive and Private Aviation \u00e8 un produttore di aeromobili d'affari (\"business jet\"), \u00e8 una sussidiaria di Airbus SAS, del gruppo EADS, e ha una gamma di modelli paralleli agli aeromobili commerciali offerti dalla societ\u00e0, che vanno dal piccolo Airbus A318 Elite al \"double-decked\" Airbus A380 Prestige.\nDopo l'introduzione dei \"business jet\" della Boeing (Boeing BBJ) basati inizialmente sul Boeing 737, Airbus ha fatto il suo ingresso dei mercato dei \"business jet\" con l'A319 Corporate Jet nel 1997.\nAnche se il termine \"\"Airbus Corporate Jet\" \u00e8 stato inizialmente utilizzato solo per l'A319, ora \u00e8 spesso utilizzato per tutti i modelli, compresi i \"VIP Widebodies\"\".\nAl 2008, 100 \"business jet\" sono stati venduti, tra cui un Airbus A380 Prestige.\nAl 31 dicembre 2010, sono stati ordinati 174 \"business jet\", tra cui 8 Airbus A350 XWB Prestige.\nCon la locuzione \"Airbus Executive and Private Aviation\", l'Airbus ricomprende tutti i suoi aeromobili che non sono in capo ad una compagnia aerea; comprendendo quindi tutti i velivoli utilizzati da societ\u00e0 per il trasporto privato di personalit\u00e0 e i \"velivoli militari da trasporto\" che sono utilizzati dalle forze aree militari per il trasporto governativo (di capi di stato e di governo) e militare (uomini e mezzi delle forze armate)."}
{"id": "1520825", "revid": "23117", "url": "https://it.wikipedia.org/wiki?curid=1520825", "title": "Peptone", "text": ""}
{"id": "1520828", "revid": "13201633", "url": "https://it.wikipedia.org/wiki?curid=1520828", "title": "Airbus Executive &amp; Private Jets", "text": ""}
{"id": "1520829", "revid": "767487", "url": "https://it.wikipedia.org/wiki?curid=1520829", "title": "Chiesa del Santissimo Redentore (Legnano)", "text": "La chiesa del Santissimo Redentore o chiesa del Redentore \u00e8 un luogo di culto cattolico di Legnano inaugurato nel 1902 a Legnanello, quartiere della citt\u00e0.\nStoria.\nLegnanello \u00e8 uno dei due nuclei originari della citt\u00e0 del Carroccio. Ad esso \u00e8 collegato il primo documento che cita l'abitato di Legnano. Questo atto, che \u00e8 datato 23 ottobre 789, si riferisce ad una permuta di terreni situati nel piccolo quartiere.\nTra i primi documenti che citano Legnanello, va ricordata l'inchiesta del luglio 1586 del cardinale di Cremona Nicol\u00f2 Sfondrati (che diventer\u00e0 papa nel 1590 con il nome di Gregorio XIV). Ad essa era collegato il trasferimento della Prepositura da Parabiago a Legnano. L'inchiesta aveva anche l'obiettivo di fare un censimento sullo stato delle anime dei parrocchiani e sui luoghi di culto presenti. Nicol\u00f2 Sfondrati segnal\u00f2, tra l'altro, la presenza della chiesa di Santa Maria della Purificazione, che fu elevata a \"cappellania\" il 15 dicembre 1541, con determinazione papale di Paolo III.\nLa chiesa, tuttora esistente, \u00e8 annessa all'Istituto Barbara Melzi. In seguito \u00e8 stata dedicata a santa Rita. Questo edificio religioso era la chiesa a cui la comunit\u00e0 religiosa del quartiere faceva riferimento prima della costruzione della chiesa del Santissimo Redentore. La parrocchia di Legnanello fu invece costituita il 13 agosto 1898. La necessit\u00e0 di una nuova chiesa nacque proprio con l'istituzione della parrocchia.\nLa prima pietra della chiesa dedicata al Santissimo Redentore fu posta il 26 maggio 1901. Venne terminata a meno di un anno di distanza dall'inizio dei lavori grazie ai contributi di Barbara Melzi, dall'arcivescovo di Milano Andrea Carlo Ferrari e dalle elargizioni di molti parrocchiani legnarellesi. Fu consacrata dall'arcivescovo Andrea Carlo Ferrari il 30 novembre 1902.\nLa chiesa e le opere artistiche.\nLa chiesa, che \u00e8 di stile romanico lombardo, possiede tre navate che sono divise da due file di colonne in marmo e che terminano con un'abside. Sulla sommit\u00e0 delle colonne sono presenti dei capitelli su cui sono raffigurati i simboli della cristianit\u00e0. Il soffitto \u00e8 a capriate in legno.\nL'altare maggiore e il pulpito, in marmo di Carrara, sono in stile bizantino e sono ispirati agli altari e ai pulpiti della basilica di Sant'Ambrogio di Milano e delle basiliche bizantine presenti a Ravenna. Influenzato dalla basilica milanese \u00e8 anche il campanile. L'esterno della chiesa \u00e8 a mattoni a vista e pietra di serizzo. Sulla sinistra della chiesa \u00e8 presente un edificio ottagonale che \u00e8 destinato a battistero. Nel 1923 sono stati realizzati, nelle lunette della facciata e del battistero, dei mosaici che si rifanno alla figura del Santissimo Redentore, a cui la chiesa \u00e8 dedicata.\nNell'abside \u00e8 dipinta, su uno sfondo color oro, la trasfigurazione di Ges\u00f9. L'interno della chiesa \u00e8 impreziosito da affreschi. Notevoli anche una via Crucis in formelle di bronzo e le vetrate delle finestre. Queste ultime sono ad arco tondo superiore. La chiesa del Redentore ospita un dipinto del 1635 di Giambattista e Francesco Lampugnani proveniente dalla chiesa della Purificazione che rappresenta la Purificazione.\nLe campane.\nLa chiesa \u00e8 dotata di una torre campanaria che dispone del seguente concerto:"}
{"id": "1520831", "revid": "35813", "url": "https://it.wikipedia.org/wiki?curid=1520831", "title": "Mary Margaret Humes", "text": ""}
{"id": "1520839", "revid": "56620", "url": "https://it.wikipedia.org/wiki?curid=1520839", "title": "Pier de' Soldi", "text": "Pier de' Soldi \u00e8 il quinto libro per bambini scritto dalla cantante pop Madonna. \nPubblicato nel 2005, il libro \u00e8 illustrato da Rui Paes.\nTrama.\nNel libro, come nei quattro precedenti, sono messi in evidenza un vizio (l'avarizia) e una virt\u00f9 (la generosit\u00e0). Il protagonista della storia \u00e8 il signor Pier de' Soldi, uomo ricco e infelice che possiede molto denaro ma al tempo stesso ne \u00e8 posseduto. Il denaro infatti lo rende arrogante e presuntuoso e lui lo usa per maltrattare chi lo circonda. Nonostante i suoi soldi \u00e8 per\u00f2 afflitto da una costante infelicit\u00e0 che lo porta a intraprendere un viaggio per raggiungere un saggio che pare conoscere il segreto della felicit\u00e0. Il saggio lo invita a pranzo e gli rivela il segreto della felicit\u00e0: \"se saprai condividere ci\u00f2 che hai e anteporre gli altri a te stesso, allora troverai la felicit\u00e0\u201d.\nPier si rifiuta di ascoltarlo e decide di tornare a casa. Ma durante il viaggio viene derubato dai briganti e soccorso da un uomo al quale prima aveva rifiutato il suo aiuto. Continua il viaggio con lui e, inconsapevolmente, capisce finalmente il vero significato dell'insegnamento del saggio."}
{"id": "1520841", "revid": "2056951", "url": "https://it.wikipedia.org/wiki?curid=1520841", "title": "Watertown", "text": ""}
{"id": "1520843", "revid": "287204", "url": "https://it.wikipedia.org/wiki?curid=1520843", "title": "Mercedes D.III", "text": "Il Mercedes D.III era un motore aeronautico a sei cilindri in linea raffreddato a liquido prodotto dall'azienda tedesco imperiale Daimler-Motoren-Gesellschaft durante la prima guerra mondiale. Internamente dall'azienda era designato F1466. Il motore trov\u00f2 largo impiego su molti velivoli del conflitto.\nStoria del progetto.\nLa versione iniziale del D.III venne introdotta nel 1914 ed aveva una potenza di 160 CV (118 kW). Nel 1917 la potenza arriv\u00f2 a 170 CV (125 kW) per raggiungere i 180 CV (132 kW) nelle versioni impiegate nelle fasi finali del conflitto. L'ultima versione del Mercedes D.III venne utilizzata su tutti i velivoli tedeschi realizzati nelle fasi finali della guerra perch\u00e9 il suo concorrente diretto, il BMW IIIa, era disponibile solo in numeri limitati.\nIl D.III riprendeva la configurazione del precedente Mercedes D.II del quale, in pratica, costituiva una versione ingrandita allo scopo di ottenere una potenza pi\u00f9 elevata. Il motore aveva un sistema di distribuzione ad albero a camme in testa azionato da alberino a coppie coniche posizionato nella parte posteriore del propulsore. L'accensione era garantita da due candele per cilindro e i cavi che alimentavano le stesse erano protetti da tubi che scendevano lungo i lati del cilindro. L'alimentazione era garantita da un carburatore doppio corpo posizionato sopra il basamento. La miscela raggiungeva i cilindri passando per dei condotti passanti, guardando il motore da dietro, sul lato sinistro. Sia il circuito di lubrificazione che quello di alimentazione erano azionati da due pompe mosse dall'albero motore.\nUna differenza con il precedente D.II era data dal sistema di raffreddamento che prevedeva una \"camicia\" per ogni cilindro e non una per due cilindri come nel motore precedente.\nSebbene il D.III fosse disponibile a partire dal 1914 fu solo nel 1916, quando furono sviluppati caccia che richiedevano una maggiore potenza, che venne impiegato in grande quantit\u00e0. La versione iniziale venne utilizzata, tra gli altri, sull'Albatros D.I. La sua produzione venne interrotta nel maggio del 1917 ma le consegne si conclusero solo nell'ottobre successivo.\nSviluppi successivi.\nIl mese successivo inizi\u00f2 a venire prodotta una versione che erogava 170 PS: il Mercedes D.IIIa. La modifica principale era costituita dal nuovo profilo dei pistoni che ora avevano una testa piatta e non pi\u00f9 concava. Questi nuovi pistoni permettevano di incrementare, seppur di poco, il rapporto di compressione. Venne montato anche un albero motore riprogettato e nuovi carburatori. Diversi componenti furono rivisti o spostati in altre zone del propulsore. Anche la distribuzione venne riprogettata ed adesso il sistema di ingranaggi dal quale prendevano il moto gli alberi a camme era ubicato nella parte anteriore del motore. Venne inoltre introdotto un coperchio che proteggeva gli alberi a camme. Questa nuova versione venne impiegata, per un breve periodo, sull'Albatros D.III.\nAlla fine del 1917 inizi\u00f2 a venire utilizzata una nuova versione del propulsore: la D.IIIa\u00fc. Questa nuova evoluzione costituiva un aggiornamento radicale e la potenza erogata sal\u00ec a 180 PS. In questo propulsore il cielo dei pistoni aveva ora un profilo convesso al fine di aumentare ulteriormente il rapporto di compressione. La lettera \"\u00fc\", da \"\u00fcber\", venne aggiunta, in maniera non ufficiale, proprio per evidenziare questa differenza. Anche il carburatore della versione precedente venne sostituito e si decise di utilizzare un nuovo carburatore che compensasse l'altitudine in modo da migliorare le prestazioni del motore alle, per l'epoca, alte quote. Per evitare la formazione di ghiaccio nel carburatore e nella presa d'aria si realizz\u00f2 un sistema che, utilizzando il liquido di raffreddamento prelevato dal radiatore, riscaldava queste due componenti fondamentali al funzionamento del motore.\nLa successiva, ed ultima, versione fu la D.IIIav\u00fc o D.IIIav. Introdotta a partire dalla met\u00e0 di ottobre del 1918 poteva sviluppare una potenza di 200 PS (149\u00a0kW). Per incrementare ulteriormente il rapporto di compressione furono impiegati pistoni pi\u00f9 lunghi e realizzati in alluminio. In questo modo si aumentava anche il numero di giri del motore che pass\u00f2 da 1.400 a 1.600. Mentre le altre versioni furono impiegate in grandi numeri per la D.IIIav\u00fc non si sa con certezza se sia stata effettivamente impiegata in azione, in quanto poco tempo dopo la sua realizzazione gli Imperi centrali firmarono l'armistizio che pose fine ai combattimenti.\nVa detto che le varie versioni del D.III, a parte la prima, erano molto simili e non si pu\u00f2 escludere che si potesse portare, con kit appositi, una versione precedente alla successiva. Quindi il D.IIIa poteva essere portato allo standard D.IIIa\u00fc e quest'ultimo alla versione av\u00fc. Infine la lettera \u00fc non faceva parte della designazione ufficiale del motore e la sua introduzione ha creato qualche complicazione. Molto spesso la a\u00fc viene confusa con la a e viceversa. Infine venne realizzata anche una versione sperimentale a otto cilindri del D.III. In alcuni casi questo modello viene identificato come Mercedes D.IV, che per\u00f2 \u00e8 un motore a otto cilindri completamente differente e non ha alcuna relazione con le diverse versioni del D.III."}
{"id": "1520844", "revid": "116743293", "url": "https://it.wikipedia.org/wiki?curid=1520844", "title": "I Signori delle Tenebre", "text": "I Signori delle Tenebre (\"Flight from the Dark\") \u00e8 un librogame dello scrittore inglese Joe Dever, pubblicato nel 1984 a Londra dalla Arrow Books e tradotto in numerose lingue del mondo. \u00c8 il primo dei volumi pubblicati della saga Lupo Solitario. \u00c8 seguito da \"Traversata infernale\". La prima edizione italiana, del 1985, fu a cura della Edizioni EL. Nel 2007 la Mongoose Publishing ha pubblicato l'opera rivisitata dall'autore in edizione expanded, con 200 paragrafi in pi\u00f9, sempre tradotta dalla Edizioni EL.\nIl libro \u00e8 di genere dark fantasy per alcuni elementi come i mostruosi guerrieri dei Signori delle Tenebre (Kraan, Giak, Gourgaz, Drakkarim, Tigerwolf, Vordak e Helgast), e luoghi oscuri e tenebrosi come il Cimitero degli Antichi. La storia si svolge nell'arco di due giorni, dal massacro dei Ramas fino all'arrivo al re Ulnar V.\nTrama.\nLupo Silenzioso, un giovane accolito del monastero Ramas, sfugge per un capriccio di sorte al massacro del suo ordine ed alla distruzione del monastero compiuti da un esercito mostruoso agli ordini del Signore delle Tenebre Zagarna, che ha intenzione di conquistare il regno di Sommerlund.\nDi fronte alle rovine fumanti del monastero il ragazzo capisce di essere l'ultimo superstite dell'ordine dei Cavalieri Ramas: cambia quindi il suo nome in Lupo Solitario e comincia un difficile viaggio verso Holmgard per avvertire il re Ulnar dell'attacco dell'esercito del Regno delle Tenebre.\nDopo essere scappato dal monastero Ramas, Lupo Solitario s'imbatte in un mago della Confraternita della Stella di Cristallo di nome Banedon a cui salva la vita presso le rovine di Tamargo. In seguito assiste alla battaglia del Ponte di Alema, dove le forze di Zagarna vengono respinte quasi miracolosamente dai valorosi soldati di Sommerlund. Tuttavia, Pelatar, il principe del regno viene ucciso da un enorme rettile, un Gurgaz.\nQuando Lupo Solitario arriver\u00e0 nella Piana di Holmgard avr\u00e0 tre possibilit\u00e0 per raggiungere la capitale: per la strada, navigando sull'Eledil o attraverso il Cimitero degli Antichi.\nDopo mille peripezie, Lupo Solitario giunge a Holmgard sano e salvo. Ma proprio dopo aver avvertito il Re del pericolo che si avvicina, il Principe Pelatar fa la sua comparsa nella stanza. Tuttavia, viene smascherato e si scopre che \u00e8 un Helgast, un mostro al servizio delle tenebre che pu\u00f2 essere ucciso solo da armi speciali. Lupo Solitario, infine, riesce a prendere il Pugnale dell'Helgast e a ucciderlo conficcandoglielo nell'occhio.\nEdizione expanded.\nNel 2007 la Mongoose Publishing ha pubblicato una versione espansa del libro, con nuove illustrazioni di Richard Longmore. In questa versione il giovane Lupo Solitario non sfugge al massacro ma prende parte attiva nella difesa (vana) del monastero Ramas, compiendo la missione di accendere il Faro di Cristallo, puntato verso Holmgard, che segnali a re Ulnar l'avvenuto attacco. La narrazione rispetto alla lapidaria prima edizione \u00e8 notevolmente ampliata e tutti gli sviluppi sono approfonditi, con alcune aggiunte ex novo (il tempio dei druidi Ceneri, il quartiere della Corporazione).\nStruttura libro.\nAll'inizio del libro c'\u00e8 una mappa del Sommerlund. Dopo di esso c'\u00e8 un'introduzione alla storia (indietro nel tempo...) e le regole di gioco. Il corpo del libro \u00e8 composto da 350 paragrafi (550 in quella expanded) alcuni arricchiti di immagini (20).\nAlla fine c'\u00e8 la Tabella del Destino oltre che a un riassunto delle regole.\nPersonaggi.\nNel primo libro Lupo Solitario non lo incontra\nEsercito dei Signori delle Tenebre.\nI soldati oscuri sono molto diversificati da quelli pi\u00f9 bravi a combattere (Drakkar), quelli pi\u00f9 forti e aggressivi (Gourgaz e Giak) a quelli che hanno una fredda malvagit\u00e0 (Vordak).\nSistema di gioco.\nLupo Solitario \u00e8 descritto da due attributi Combattivit\u00e0 (doti tattiche) e Resistenza (doti fisiche). Inoltre, pu\u00f2 sfruttare l'apprendimento di 5 delle 10 Arti Ramas che forniscono un importante aiuto a seconda delle situazioni: Mimetismo, Caccia, Sesto senso, Orientamento, Guarigione, Scherma, Psicoschermo, Psicolaser, Affinit\u00e0 animale, Telecinesi. Gli oggetti raccolti sono contenuti in uno zaino, ad eccezione degli oggetti \"speciali\". Il denaro, in Corone d'oro, \u00e8 contenuto in una borsa.\nI combattimenti si svolgono confrontando in primis i punteggi di Combattivit\u00e0 di Lupo Solitario e dell'avversario, che generano un rapporto di forza positivo, negativo o neutro. Il lettore estrae un numero dalla \"Tabella del Destino\" (che equivale a un d10) e nella tabella Risultati di combattimento incrocia quella riga alla colonna del corrispondente rapporto di forza di quel combattimento, togliendo punti di Resistenza a se stesso e/o all'avversario.\nOggetti.\nArmi.\nEsistono 9 armi canoniche nei librigame di Lupo Solitario: Pugnale, Lancia, Mazza, Daga, Martello da Guerra, Spada, Ascia, Asta e Spadone.\nLupo Solitario comincer\u00e0 il viaggio con un'ascia e possibilmente altre armi. Altre armi si troveranno nel mondo o si ruberanno ai cadaveri dei nemici. Il numero massimo di Armi che si pu\u00f2 portare \u00e8 due.\nOggetti nello Zaino.\nLo Zaino pu\u00f2 contenere al massimo otto oggetti compresi i Pasti. Alcuni oggetti hanno un'utilit\u00e0 certa (pasti, pozioni magiche). Altri saranno utili in certe situazioni (chiavi).\nPozioni.\nVanno nello Zaino e aumentano la Combattivit\u00e0 o la Resistenza.\nOggetti Speciali.\nNon vanno nello Zaino e alcuni hanno un'utilit\u00e0 specifica. Altri sono falsi indizi che portano fuori strada.\nDenaro.\nIl denaro \u00e8 espresso in Corone d'Oro, la moneta principale in queste zone del Magnamund. Si pu\u00f2 portare un massimo di 50 Corone.\nFilm.\nNel 2007 Joe Dever disse di avere intenzione di fare un film ispirato al suo primo libro con Alex Pettyfer nei panni di Lupo Solitario ma poi non \u00e8 stato confermato pi\u00f9 nulla."}
{"id": "1520847", "revid": "81646", "url": "https://it.wikipedia.org/wiki?curid=1520847", "title": "Organofosfati", "text": ""}
{"id": "1520854", "revid": "92719", "url": "https://it.wikipedia.org/wiki?curid=1520854", "title": "Monti himalayani", "text": ""}
{"id": "1520859", "revid": "78273", "url": "https://it.wikipedia.org/wiki?curid=1520859", "title": "Foreste pluviali tropicali", "text": ""}
{"id": "1520860", "revid": "767487", "url": "https://it.wikipedia.org/wiki?curid=1520860", "title": "Lo scafandro e la farfalla (film)", "text": "Lo scafandro e la farfalla (\"Le scaphandre et le papillon\") \u00e8 un film del 2007 diretto da Julian Schnabel, vincitore del premio per la migliore regia al 60\u00ba Festival di Cannes.\nTrama.\nIl film \u00e8 basato sull'omonimo racconto autobiografico di Jean-Dominique Bauby, \"Lo scafandro e la farfalla\", in cui Bauby descrive la sua vita dopo aver avuto un ictus all'et\u00e0 di 43 anni, che lo ha ridotto nella condizione propria della cosiddetta sindrome locked-in, lasciandogli come unico mezzo di comunicazione con il mondo il battito della palpebra sinistra. Il protagonista si risveglia su un letto d'ospedale, dopo tre settimane di coma, impossibilitato a comunicare.\nDopo un iniziale abbattimento morale, prende coraggio per continuare ad andare avanti. Nei momenti pi\u00f9 tristi, evade dalla realt\u00e0 che lo circonda usando semplicemente la sua immaginazione e la sua memoria, ricordando i momenti del suo passato pi\u00f9 felici, le cose che avrebbe voluto fare, le persone che ha trascurato per cui ora si pente di non aver trascorso pi\u00f9 tempo con loro, fino al litigio con suo padre.\nProduzione.\nL'attore Johnny Depp era stato originariamente scelto per interpretare il protagonista, Jean-Dominique Bauby, ma \u00e8 uscito dal progetto per conflitti di programmazione con \"Pirati dei Caraibi - Ai confini del mondo\"."}
{"id": "1520862", "revid": "15237505", "url": "https://it.wikipedia.org/wiki?curid=1520862", "title": "James J. Bulger", "text": ""}
{"id": "1520863", "revid": "637047", "url": "https://it.wikipedia.org/wiki?curid=1520863", "title": "Alte cariche dello stato del Regno Unito", "text": "Alte cariche dello Stato del Regno Unito \u00e8 la traduzione della definizione inglese di \"Great Offices of the State\" utilizzata per individuare le quattro cariche pi\u00f9 rilevanti all'interno del sistema governativo del Regno Unito. Esse sono il Primo Ministro, il Cancelliere dello Scacchiere, il Segretario di Stato per gli Affari Esteri e del Commonwealth e il Segretario di Stato per gli Affari Interni (\"Home Secretary\").\nSecondo la tradizione quando il Primo Ministro nomina i ministri dopo la sua elezione o dopo un rimpasto i primi nomi ad essere annunciati sono quelli dei ministri dei \"Great Offices\".\nPossono ricoprire tali incarichi soltanto i membri della Camera dei Comuni: l'ultimo Pari d'Inghilterra che ha occupato un'alta carica fu Lord Carrington, Segretario agli Affari Esteri dal 1979 al 1982.\nL'ex-primo ministro James Callaghan fu l'unico a ricoprire una volta tutte e quattro le cariche.\nLe attuali alte cariche.\nDa quando si \u00e8 insediato il governo di Boris Johnson il 25 luglio 2019, le alte cariche del governo britannico risultano essere:\nLe alte cariche e le donne.\nIn tutta la storia politica del Regno Unito, soltanto sei donne hanno ricoperto una delle quattro Alte cariche dello Stato. Si tratta di:\nNessuna donna ha mai assunto la carica di Cancelliere dello Scacchiere.\nL'importanza politica delle Alte cariche.\nAl di l\u00e0 delle rilevanti funzioni esercitate nell'azione di governo, le Alte cariche assumono un preciso ruolo di tipo politico: sono infatti assegnate alle personalit\u00e0 di \"peso\" del partito di maggioranza oppure ad alleati vicini al Primo Ministro. Spesso i Primi Ministri sono stati avvicendati dal detentore di una delle altre tre Alte cariche; ad esempio:"}
{"id": "1520864", "revid": "181699", "url": "https://it.wikipedia.org/wiki?curid=1520864", "title": "Apotropaici", "text": ""}
{"id": "1520865", "revid": "92719", "url": "https://it.wikipedia.org/wiki?curid=1520865", "title": "Cervo sika", "text": ""}
{"id": "1520866", "revid": "486946", "url": "https://it.wikipedia.org/wiki?curid=1520866", "title": "Sambar delle Filippine", "text": ""}
{"id": "1520867", "revid": "181699", "url": "https://it.wikipedia.org/wiki?curid=1520867", "title": "Apotropaiche", "text": ""}
{"id": "1520870", "revid": "486946", "url": "https://it.wikipedia.org/wiki?curid=1520870", "title": "Cervo pomellato delle Filippine", "text": ""}
{"id": "1520872", "revid": "486946", "url": "https://it.wikipedia.org/wiki?curid=1520872", "title": "Cervo pomellato delle Visayas", "text": ""}
{"id": "1520874", "revid": "92719", "url": "https://it.wikipedia.org/wiki?curid=1520874", "title": "Dragone di Komodo", "text": ""}
{"id": "1520875", "revid": "112685630", "url": "https://it.wikipedia.org/wiki?curid=1520875", "title": "Giovanni Rama", "text": "Biografia.\nNato a Lazise il 12 dicembre 1924 studi\u00f2 a Pavia e si specializz\u00f2 presso numerose cliniche oculistiche universitarie europee. Fu primario a Feltre e poi dal 1965 all'ospedale Umberto I di Mestre.\nFu pioniere italiano nel trapianto di cornea e negli anni rimase sempre all'avanguardia nell'introduzione di tecniche chirurgiche.\nDurante la carriera effettu\u00f2 ben 6.000 trapianti di cornea e oltre 52.000 interventi chirurgici. All'ospedale Umberto I cre\u00f2 inoltre una vera \"scuola\" con il suo gruppo di specialisti sia in pianta organica sia volontari in attesa di concorso pubblico. Molti dei suoi specialisti sarebbero poi diventati primari in altri ospedali della regione.\nPartecip\u00f2 a congressi e pubblic\u00f2 lavori di ricerca nelle pi\u00f9 importanti riviste scientifiche italiane ed internazionali.\nPrima ancora che in medicina si iniziasse a pensare che gli ospedali andavano costruiti attorno al paziente, il prof. Rama insisteva con i suoi infermieri affinch\u00e9 i pazienti venissero chiamati per nome e in reparto si parlasse a voce bassa. Grande attenzione veniva riservata ai bambini: fra i primi in Italia il prof. Rama intu\u00ec l'importanza di permettere ai pi\u00f9 piccoli di avere i genitori accanto al risveglio da un intervento e lungo il periodo post-operatorio.\nVisse in prima persona le difficolt\u00e0 legate alla gestione dei trapianti, tanto per l'assenza di una cultura della donazione e di una legislazione, che pi\u00f9 volte invoc\u00f2, quanto per la disponibilit\u00e0 sempre incerta di donatori e quindi l'impossibilit\u00e0 di programmare gli interventi. Nel 1987, dopo aver appreso ad un convegno negli Stati Uniti della raggiunta possibilit\u00e0 di conservare le cornee, fond\u00f2 assieme all'imprenditore Piergiorgio Coin la prima Banca degli occhi europea per la raccolta e la distribuzione di tessuti corneali per i trapianti. La sede \u00e8 attualmente ubicata nel complesso dell'Ospedale dell'Angelo.\nSin dal 1972 dedic\u00f2 le sue vacanze al volontariato nell'ospedale di Wamba in Kenya. Si tratta di un piccolo villaggio che dista 350\u00a0km dalla capitale Nairobi ed \u00e8 situato in una delle zone pi\u00f9 povere di tutto lo Stato. Li, assieme ai medici ed infermieri del suo reparto mestrino, effettuava visite ed interventi oculistici. Vennero anche avviate numerose attivit\u00e0 collaterali di sostegno alla popolazione. L'impegno \u00e8 stato portato avanti negli anni dalla Fondazione Banca degli occhi e dai colleghi del prof. Rama.\nDal 1984 al 1985 fu il primo presidente del Panathlon Club di Mestre.\nUna volta in pensione continu\u00f2 a seguire le giovani promesse dell'oculistica nei reparti degli ospedali di Mestre e di Venezia. Pass\u00f2 gli ultimi anni nel paese natale assieme alla moglie occupandosi dei nipoti.\nMor\u00ec il 28 dicembre 2007 dopo una lunga malattia."}
{"id": "1520888", "revid": "6923", "url": "https://it.wikipedia.org/wiki?curid=1520888", "title": "Campionato mondiale Endurance (automobilismo)", "text": ""}
{"id": "1520905", "revid": "339392", "url": "https://it.wikipedia.org/wiki?curid=1520905", "title": "Vasas", "text": ""}
{"id": "1520906", "revid": "131358", "url": "https://it.wikipedia.org/wiki?curid=1520906", "title": "Universidad Cat\u00f3lica", "text": ""}
{"id": "1520908", "revid": "339392", "url": "https://it.wikipedia.org/wiki?curid=1520908", "title": "Vasas Budapest", "text": ""}
{"id": "1520909", "revid": "61051", "url": "https://it.wikipedia.org/wiki?curid=1520909", "title": "Robert Kerr (scrittore)", "text": "Biografia.\nKerr nacque a Roxburghshire ed era figlio di un gioielliere. Studi\u00f2 medicina all'universit\u00e0 di Edimburgo e pratic\u00f2 all'ospedale dei trovatelli di Edimburgo come chirurgo. Tradusse in inglese alcune opere scientifiche, come il \"Trait\u00e9e El\u00e9mentaire de Chimie\" di Antoine Lavoisier nel 1789. Nel 1792, pubblic\u00f2 \"The Animal Kingdom\", i primi due volumi di una traduzione in quattro tomi del \"Systema Naturae\" di Linneo ed \u00e8 spesso citato come l'autorit\u00e0 tassonomica di un gran numero di specie. (Non tradusse mai, comunque, gli altri due volumi.)\nNel 1794 lasci\u00f2 il suo posto di chirurgo per dirigere una cartiera. Con questo incarico perse gran parte della sua fortuna. Spinto dalla necessit\u00e0 economica cominci\u00f2 di nuovo a scrivere nel 1809, pubblicando tutta una serie di opere minori, tra cui, su richiesta, la \"General View of the Agriculture of Berwickshire\". Il suo ultimo lavoro fu una traduzione delle \"Recherches sur les ossements fossiles de quadrupedes\" di Cuvier, che venne pubblicata dopo la morte di Kerr con il titolo \"Essays on the Theory of the Earth\".\nGli altri suoi lavori comprendono un massiccio studio storico intitolato \"A General History and Collection of Voyages and Travels\" in diciotto volumi. Kerr cominci\u00f2 la serie nel 1811, dedicandola a Sir Alexander Cochrane, K.B., Viceammiraglio del Bianco. La pubblicazione non cess\u00f2 con la morte di Kerr nel 1813; gli ultimi volumi furono pubblicati negli anni 1820."}
{"id": "1520912", "revid": "2212704", "url": "https://it.wikipedia.org/wiki?curid=1520912", "title": "Coturnix", "text": "Coturnix \u00e8 un genere di uccelli della famiglia Phasianidae.\nQuesto genere \u00e8 distribuito in tutta l'Eurasia e in Australia. Alcune specie insulari incapaci di volare estinte sono note attraverso i resti fossili della Macaronesia, che furono probabilmente spazzate via dall'arrivo dell'uomo.\nLe quaglie sono imparentate con francolini africani, la \"Perdicula asiatica\", i tetraogalli e le pernici, che insieme alle specie di \"Coturnix\", \"Synoicus\" e pochi altri formano un clade chiamato Coturnicini, una trib\u00f9 all'interno della sottofamiglia Pavoninae.\nLe quaglie del genere \"Coturnix\" vivono in coppia o in piccoli gruppi sociali e formano gruppi pi\u00f9 grandi durante la migrazione. Non tutte le specie migrano, ma la maggior parte \u00e8 in grado di compiere un volo verso l'alto estremamente rapido per sfuggire al pericolo. A differenza dei generi correlati, le quaglie del Vecchio Mondo non si appollaiano sugli alberi. Dedicano gran parte del loro tempo a cercare semi e invertebrati sul terreno. Gli habitat tipici sono una fitta vegetazione come praterie, cespugli lungo i fiumi e campi di cereali. Sono predati pesantemente dai falchi diurni .\nTassonomia.\nComprende le seguenti specie:\nLa quaglia bruna, la quaglia pettoblu e la quaglia blu erano inizialmente classificate in questo genere, ma furono successivamente riclassificate nel genere \"Synoicus\". "}
{"id": "1520914", "revid": "174925", "url": "https://it.wikipedia.org/wiki?curid=1520914", "title": "Palatino (colle)", "text": ""}
{"id": "1520916", "revid": "320578", "url": "https://it.wikipedia.org/wiki?curid=1520916", "title": "Splenio della testa", "text": ""}
{"id": "1520920", "revid": "99064", "url": "https://it.wikipedia.org/wiki?curid=1520920", "title": "Marco Castoldi", "text": ""}
{"id": "1520928", "revid": "174925", "url": "https://it.wikipedia.org/wiki?curid=1520928", "title": "Sistema nervoso vegetativo", "text": ""}
{"id": "1520947", "revid": "838137", "url": "https://it.wikipedia.org/wiki?curid=1520947", "title": "Remote File Inclusion", "text": "Remote File Inclusion, o RFI, nell'ambito della sicurezza informatica indica una vulnerabilit\u00e0 che affligge i servizi web con uno scarso controllo delle variabili arrivate da un utente, in particolare le variabili GET e POST del PHP. La vulnerabilit\u00e0 si manifesta quando una pagina da includere viene passata per una variabile non controllata.\nCodice vulnerabile.\nQuesto \u00e8 un semplice esempio di un codice vulnerabile:\n &lt;?php \n $var = $_GET['var']; \n include ($var);\ncon una conoscenza anche limitata del PHP \u00e8 molto chiaro ci\u00f2 che accade, andando su quella pagina e modificando la variabile $var (presente nell'URL) a piacere si pu\u00f2 vedere in azione il bug.\n http://miosito.it/pagina_vulnerabile.php?var=http://www.miositoincluso.it\nin questo caso la variabile \"var\" assume il valore dell'URL immesso e nella pagina sar\u00e0 inclusa la index di miositoincluso.it\nCome funziona l'attacco.\nSe c'\u00e8 la possibilit\u00e0 di un'inclusione arbitrale di codice PHP un cracker pu\u00f2 includere una shell in PHP\n http://miositovulnerabile.it/pagina_vulnerabile.php?var=miosito.it/shell.txt\nda notare che la pagina da includere non deve essere in PHP (perch\u00e9 altrimenti viene incluso solo l'output HTML generato della pagina e non il codice vero e proprio).\nCome difendersi.\nIn genere quando si deve includere una pagina esterna nella propria applicazione web si vuole includere solo un insieme molto ristretto e numerato di possibili pagine, e non tutte le pagine web di questo mondo. Basta quindi fare uno switch-case sui possibili valori della variabile GET, e a seconda del valore includere la pagina desiderata, senza lasciare completamente libero arbitrio all'utente. Basta questa accortezza per evitare ogni tipo di vulnerabilit\u00e0 di RFI.\n http://miosito.it/index.php?var=1\npoi all'interno della pagina si effettua un controllo tra il possibile numero e il suo corrispettivo sito. Esempio:\n&lt;?php\n $var = $_GET['var'];\n if ($var == 1)include ('http://miositoesterno.it/miapagina1.php');\n elseif ($var == 2)include ('http://miositoesterno.it/miapagina2.php');\n else die('tentativo di intrusione');"}
{"id": "1520949", "revid": "1714743", "url": "https://it.wikipedia.org/wiki?curid=1520949", "title": "Giovanni di Borgogna-Borbone", "text": "Origine.\nCome ci viene confermato nel testamento del padre del 1272, era il figlio secondogenito del Duca di Borgogna ed in seguito re titolare di Tessalonica, Ugo IV di Borgogna e della prima moglie, Iolanda di Dreux, che, come ci viene confermato dalla \"Chronica Albrici Monachi Trium Fontium\", era figlia del conte di Dreux e di Braine, Roberto III e della moglie (come ci viene confermato dal documento n\u00b0 LXXIX del \"Cartulaire du comt\u00e9 de Ponthieu\"), Eleonora, signora di Saint-Val\u00e9ry, come appendiamo dalla \"Histoire g\u00e9n\u00e9alogique des ducs de Bourgogne de la maison de France\".\nUgo IV di Borgogna era l'unico figlio maschio del Duca di Borgogna, Oddone III e di Alice di Vergy, come ci confermano gli \"Annales S. Benigni Divisionensis\" (\"Anno ab incarnatione domini 1212. 7. Idus Marcii, 6. feria ante mediam noctem anno bisextili natus est Hugo, filius Oddonis ducis de domina de Vergerie\"); Alice, come ci conferma la \"Histoire g\u00e9n\u00e9alogique des ducs de Bourgogne de la maison de France\", era figlia di Ugo signore di Vergy, e della moglie (come risulta dal documento n\u00b0 4314 del \"Recueil des chartes de l'abbaye de Cluny. Tome 5\" -\"Hugo dominus Vergiaci...uxor eius domina Gilia\"-) Gillette di Tra\u00eenel ( \u2020 dopo il 1217) e, secondo il documento n\u00b0 64 del \"Collection des principaux cartulaires du dioc\u00e8se de Troyes, Volume 1\", inerente ad una donazione fatta dal padre stesso, figlia di Guarniero, signore di Tra\u00eenel, che cita il marito di Gisla (\"Hugo de Vergeio gener meus\") e della moglie di cui non si conoscono n\u00e9 il nome n\u00e9 gli ascendenti.\nBiografia.\nNel 1237, lo stesso anno che suo padre, Ugo IV, con l'erede della signoria di Borbone, Arcimbaldo, aveva stipulato un contratto di matrimonio per l'erede al ducato di Borgogna, Oddone e la figlia primogenita di Arcimbaldo, Matilde, entrambi ancora bambini, come appendiamo dalla \"Histoire g\u00e9n\u00e9alogique des ducs de Bourgogne de la maison de France\"Mathilde de Courtenay, Ugo IV stipul\u00f2, sempre con Arcimbaldo un contratto di matrimonio per Giovanni e la figlia secondogenita di Arcimbaldo, Agnese.\nTra il 1238 ed il 1241, suo padre, Ugo IV di Borgogna fu in Terra Santa, a combattere per gli ultimi regni cristiani che ancora resistevano in Palestina; inoltre fu uno dei quattro commissari della Lega nata, col permesso del re di Francia, Luigi IX il Santo, per opporsi all'eccessivo arricchimento dei prelati e che critic\u00f2 la politica del papa che anzich\u00e9 favorire la crociata, pensava solo a combattere gli Hohenstaufen.&lt;br&gt;Sua madre, Yolanda mor\u00ec il 30 ottobre 1248 (secondo il necrologio degli \"Obituaires de Lyon II, Dioc\u00e8se de Chalon-sur-Sa\u00f4ne, Abbaye chef d'ordre de C\u00eeteaux\" (non consultato), Yolanda mori il \"III Kal Nov 1248\"), dopo che il marito, Ugo IV di Borgogna, si era recato in Terra Santa, l'anno del matrimonio di Giovanni e Agnese.\nNel 1249, alla morte del suocero, Arcimbaldo IX, Matilde la sorella di sua moglie, Agnese, eredit\u00f2 la signoria di Borbone, mentre alla morte della bisnonna, Matilde di Courtenay, nel (1257), ancora Matilde divenne contessa di Nevers, Auxerre e Tonnerre, che governer\u00e0 assieme al marito, il fratello di Giovanni, Oddone, che assunse il titolo di conte di Nevers, d'Auxerre e di Tonnerre.\nAlla morte di, Matilde, nel 1262, a Oddone, rimase la reggenza delle contee di Nevers, Auxerre e Tonnerre mentre la signoria di Borbone and\u00f2 alla moglie di Giovanni, Agnese di Borbone-Dampierre e Giovanni divenne signore di Borbone.\nAlla morte di suo fratello, Oddone, nel 1266, Giovanni divenne l'erede del ducato di Borgogna.\nGiovanni nel 1268, fece testamento e poco dopo mor\u00ec.\nMatrimonio e discendenza.\nNel febbraio 1248, Giovanni aveva sposato Agnese di Borbone-Dampierre, figlia di Arcimbaldo di Borbone-Dampierre, erede della signoria di Borbone, e di Iolanda di Ch\u00e2tillon, contessa di Nevers, ereditiera delle contee di Nevers, Auxerre e Tonnerre.&lt;br&gt;Giovanni da Agnese ebbe una sola figlia:"}
{"id": "1520954", "revid": "1341328", "url": "https://it.wikipedia.org/wiki?curid=1520954", "title": "Campionato mondiale giovanile di pallamano maschile", "text": "Il Campionato mondiale giovanile di pallamano maschile \u00e8 una competizione internazionale di pallamano organizzata ogni due anni dall'International Handball Federation e riservata alle nazionali Under-19. La prima edizione \u00e8 stata organizzata nel 2005."}
{"id": "1520957", "revid": "767487", "url": "https://it.wikipedia.org/wiki?curid=1520957", "title": "3ciento - Chi l'ha duro... la vince", "text": "3ciento - Chi l'ha duro... la vince (\"Meet the Spartans\") \u00e8 un film parodia del 2008 scritto e diretto da Jason Friedberg e Aaron Seltzer. La pellicola \u00e8 la parodia del film \"300\".\nTrama.\nUn anziano di Sparta ispeziona un bambino dalle fattezze del figlio di Shrek in \"Shrek terzo\", mentre una voce fuoricampo fa il verso al discorso di Dilios in \"300\" riguardo al rituale della selezione alla nascita dei bambini spartani; il neonato viene quindi scartato e gettato a calci gi\u00f9 dalla rupe. L'anziano ispeziona anche un altro bambino, vietnamita questa volta e la voce fuori campo dice che la coppia Angelina Jolie e Brad Pitt (Brangelina) hanno la precedenza su tutti per adottarlo. Leonida viene poi ispezionato e dato che il neonato ha gi\u00e0 gli addominali scolpiti e la barba lunga viene subito accettato come spartano e preparato al suo destino di re attraverso alcune prove, come lottare contro sua nonna, essere torturato come James Bond in \"Casin\u00f2 Royale\" e combattere il pinguino di \"Happy Feet\" in versione gigante nella foresta. Dopo aver superato queste prove, Leonida torna trionfante a Sparta, dove viene incoronato re e chiede in sposa la regina Margo, la quale per tutta risposta, gli svela la combinazione della sua cintura di castit\u00e0.\nPassano gli anni, viene mostrato Leonida che pesta a sangue il figlio, per insegnargli la vita sul campo di battaglia; nel frattempo giunge il capitano dell'esercito ad annunciargli l'arrivo di un messo di Serse. Dopo un primo discorso, Leonida s'infuria col messaggero e lo scaraventa gi\u00f9 in un pozzo assieme a molti personaggi noti dello spettacolo televisivo degli Stati Uniti.\nPrima che Leonida parta per le Termopili, dopo essersi recato dagli antichi profeti di Sparta e aver parlato con l'oracolo (ovvero Ugly Betty), durante la notte vengono mostrate apparenti scene di sesso tra lui e la regina Margo, che, inquadrati meglio, svelano un Leonida che usa la moglie come bilanciere. La mattina seguente, Leonida incontra i soldati che devono partire per le Termopili, scoprendo per\u00f2 che sono solo in tredici. Il manipolo di soldati parte da Sparta saltellando e cantando \"I Will Survive\". Durante la marcia incontrano Efialte, che ha le sembianze di Paris Hilton; ma dopo il rifiuto degli spartani di unirlo all'esercito, egli si rivolge a Serse, tutt'altro che alto e atletico, in quanto infatti quest'ultimo ha l'aspetto del coprotagonista nel film \"Borat\".\nDurante la battaglia delle Termopili, i rispettivi eserciti greco e persiano si affrontano, insultando le rispettive madri e ingaggiando battaglie di hip hop e gare di break dance. Intanto, la moglie di Leonida uccide il servo traditore Tradituro in una scena che ricorda \"Spider-Man 3\".\nDopo una serie di gag si avvicina lo scontro finale e Serse carica su uno schermo blu centinaia di soldati digitali, coi quali pretende di sconfiggere gli spartani che sembrano spaventati dall'apparire di tutti quei nemici. Nel demenziale scontro periscono due grandi soldati spartani: Sonio, che viene decapitato da un mostro persiano con le fattezze di un rozzo Rocky Balboa, e Capitano, che, sebbene riesca ad uccidere l'assassino di suo figlio con una siringa contenente del botox, viene trafitto da una lancia da Serse e muore nelle braccia di Leonida. Leonida, in prenda alla rabbia, uccide tutti i nemici che gli stanno attorno parodiando il videogioco di \"\", ma Serse, fuggendo, inciampa nel cubo del film \"Transformers\", diventando un robot gigante con uno schermo incastonato nel petto che proietta i video di YouTube. Mentre Serse avanza verso i greci, il cavo della corrente del cubo si stacca e il robot si spegne cadendo sopra tutti i soldati, persiani e non, facendo bruscamente terminare gli scontri.\nTempo dopo, gli spartani giungono a Platea, guidati da Dilios, che \u00e8 completamente cieco e, al posto di condurre i soldati verso le truppe persiane, li guida a Malib\u00f9, dove \u00e8 appena uscita dal ricovero per la disintossicazione Lindsay Lohan, che viene travolta dall'esercito. Lo sketch finale zooma sui genitali (pixelati) della Lohan.\nDopo i titoli di coda, vi sono scene comiche slegate dal contesto del film. Il film termina con tutti i protagonisti che cantano e ballano sulle note di \"I Will Survive\".\nDistribuzione.\nIl film ha debuttato negli Stati Uniti il 1\u00ba febbraio 2008, l'uscita in Italia ha avuto luogo il 24 aprile 2008.\nAccoglienza.\nIncassi.\nIl film ha avuto un incasso mondiale pari a $84.646.491 (di cui $38.233.676 solo negli Stati Uniti) ma, come il precedente film della coppia Friedberg &amp; Seltzer, Epic Movie, ha riscontrato pareri negativi sia dalla critica che dalla maggior parte del pubblico: la pellicola ha ricevuto solo il 2% di recensioni positive su Rotten Tomatoes, mentre su Internet Movie Database ha raggiunto il voto complessivo di 2.6 su 10, posizionandosi al 99\u00ba posto nella classifica dei peggiori film di sempre votati dagli utenti del sito.\nCritica e riconoscimenti.\nIl 21 gennaio 2009 il film ha ricevuto 5 nomination ai Razzie Awards 2008 come: Peggior film (insieme a Disaster Movie), Peggiore attrice non protagonista (Carmen Electra), Peggior regista, Peggior sceneggiatura e Peggior prequel, remake, rip-off o sequel.\nLa rivista \"Empire\" ha collocato la pellicola all'11\u00ba posto nella classifica dei 50 film peggiori di sempre votati dai lettori."}
{"id": "1520959", "revid": "1086580", "url": "https://it.wikipedia.org/wiki?curid=1520959", "title": "Rito Y\u016bki", "text": " \u00e8 un personaggio della serie manga ed anime \"To Love-Ru\", ideata da Hasemi Saki e disegnata da Kentar\u014d Yabuki.\n\u00c8 il protagonista della serie, nonch\u00e9 l'unico personaggio maschile veramente di rilievo. L'intera storia gira attorno al suo rapporto con i personaggi femminili dell'opera, nonch\u00e9 alle sue avventure e disavventure, che possono essere eventi quotidiani o, non di rado, vista la natura dei personaggi, straordinari.\nCaratteristiche.\nRito si presenta come uno studente liceale di 16 anni. Era nella squadra di calcio alle medie ed era abbastanza bravo, ma ha lasciato per aiutare costantemente suo padre con i doveri di disegnatore di manga, e anche per non lasciare sua sorella Mikan da sola in casa. Mikan commenta che \u00e8 molto bravo nelle cose pi\u00f9 \"inutili\", come i giochi di gru e festival (ad es. cerchi, pescare pesci, pistole ad acqua). Oltre alle tante piccole cose inutili in cui Rito \u00e8 bravo, \u00e8 anche un abile fioraio, giardiniere e orticoltore.\nRito \u00e8 estremamente gentile, altruista, carismatico e premuroso, e ha molto rispetto per le donne, anche se principalmente per intenzione e non tanto per successo. A causa della sua timidezza con le ragazze, \u00e8 molto goffo con le donne e ha grandi difficolt\u00e0 a mantenere la calma di fronte a qualsiasi tipo di situazione stimolante, il che lo porta a molestare o tentare sempre le molte ragazze della serie (anche se per lo pi\u00f9 involontariamente). A causa delle circostanze ultraterrene che lo circondano, Rito viene sempre messo, insieme a molte ragazze diverse, in ogni tipo di situazione intima e imbarazzante, come quando lui e Haruna una volta furono teletrasportati nudi insieme nel seminterrato della clinica medica di Ryouko a causa di una delle invenzioni difettose di Lala, o quando Lala us\u00f2 la stessa invenzione per mandarli nudi a scuola. Anche senza l'interferenza delle invenzioni di Lala, dei poteri psichici di Oshizu o di Celine che gli salta in faccia, Rito \u00e8 in qualche modo in grado di inciampare su nulla e possiede una straordinaria abilit\u00e0 nel raggiungere accidentalmente con le sue mani o il suo viso nel seno o in altre parti intime di qualsiasi ragazza a portata quando sta cadendo. In \"To Love-Ru Darkness\", la sua goffaggine diventa ancora pi\u00f9 frequente e violenta oltre che stranamente inventiva e surreale. Ha dimostrato di essere in grado di compiere imprese difficili, come infilare le mani o vari oggetti nei vestiti e nella biancheria intima delle ragazze o spogliarsi parzialmente dei loro vestiti, e anche afferrare diverse parti intime di diverse ragazze contemporaneamente, il tutto essendo puramente per caso. Ryouko diagnostica che la frequente indecenza divina di Rito e gli atti pervertiti inconsapevoli si manifestano a causa del modo in cui Rito si \u00e8 estremamente trattenuto con le ragazze, causando l'accumulo e il rilascio della sua \"libido\" sotto forma di palpeggiamenti accidentali sui corpi delle ragazze e tutte le altre cose perverse accadute finora, chiamandola \"Sindrome da indecenza cataplettica\"; crede anche che pi\u00f9 la sopprime, quanto pi\u00f9 estremi e incredibili saranno gli \"incidenti\".\n\u00c8 solo per caso che incontra Lala e, nonostante i suoi sentimenti duraturi per Haruna, Rito mostra segni di sviluppare un affetto pi\u00f9 profondo verso Lala durante tutta la storia, ma non \u00e8 sicuro che ci\u00f2 che prova sia effettivamente amore. Alla fine della serie, confessa a Lala, ma le dice che ama anche Haruna, eppure lei \u00e8 felice da entrambe le parti. \u00c8 confuso poich\u00e9 la poligamia \u00e8 illegale in Giappone, dove Lala ha risposto che una volta diventato il re della galassia le leggi della Terra non si applicano pi\u00f9. Entro la fine del manga \"Darkness\", Rito guadagna i sentimenti reciproci di Haruna, oltre a Lala, Run, Kotegawa, Yami e Momo. Il finale implica che i suoi problemi d'amore continueranno a tempo indeterminato.\nL'incontro con Lala.\nLa storia comincia quando casualmente Rito si ritrova, all'interno della sua vasca da bagno, una misteriosa ragazza completamente nuda.\nStupefatto, il ragazzo reagisce urlando, e richiamando l'attenzione della sorella minore Mikan che si trova al piano inferiore; la sorella, accorsa prontamente, non trova per\u00f2 alcuna ragazza, e attribuisce l'episodio a un'immaginazione adolescenziale del fratello.\nTornato nella sua stanza, Rito ritrova la ragazza di prima seduta sul suo letto, vestita di un semplice asciugamano; imbarazzato, il ragazzo viene a sapere che il suo nome \u00e8 Lala ed \u00e8 un'aliena; ella sostiene anche di essere in fuga da due loschi individui.\nAll'improvviso, gli individui in questione fanno irruzione nella stanza e intimano a Lala a seguirli; reagendo prontamente, Rito riesce a salvare Lala facendola fuggire assieme a lui dalla finestra e, grazie anche all'aiuto di una delle invenzioni della ragazza, i due riescono a fuggire. In questa circostanza, Rito scopre che in realt\u00e0 Lala \u00e8 fuggita dal pianeta natale, di cui \u00e8 la principessa ereditaria, e i due individui incaricati dal re, suo padre, di riportarla indietro.\nLa mattina dopo, proprio quando Rito ha finalmente trovato il coraggio di dichiararsi alla ragazza che gli \u00e8 sempre piaciuta - la sua compagna di classe Haruna -, Lala precipita dal cielo e finisce proprio tra Haruna e Rito, rendendosi cos\u00ec la circostanziale destinataria della dichiarazione del ragazzo; come se non bastasse, la giovane aliena accetta entusiasta di sposare Rito. Il tutto avviene di fronte a un'incredula e imbarazzata Haruna, che dal canto suo ha sempre avuto un debole per Rito.\nDa qui nasceranno tutti i problemi della serie, in quanto Lala - e di conseguenza tutti gli alieni che le facevano la corte con lo scopo di diventare re del pianeta sovrano Deviluke - saranno convinti del grande amore di Rito per la ragazza, bench\u00e9 il giovane (almeno inizialmente) non sia affatto innamorato di lei. Per di pi\u00f9, Haruna non oser\u00e0 dichiararsi a Rito per timore di perdere l'amicizia con Lala, mentre Rito stesso inizier\u00e0 a provare un sentimento sempre pi\u00f9 forte nei confronti di Lala, e diverr\u00e0 sempre pi\u00f9 difficile per lui gestire le proprie emozioni. Scoprendo in seguito che Lala ha inventato una macchina per cancellare la memoria per potere ricominciare tutto da capo, per conoscersi a scuola, Rito viene colto dal terrore, non avendo alcuna intenzione di perdere i ricordi dei momenti belli passati con lei.\nAlla fine della prima serie, Rito capir\u00e0 di essersi innamorato di Lala, ma di amare anche Haruna.\nI sentimenti per Haruna.\nHaruna \u00e8 la persona amata da Rito sin dal primo capitolo della serie. Questo amore \u00e8 iniziato in particolare alle medie, quando fu l'unica a difenderlo dall'accusa di avere devastato le aiuole della scuola.\nDa dopo l'arrivo di Lala, per\u00f2, per lui le cose si complicano, in quanto ad ogni occasione non riesce mai a dichiararsi alla sua ragazza. Per fortuna di Rito per\u00f2, nel capitolo 04 i rapporti con Haruna si ricuciono nel migliore dei modi dopo le disgrazie avvenute con l'arrivo di Lala. Con la successione dei capitoli, sono molte le occasioni che vedranno Rito ed Haruna soli assieme, anche grazie all'aiuto di Kenichi, miglior amico del ragazzo; nonostante questi aiuti per\u00f2, non c'\u00e8 mai stata una vera e propria dichiarazione tra i due, in quanto sempre interrotti da Lala o dagli altri amici della scuola.\nLe uniche persone a conoscenza dell'amore che Haruna prova per Rito sono Lala, Momo, Nana e Oshizu.\nGli scontri con le altre ragazze.\nNella storia non ci sono solo Lala ed Haruna, ma anche molte altre ragazze che rendono ricco il gruppo della serie; ognuna di loro entra sempre in contatto con Rito in maniera casuale ma sempre ricreando scene ecchi, che finiscono con il malmenamento di Rito.\nLe varie ragazze con le quali Rito si scontra sempre sono:\nRapporto con la famiglia.\nConosciamo i genitori di Rito solo in un paio di occasioni, perci\u00f2 non \u00e8 molto facile vederne i rapporti che si sono instaurati negli anni. Molto pi\u00f9 facile \u00e8 comprendere il rapporto esistente tra Rito e sua sorella Mikan.\nDato che il padre Saibai \u00e8 un mangaka molto famoso, \u00e8 raramente a casa e suo figlio Rito \u00e8 spesso obbligato ad aiutarlo, anche controvoglia.\nLa madre Ringo \u00e8 invece sempre fuori per lavoro per cui \u00e8 apparsa nel manga una sola volta. A parte questo per\u00f2, comprende in pochissimo tempo la situazione di Rito, al punto da poterne scherzare con sua figlia Mikan, l'unica sempre a casa ed unico vero membro della famiglia sempre presente.\nIl rapporto tra Mikan e Rito \u00e8 particolare: cresciuti praticamente da soli, i due fratelli condividono un rapporto molto profondo sin dall'infanzia. Nonostante Mikan sia la pi\u00f9 piccola, \u00e8 lei ad occuparsi della cucina e delle pulizie, mentre Rito si occupa solo del giardinaggio che \u00e8 la sua passione. Tutto quindi fa supporre che sia Mikan la \"sorella maggiore\", tuttavia talvolta accade che invece \u00e8 Rito ad occuparsi di lei, rassicurandola e controllandola.\nSpesso \u00e8 Mikan la prima a capire quando ad una ragazza piace Rito.\nContro gli altri alieni.\nRito, soprattutto i primi tempi in cui Lala inizia a vivere sulla terra, \u00e8 colui che deve garantirne la sopravvivenza, anche a rischio della propria vita; se ci\u00f2 non fosse garantito, provocherebbe la rabbia del re della galassia Gid Lucione Deviluke.\nAltri alieni con cui entra in contatto durante la storia sono Zastin ed i suoi aiutanti: questo capitano, nonostante sia il pi\u00f9 forte spadaccino del suo pianeta, \u00e8 estremamente sfortunato e quindi non \u00e8 mai riuscito a mostrare le sue abilit\u00e0. Infatti, ogni volta che dovrebbe proteggere Lala e Rito, si perde o gli accadono cose come cadere in un tombino o finire investito da un treno. I vari spasimanti di Lala attaccano spesso Rito per primo, ma grazie a molta fortuna e all'intervento di Lala e Yami, il ragazzo tende a uscirne abbastanza illeso.\nLa confessione.\nNel capitolo finale Rito rivela a Lala di amarla anche se il suo cuore appartiene anche ad un'altra ragazza, Haruna. Inaspettatamente Lala non \u00e8 gelosa sapendo gi\u00e0 dei sentimenti di Haruna ed invita Rito a confessarsi anche con lei cos\u00ec da poter vivere tutti e tre felicemente insieme. Oshizu, cercando di aiutarlo, spaventa Haruna che fugge impaurita: Rito finisce cos\u00ec per dichiararsi (come nel primo capitolo) alla persona sbagliata. In questo caso per\u00f2 non si tratta della principessa, bens\u00ec di Yui, Run, Nana e della dottoressa Ryouko ma per Lala neppure questo \u00e8 un problema ed \u00e8 anzi felice di poter vivere con tutte le sue amiche insieme a Rito.\nRapporti con il genere femminile.\nAll'inizio del manga Rito era talmente nervoso all'idea di parlare con una ragazza di non esserci mai riuscito finch\u00e9, dopo l'arrivo di Lala, a poco a poco riesce ad acquisire sufficiente autocontrollo da parlarci tranquillamente e senza commettere gaffe. Ci\u00f2 che rovina la sua immagine, complicandogli la vita, sono la sua goffaggine e la sua \"abilit\u00e0\" per cui ogni volta che cade, finisce involontariamente con le mani o con la faccia sulle parti intime di una ragazza. A causa di questo, molte ragazze lo considerano una \"bestia\", e lo trattano come se fosse un pervertito quando in realt\u00e0 Rito \u00e8 letteralmente uno degli esseri pi\u00f9 puri dell'universo. Spesso, quando palpa involontariamente una ragazza, Rito viene pesantemente picchiato, senza contare che molte volte coloro che lo picchiano sono dotate di forza sovrumana. Le poche ragazze che non reagiscono male a queste situazioni sono Lala, Momo, Run, Mea, Tearju Lunatique (anche se quando si scontra quest'ultima spesso la cosa accade davanti a Yami, che invece attacca Rito) e la dottoressa Mikado. Nonostante questo per\u00f2, grazie alla sua gentilezza, al suo carisma, al suo coraggio e al suo altruismo, molte ragazze si sono innamorate, o almeno infatuate di lui. Attualmente le ragazze innamorate di lui sono Lala, Haruna, Run, Yui, Momo e Yami; mentre ad esserne infatuate o cotte sono Nana, Kyouko, Mea, Rin e Risa. Ovviamente Rito, poich\u00e9 imbranato e ingenuo, per ora \u00e8 consapevole solo dei sentimenti di Lala, di Haruna, Yami, di Run e di Momo, che sono le uniche ad averglielo dichiarato apertamente.\nLe uniche ragazze della sua et\u00e0 che non hanno mai mostrato alcun interesse per lui sono Saki, Aya, Oshizu e Mio (quest'ultima si diverte solamente, insieme a Risa, a provocarlo o a metterlo in imbarazzo con commenti perversi o con domande scomode) mentre per tutte le altre, compresa Mikan, la natura dei sentimenti per lui \u00e8 ignota e confusa. La Dottoressa Mikado provoca Rito molte volte per farlo diventare pi\u00f9 audace e meno timido, non reagisce male se capitano situazioni imbarazzanti tra loro due e non si fa problemi a farsi vedere nuda da lui, ma essendo adulta non si sa che sentimenti possa provare per lui.\nRito per ora \u00e8 innamorato di Haruna e Lala, sembra provare dei sentimenti repressi anche per Momo e Nana, assieme a sentimenti poco evidenti per Run e Yui. Per le altre ragazze invece non sembra provare sentimenti romantici, spesso perch\u00e9 troppo occupato ad essere mortificato di farle sempre arrabbiare quando gli finisce addosso.\nAbilit\u00e0.\nSin dall'inizio del manga Rito ha sempre dimostrato notevoli doti fisiche. Possiede un'agilit\u00e0 e una velocit\u00e0 in corsa fuori dal comune, amplificate poi a livelli sovrumani dal dover continuare a schivare i colpi di Yami; un'altra sua dote fisica \u00e8 la resistenza, resa evidente soprattutto da quando sopravvive senza (troppi) danni alle esplosioni causate dai congegni di Lala o alle percosse ricevute dalle varie ragazze dotate di forza sovrumana.\nSecondo Mikan poi, Rito \u00e8 dotato di tantissimi talenti \"piccoli e inutili\", ad esempio \u00e8 bravissimo ai videogiochi o con le macchine pesca-pupazzi, inoltre dimostra uno spiccato interesse per il giardinaggio.\nLa sua abilit\u00e0 pi\u00f9 particolare (e pi\u00f9 \"devastante\") \u00e8 il fatto che ogni volta che finisce addosso ad una ragazza, o una ragazza finisce addosso a lui, il risultato \u00e8 che i due cadono a terra ritrovandosi involontariamente in posizioni sconce ed imbarazzanti. Inizialmente questa non era vista come una abilit\u00e0, perch\u00e9 attribuita alla sua goffaggine, finch\u00e9 non ha provato ad intervenire la dottoressa Mikado, che per\u00f2 non riesce a trovare una cura, dichiarando la condizione di Rito \"incurabile\". Paradossalmente, soprattutto negli ultimi capitoli, l'abilit\u00e0 di Rito, secondo alcuni dovuta alle sue perversioni represse, \u00e8 un'autentica arma se utilizzata contro una donna: l'ultima volta che l'assassina Azenda ha provato ad attaccare Yami, \u00e8 stata completamente (e involontariamente) sottomessa da Rito, che le \u00e8 finito addosso.\nUn'altra dote speciale di Rito \u00e8 la sua immunit\u00e0 ai poteri degli Charmiani, abilit\u00e0 che, oltre a lui, \u00e8 posseduta soltanto da Gid."}
{"id": "1520967", "revid": "767487", "url": "https://it.wikipedia.org/wiki?curid=1520967", "title": "Bolosauridae", "text": "I bolosauridi (Bolosauridae) sono una famiglia di rettili estinti, vissuti nel Permiano inferiore e medio (280-260 milioni di anni fa). I loro resti fossili sono stati rinvenuti in Nordamerica, in Russia e in Germania. Tra i bolosauridi vi furono i pi\u00f9 antichi vertebrati bipedi.\n\"Lucertole\" erbivore.\nQuesti piccoli rettili, poco pi\u00f9 grandi delle lucertole, sono classificati nel gruppo degli anapsidi, i pi\u00f9 primitivi fra tutti i rettili, generalmente sprovvisti di finestre temporali. I bolosauridi, comunque, possedevano una \"finestra\" lunga e bassa nella parte posteriore del cranio, probabilmente per ospitare potenti muscoli masticatori. Questi animali erano erbivori, come si denota dai denti bulbosi e forti. La testa dei bolosauridi era corta e robusta. \nI pi\u00f9 antichi bipedi.\nNel 2000 \u00e8 stata descritta una specie di bolosauride apparentemente bipede, \"Eudibamus\" \"cursoris\". Il fossile, proveniente dalla Germania, presenta zampe posteriori estremamente allungate: questo animale \u00e8 il pi\u00f9 antico bipede di cui si abbia notizia, anche se non \u00e8 sicuro se \"Eudibamus\" si spostasse correndo o piuttosto saltando. In ogni caso, queste antiche creature rappresentano il primo tentativo verso una piena bipedalit\u00e0 da parte di un vertebrato. \nUn palato secondario.\nLa recente ridescrizione dell'anatomia cranica della specie \"Belebey\" \"vegrandis\" ha portato alla luce nuove informazioni per la filogenia del gruppo. In particolare, la regione del palato ampiamente modificata indica la presenza di un palato secondario pienamente funzionante. Sembra che i bolosauridi appartenessero a un gruppo composto anche dai pareiasauri, dai procolofoni e da altre forme meno note come \"Macroleter\". Tutte queste forme, per\u00f2, appaiono solo nel Permiano superiore, svariati milioni di anni dopo la scomparsa degli ultimi bolosauridi.\nBibliografia.\nBerman, DS, RR Reisz, D Scott, AC Henrici, SS Sumida &amp; T Martens (2000), Early Permian bipedal reptile. Science 290: 969-972.\nReisz, RR; Muller, J; Tsuji, L; Scott, D (2007), The cranial osteology of Belebey vegrandis (Parareptilia: Bolosauridae), from the Middle Permian of Russia, and its bearing on reptilian evolution. Zoological Journal of the Linnean Society, 151: 191-214(24)"}
{"id": "1520969", "revid": "729019", "url": "https://it.wikipedia.org/wiki?curid=1520969", "title": "Stazione di Aosta", "text": "La stazione di Aosta (in francese: \"gare d'Aoste\") \u00e8 la principale stazione ferroviaria della citt\u00e0 di Aosta, capolinea delle linee per Ivrea/Chivasso (verso il Piemonte) e Pr\u00e9-Saint-Didier (quest'ultima \u00e8 attualmente senza traffico).\nStoria.\nL'impianto fu inaugurato il 4 luglio 1886, contestualmente all'attivazione della tratta Donnas-Aosta, ultima sezione della ferrovia proveniente da Chivasso.\nNel 1929 la stazione, fino ad allora capolinea, divenne passante con l'attivazione della linea per Pr\u00e9-Saint-Didier, una ferrovia a vocazione mineraria realizzata dalla societ\u00e0 Cogne attraverso la controllata Ferrovia Aosta-Pr\u00e9 Saint Didier (FAP) e da essa gestita fino al 1931, anno del passaggio alle FS.\nNel 1968, ormai da tempo scemato il traffico merci, la trazione elettrica a 3.000 V c.c. sulla linea di Pr\u00e9 Saint Didier venne disattivata e conseguentemente gli impianti della trazione elettrica furono eliminati dalla stazione.\nNegli anni l'impianto sub\u00ec diversi restauri, l'ultimo significativo dei quali ebbe luogo nel 1989 e comport\u00f2 la realizzazione di nuove pensiline e la disattivazione della cabina Saxby, sede del precedente apparato centrale.\nAi tempi della Gestione del Genio Ferrovieri era, assieme alla stazione di Ivrea, stazione in cui vi era la presenza di un ufficiale e da cui dipendevano le stazioni limitrofe.\nLa Regione Valle d'Aosta ha sospeso l'esercizio sulla linea Aosta-Pr\u00e9 Saint Didier a partire dal 24 dicembre 2015.\nStrutture e impianti.\nLa stazione \u00e8 dotata di otto binari passanti, utilizzati come punto di sosta o scambio delle linee Chivasso-Ivrea-Aosta e Aosta-Pr\u00e9-Saint-Didier, di cui 5 dotati di marciapiedi per i viaggiatori, provvisti di pensiline metalliche e sottopasso pedonale. \u00c8 presente anche uno scalo merci non pi\u00f9 attivo (a causa di assenza del traffico merci).\nMovimento.\nIl servizio \u00e8 costituito da treni regionali effettuati da Trenitalia nell'ambito del contratto di servizio stipulato con la Regione Valle d'Aosta. I treni hanno come destinazione Torino Porta Nuova, Chivasso e Ivrea, mentre la linea per Pr\u00e9-Saint-Didier \u00e8 al momento sospesa.\nIl traffico merci risulta pressoch\u00e9 assente: fino al 1997 convogli di lose, tipiche lastre di pietra per la copertura dei tetti delle caratteristiche case di montagna della Valle d'Aosta. Permane inoltre un saltuario traffico, finanziato dalla Regione, a servizio della Cogne Acciai Speciali per il trasporto di rottami da utilizzare nelle fonderie.\nServizi.\nNella stazione, classificata da RFI nella categoria \"Gold\" e i cui servizi commerciali sono gestiti da Centostazioni, \u00e8 presente la segnaletica bilingue. Essa dispone di:"}
{"id": "1520976", "revid": "74801", "url": "https://it.wikipedia.org/wiki?curid=1520976", "title": "Slavkov u Brna", "text": "Slavkov u Brna (in tedesco \"Austerlitz\") \u00e8 un comune ceco della Moravia, con status di citt\u00e0, di abitanti.\nGeografia fisica.\nSlavkov si trova a circa ad est di Brno nei pressi della strada che porta ad Ostrava, e a circa ad ovest dal confine polacco.\nStoria.\nAll'origine si chiamava Neusedlitz (\"Novosedlice\"), citata nel XIII secolo dal cronista Cosma da Praga, quando la citt\u00e0 apparteneva gi\u00e0 all'Ordine teutonico, che vi costitu\u00ec una commenda e vi eresse una fortezza, i cui resti sono ancora visibili nella volta delle cantine del castello. Nel 1213 vengono citate le chiese di Santa Maria e di San Giacomo. Nel 1237 il re Venceslao I di Boemia ne conferm\u00f2 la propriet\u00e0 all'Ordine Teutonico; si suppone che egli abbia incaricato l'Ordine di erigervi una citt\u00e0. Il re Venceslao IV concesse alla citt\u00e0 uno stemma ed un sigillo. Poich\u00e9 Austerlitz sostenne i cattolici nella crociata Hussita, fin\u00ec col diventare pegno per diversi nobili, cui appartenevano anche i signori della stirpe boema degli Sternberg. Nel 1509 la signoria di Austerlitz pass\u00f2 alla stirpe dei Kaunitz, che la tenne per qualche secolo. La tolleranza religiosa della citt\u00e0 contribu\u00ec nel XVI secolo al suo sviluppo economico e culturale.\nDal 1528 vi si stabilirono gli anabattisti (hutteriti), che erano stati cacciati dal Tirolo. Nel 1535 circa 80 anabattisti provenienti dalla boema Krumau trovarono rifugio ad Austerlitz.\nIl 2 dicembre 1805, durante la guerra della terza coalizione, Slavkov u Brna \u00e8 stata teatro della famosa Battaglia di Austerlitz, che vide una delle vittorie pi\u00f9 brillanti di Napoleone.\nMonumenti e luoghi d'interesse.\nIl castello di Slavkov.\nIl Castello di Slavkov-Austerlitz (o Palazzo Kaunitz) sorge sul sito di un precedente edificio rinascimentale. Nell'anno 1690 i Kounic (\"Kaunitz\") del ramo di Moravia iniziarono a costruire un complesso barocco, sotto la direzione dell'architetto italiano Domenico Martinelli. \nNella sala maggiore fu redatto il testo dell'armistizio tra Francia e Potenze Centrali, dopo la battaglia di Austerlitz, il 6 dicembre 1805. Un'esposizione permanente commemora la battaglia di Napoleone contro le forze della Terza coalizione.\nLe collezioni del castello comprendono una importante pinacoteca con opere di Hyacinthe Rigaud, Heinrich Friedrich F\u00fcger e altri, e una galleria di opere scultoree."}
{"id": "1520980", "revid": "339392", "url": "https://it.wikipedia.org/wiki?curid=1520980", "title": "Campionato di calcio di R\u00e9union", "text": ""}
{"id": "1520986", "revid": "110157", "url": "https://it.wikipedia.org/wiki?curid=1520986", "title": "Por vos muero", "text": "Por vos muero \u00e8 il quindicesimo album internazionale di Miguel Bos\u00e9 (mai pubblicato in Italia), uscito nel 2004, su etichetta WEA International, dapprima soltanto in Spagna, poi, dopo il grandissimo successo ottenuto nella penisola iberica, anche al livello internazionale, in una speciale edizione deluxe, mai arrivata per\u00f2 in Italia. L'unico brano conosciuto dal pubblico italiano \u00e8 \"Olv\u00eddame t\u00fa\" (in duetto con Ivete Sangalo su \"Papito\" e nella versione solista dal vivo in \"Papitour\", entrambi del 2007). L'album, che segue, nella discografia estera di Miguel, il pi\u00f9 commerciale \"Sereno\", del 2001 (il long playing con l'orecchiabile reggaeton \"Morenam\u00eda\", unica traccia del disco di cui \u00e8 stata realizzata anche una versione cantata in italiano, dal titolo simile, \"Morena mia\"), precedendo invece il CD/DVD interattivo \"Velvetina\" del 2005, si distingue da tutti i lavori dell'artista per essere quello che ha richiesto pi\u00f9 lavoro di tutti, rifinito fin nel pi\u00f9 piccolo dettaglio (anche \"Velvetina\", progetto comunque ambizioso e curato nei dettagli, risponde a criteri pi\u00f9 semplici).\nLo stesso Bos\u00e9 riconosce il disco non solo come il suo capolavoro moderno (senza screditare la pietra miliare di giovent\u00f9, \"Bandido\" del 1984, con cui inizi\u00f2 a farsi conoscere al livello internazionale e perse il successo italiano, ma senza cui afferma di non poter concepire la sua carriera odierna), il suo personale tributo alla sua educazione e cultura artistica (non bisogna dimenticare che Miguel, fin da bambino, \u00e8 cresciuto circondato da arte e cultura ai massimi livelli, con Pablo Picasso ed Ernest Hemingway amici intimi di famiglia, spesso in visita a casa sua), ma anche come quello a cui ha dedicato la massima attenzione, dai dettagli alla produzione, alla quale non si \u00e8 limitato a prendere parte, ma intervenendovi alla pari, insieme a Chris Cameron (gi\u00e0 attivo collaboratore di George Michael). Limitato rispetto agli altri suoi album \u00e8 invece il ruolo che Bos\u00e9 ha avuto nella composizione dei brani, collaborando soltanto alla stesura di \"El ilusionista\" e \"De momento no\" (e all'adattamento del brano che d\u00e0 il titolo all'intero LP, \"Por vos muero\").\nIl disco comprende il lunghissimo duetto \"Habana\" (quasi 6 minuti), con Alejandro Fern\u00e1ndez, re-inserito soltanto nella doppia edizione spagnola di \"Papito\", mentre la title-track, \"Por vos muero\" (la pi\u00f9 breve del lavoro, poco pi\u00f9 di 3 minuti), comprende al suo interno i versi della poesia di Garcilaso de La Vega intitolata \"Yo no naci sino para quereos\" e un inserto di musica classica del noto compositore Ludwig van Beethoven, cucite insieme dallo stesso Miguel. Le canzoni si distinguono per i numerosi cori, per l'impiego esteso dell'orchestra e per la cura massima riservata alla voce, sia nell'utilizzo che nella produzione. Il lavoro \u00e8 caratterizzato da una presenza cinematografica costante (non bisogna dimenticare che Miguel Bos\u00e9 si \u00e8 distinto anche nel cinema) che sconfina nella musica, quasi come una colonna sonora.\nAltra menzione va fatta ai concerti del tour realizzato per l'album, in cui sono state incluse soltanto tracce dell'ultimo disco e grandi successi dei precedenti, senza spazio per brani minori, e questo \u00e8 accaduto soltanto in questa tourn\u00e9e. Tra l'altro, tutti i vecchi pezzi famosi sono stati presentati dopo essere stati adattati all'idea di base del lavoro, che costituisce quasi un concept album, per cui la produzione dello spettacolo dal vivo si \u00e8 rivelata tanto ardua quanto quella dell'album stesso. In s\u00e9guito, \u00e8 stato pubblicato un DVD del concerto offerto all'Auditorio Nacional di Citt\u00e0 del Messico, in cui, come extra, \u00e8 stato incluso un breve \"making of\" sulla realizzazione del concerto stesso (vedi Los conciertos). A risaltare sopra ogni altra cosa sono le modifiche subite dalle canzoni per essere adattate alla nuova veste sonora, fatto che ha portato la maggior parte di esse a superare di gran lunga i pur ben fatti originali. Come accennato, il successo dell'album in Spagna (dove \u00e8 stato realizzato anche in formato-libro, con copertina cartonata dura) \u00e8 stato cos\u00ec grande da convincere l'etichetta WEA International a far uscire una edizione speciale, pubblicata, oltre che nella madrepatria, anche in altri paesi, in confezione digipak, con CD pi\u00f9 DVD (ma non Italia, dove il disco non \u00e8 mai arrivato, anche se, dopo l'enorme plauso del recente \"Papito\", a cui sembra destinato anche il recentissimo \"Papitour\", se ne incomincia finalmente a parlare)."}
{"id": "1520989", "revid": "27723", "url": "https://it.wikipedia.org/wiki?curid=1520989", "title": "Saint-Denis (R\u00e9union)", "text": ""}
{"id": "1521003", "revid": "74801", "url": "https://it.wikipedia.org/wiki?curid=1521003", "title": "Nysa", "text": "Nysa (in tedesco \"Nei\u00dfe\", in ceco \"Nisa\") \u00e8 un comune urbano-rurale polacco del distretto di Nysa, nel voivodato di Opole.\nRicopre una superficie di e nel 2016 contava abitanti.\nStoria.\nSorta nel X secolo d.C., \u00e8 una delle pi\u00f9 antiche citt\u00e0 della Slesia: dal 1200 fece parte dell'arcivescovato di Breslavia. Fortificata nel 1350, venne attaccata dagli Hussiti nel 1424; durante la guerra dei Trent'anni (1618-1648) sub\u00ec tre assedi.\nFederico II la tolse all'Austria e la concesse alla Prussia dopo la guerra di successione austriaca (1740-1748) e la dot\u00f2 di moderne infrastrutture militari. Occupata dai francesi in epoca napoleonica (1807), pass\u00f2 alla Polonia dopo la II guerra mondiale."}
{"id": "1521005", "revid": "167080", "url": "https://it.wikipedia.org/wiki?curid=1521005", "title": "Sorgenza eliaca", "text": ""}
{"id": "1521007", "revid": "1889177", "url": "https://it.wikipedia.org/wiki?curid=1521007", "title": "Porter (birra)", "text": "Porter \u00e8 uno stile di birra, ottenuto con malti di colore scuro.\nIl termine \"porter\" in inglese significa facchino: la birra proposta per la prima volta nel 1722 da un pub di Londra in poco tempo divenne popolare tra quei lavoratori.\nDa questo tipo di birra deriv\u00f2 la Stout, che si chiama cos\u00ec perch\u00e9 inizialmente le porter particolarmente forti erano dette \"Extra Porter\" o \"Double Porter\" o \"Stout Porter\", nome che in seguito fu abbreviato semplicemente con \"stout\". Ad esempio la \"Guinness Extra Stout\" fu chiamata cos\u00ec solo nel 1840, mentre prima era conosciuta come \"Extra Superior Porter\".\nLa diffusione dei microbirrifici negli ultimi 20 anni ha contribuito alla rinascita di questo stile birrario, che \u00e8 sempre pi\u00f9 apprezzato e disponibile in molte variet\u00e0, in ogni parte del mondo.\nStoria.\nNel 1802 uno scrittore chiamato John Feltham scrisse una versione della storia della porter che in seguito sarebbe stata considerata la base per tutto ci\u00f2 che venne detto sull'argomento. Molto poco della storia di Feltham era fondato sulla verit\u00e0, il suo racconto \u00e8 basato su una lettera scritta da Obadiah Poundage (che aveva lavorato per decenni nel commercio di birra a Londra) negli anni 60 del XVIII secolo. Feltham fraintese parti del testo, soprattutto a causa della sua poca familiarit\u00e0 con la terminologia birraria del XVII secolo.\nLe porter in Irlanda.\nLa Porter fu prodotta per la prima volta in Irlanda nel 1776, come reazione all'aumentare delle importazioni di birra da Londra; fu introdotta da Arthur Guinness, che tuttavia continu\u00f2 a produrre ale fino al 1799.\nIn Irlanda e specialmente a Dublino, \u00e8 conosciuta come \"Plain Porter\" o semplicemente \"Plain\".\nL'ultima Porter irlandese fu prodotta dalla Guinness nel 1974, ed \u00e8 tuttora prodotta dal microbirrificio Porterhouse Brewery di Dublino, proprio con il nome di \"Plain Porter\".\nLe porter nel mondo.\nBaltic porter.\nLe esportazioni di Porter dalla Gran Bretagna verso la corte imperiale russa (da cui anche il termine \"imperial stout\"), attraverso le antiche rotte commerciali anseatiche, ispirarono i mastri birrai delle regioni attraversate a provare a produrla da s\u00e9. Attualmente tutti i paesi che si affacciano sul mar Baltico (Danimarca, Svezia, Finlandia, Estonia, Lettonia, Lituania, Polonia e Russia) continuano a produrre Porter. La birra in questi paesi ha un contenuto alcolico superiore alle altre Porter ed \u00e8 conosciuta come \"Baltic porter\".\nFurono introdotte a partire dal XVIII secolo come birre ad alta fermentazione e cos\u00ec rimasero quando i mastri birrai locali iniziarono a produrle nella prima met\u00e0 del XIX secolo. Quando la produzione pass\u00f2 alla bassa fermentazione, verso la seconda met\u00e0 del XIX secolo, molti iniziarono a produrre la loro Porter con maggiori quantit\u00e0 di lievito. Al giorno d'oggi ne rimangono solo poche prodotte ad alta fermentazione.\nPorter canadesi.\nLa Porter \u00e8 piuttosto popolare anche in alcune province marittime del Canada."}
{"id": "1521008", "revid": "27723", "url": "https://it.wikipedia.org/wiki?curid=1521008", "title": "Saint-Pierre (R\u00e9union)", "text": ""}
{"id": "1521019", "revid": "287204", "url": "https://it.wikipedia.org/wiki?curid=1521019", "title": "Beatrice di Borgogna-Borbone", "text": "Origine.\nSecondo la \"Histoire g\u00e9n\u00e9alogique des ducs de Bourgogne de la maison de France\", Beatrice era l'unica figlia del conte di Charolais, Giovanni di Borgogna e della futura dama di Borbone, Agnese, che, ancora secondo la \"Histoire g\u00e9n\u00e9alogique des ducs de Bourgogne de la maison de France\", era la figlia secondogenita di Arcimbaldo IX, signore di Borbone, e della moglie, Iolanda di Ch\u00e2tillon-Nevers, erede delle contee di Nevers, Auxerre e Tonnerre, che, secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", era figlia di Guido II di Ch\u00e2tillon Saint-Pol, e Agnese di Donzy, erede delle contee di Nevers, d'Auxerre e di Tonnerre.Giovanni di Borgogna, come ci viene confermato nel testamento del padre del 1272, era il figlio secondogenito del Duca di Borgogna ed in seguito re titolare di Tessalonica, Ugo IV di Borgogna e della prima moglie, Iolanda di Dreux, che, come ci viene confermato dalla \"Chronica Albrici Monachi Trium Fontium\", era figlia del conte di Dreux e di Braine, Roberto III e della moglie (come ci viene confermato dal documento n\u00b0 LXXIX del \"Cartulaire du comt\u00e9 de Ponthieu\"), Eleonora, signora di Saint-Val\u00e9ry, come appendiamo dalla \"Histoire g\u00e9n\u00e9alogique des ducs de Bourgogne de la maison de France\".\nBiografia.\nAlla morte, nel 1262, di sua zia, Matilde, dama di Borbone e contessa di Nevers, di Auxerre e Tonnerre, al marito di Matilde, Oddone di Borgogna, rimase la reggenza delle contee di Nevers, Auxerre e Tonnerre, mentre sua madre, Agnese, succedette alla sorella nella signoria di Borbone.\nAlla morte di suo zio, Oddone di Borgogna, nel 1266, suo padre, Giovanni divenne l'erede del ducato di Borgogna.\nSuo padre, Giovanni, nel 1268, mor\u00ec dopo aver fatto testamento, Beatrice gli succedette nel titolo di contessa di Charolais, mentre suo zio, Roberto di Borgogna, divenne l'erede del ducato di Borgogna, che, dopo essere divenuto duca di Borgogna, conferm\u00f2 a lei e a sua madre la contea di Charolais, come da documento delle \"Preuves de la g\u00e9n\u00e9alogique des ducs de Bourgogne de la maison de France\", datato 1274.\nNel 1272, a quindici anni, Beatrice spos\u00f2 a Clermont en Beauvaisis Roberto di Francia (1256-1317), conte di Clermont, figlio di Luigi IX il Santo, re di Francia e di Margherita di Provenza; il matrimonio di Beatrice e Roberto \u00e8 confermato dal \"Gesta Philippi Tertii Francorum Regis\".\nSua madre, Agnese, nel 1277, si rispos\u00f2, in seconde nozze, con Roberto II d'Artois, figlio postumo di Roberto I e di Matilde del Brabante; entrambi i matrimoni di Agnese sono confermati dal \"Gesta Philippi Tertii Francorum Regis\" e, nel 1278, fece testamento, poi, nel mese di agosto modific\u00f2 un codicillo.\nSecondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", Agnese mor\u00ec, nel 1288, a Lille e fu tumulata nel convento di Champaigue, e Beatrice le succedette nella signoria di Borbone.Il documento n\u00ba 824 dei \"Titres de la maison ducale de Bourbon\", datato 1289, ci conferma che Beatrice e Roberto sono signori di Borbone (\"Robert comte de Clermont sire de Bourbon et B\u00e9atrix dame de Bourbon sa femme\").\nSecondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", Beatrice mor\u00ec, nel 1310, nel castello di Murat e fu tumulata nel convento di Champaigue, accanto alla madre.Nella signoria di Borbone le succedette il figlio primogenito Luigi.\nFigli.\nBeatrice a Roberto diede sei figli::\nBeatrice e Roberto furono i capostipiti della casata capetingia dei Borbone, che acceder\u00e0 al trono di Francia nel 1589 con Enrico III di Navarra."}
{"id": "1521022", "revid": "767487", "url": "https://it.wikipedia.org/wiki?curid=1521022", "title": "B\u00e2cle\u0219", "text": "B\u00e2cle\u0219 \u00e8 un comune della Romania di 2.321 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 7 villaggi: B\u00e2cle\u0219, Corzu, Giura, Petra, Podu Grosului, Seli\u0219tiu\u021ba, Smadovi\u021ba."}
{"id": "1521024", "revid": "287204", "url": "https://it.wikipedia.org/wiki?curid=1521024", "title": "Bacles", "text": ""}
{"id": "1521027", "revid": "1782831", "url": "https://it.wikipedia.org/wiki?curid=1521027", "title": "Kaileena", "text": "Kaileena, conosciuta anche come l'Imperatrice del Tempo, \u00e8 un personaggio immaginario, coprotagonista di due episodi della serie di videogames Prince of Persia.\nBiografia.\nPrima del Principe.\nKaileena \u00e8 la forma umana sotto la quale si cela l'Imperatrice del Tempo. Nonostante appaia come una bellissima giovane, in realt\u00e0 \u00e8 antica come il concetto stesso del Tempo. Oltre ad essere estremamente colta, \u00e8 anche una combattente esperta nel campo delle arti marziali e della scherma, che combina ai suoi magici poteri.\nNon si conosce nulla della natura dell'Imperatrice del Tempo: sicuramente \u00e8 una creatura risalente alla notte dei tempi, probabilmente in provenienza da un'altra dimensione.\nSi sa che stabil\u00ec la sua dimora nella misteriosa Isola del Tempo, dove fond\u00f2 una grande Fortezza abitata da un esercito di creature da lei stessa create, il cui luogotenente era una creatura simile a lei nell'aspetto e nelle abilit\u00e0, Shadee.\nFu lei, secondo la leggenda, a creare le Sabbie del Tempo, e a rinchiuderle nella magica Clessidra.\n\"Prince of Persia: Spirito guerriero\".\nQuando il Principe di Persia arriv\u00f2 sull'Isola con l'intenzione di impedirle di creare le Sabbie, l'Imperatrice aveva visto nel suo futuro che sarebbe morta per mano sua. Cos\u00ec si present\u00f2 come Kaileena e finse di aiutarlo, nella speranza che le sue creature o le trappole della Fortezza lo uccidessero. Ma questo non accadde, e lei stessa dovette scendere in campo e sfidarlo a duello. Dopo un'estenuante battaglia, il Principe la uccise, ma proprio la sua vittoria decret\u00f2 la nascita delle Sabbie, che esplosero dal suo corpo.\nCapito il suo errore, per\u00f2, il Principe viaggi\u00f2 di nuovo nel passato grazie alla Maschera dello Spettro e ritorn\u00f2 al momento prima di ucciderla. La port\u00f2 nel presente, ma qui trovarono il Dahaka che cercava non pi\u00f9 lui, ma lei: con le Sabbie mai create, la colpa del Principe non esisteva, mentre l'Imperatrice, appartenente al passato, non poteva rimanere in quell'era.\nMa il Principe vot\u00f2 le sue spade a Kaileena, di cui nel frattempo si era innamorato, e vinse la bestia; poi propose all'Imperatrice di lasciare l'Isola e di venire con lui a Babilonia.\n\"Prince of Persia: I due troni\".\nArrivati a Babilonia, i due trovarono la citt\u00e0 assediata dagli uomini del Visir Zervan, che rap\u00ec la donna con l'intenzione di ucciderla per creare le Sabbie e diventare immortale.\nCos\u00ec accadde, e questo sanc\u00ec la morte di Kaileena.\nMa non dello spirito dell'Imperatrice del Tempo: una volta che il Principe ebbe sconfitto il malvagio Visir, questa ricomparve, consapevole di non poter pi\u00f9 restare nel mondo. Prese con s\u00e9 le Sabbie e il Pugnale del Tempo, e spar\u00ec sotto forma di vento.\nNei due troni la voce narrante \u00e8 la sua che racconta i fatti di ci\u00f2 che accadde in quel momento.\nSpiegando che era consapevole di ci\u00f2 che gli sarebbe successo, ma che accett\u00f2 quel destino per permettere al principe di salvare cos\u00ec il mondo, ma si pu\u00f2 intuire anche che scelse di farlo per amore suo.\nPoteri.\nL'imperatrice possiede diversi poteri legati alle Sabbie del tempo, che \u00e8 in grado di utilizzare durante il combattimento abbinate alle sue tecniche di scherma. Ha la capacit\u00e0 di rallentare il tempo, pu\u00f2 smaterializzarsi e ricomparire in un punto diverso del campo di battaglia, pu\u00f2 anche creare un vortice di sabbia attorno a s\u00e9, pu\u00f2 inoltre evocare dei guerrieri di sabbia o dei piccoli tornadi per tenere il nemico impegnato durante il suo recupero delle forze."}
{"id": "1521030", "revid": "1870312", "url": "https://it.wikipedia.org/wiki?curid=1521030", "title": "Akeno Watanabe", "text": ""}
{"id": "1521032", "revid": "110157", "url": "https://it.wikipedia.org/wiki?curid=1521032", "title": "B\u00e2lv\u0103ne\u0219ti", "text": "B\u00e2lv\u0103ne\u0219ti \u00e8 un comune della Romania di 1.035 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 5 villaggi: B\u00e2lv\u0103ne\u0219ti, B\u00e2lv\u0103ne\u0219tii de Jos, C\u0103line\u0219tii de Jos, C\u0103line\u0219tii de Sus, P\u00e2rlagele."}
{"id": "1521034", "revid": "287204", "url": "https://it.wikipedia.org/wiki?curid=1521034", "title": "Balvanesti", "text": ""}
{"id": "1521039", "revid": "1305772", "url": "https://it.wikipedia.org/wiki?curid=1521039", "title": "Weymouth", "text": "Weymouth si pu\u00f2 riferire a:"}
{"id": "1521041", "revid": "110157", "url": "https://it.wikipedia.org/wiki?curid=1521041", "title": "Brani\u0219tea (Mehedin\u021bi)", "text": "Brani\u0219tea \u00e8 un comune della Romania di 2.031 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 2 villaggi: Brani\u0219tea e Goan\u021ba."}
{"id": "1521042", "revid": "729019", "url": "https://it.wikipedia.org/wiki?curid=1521042", "title": "Stazione di La Giustiniana (Ferrovia Roma-Nord)", "text": "La Giustiniana \u00e8 una fermata della ferrovia Roma-Civitacastellana-Viterbo gestita dall'ATAC.\nLa fermata si trova nel quindicesimo municipio di Roma.\nStoria.\nLa fermata, gi\u00e0 esistente, venne completamente ricostruita in occasione del raddoppio della linea, attivato il 21 dicembre 2005."}
{"id": "1521044", "revid": "1632387", "url": "https://it.wikipedia.org/wiki?curid=1521044", "title": "Ruggero (personaggio)", "text": "Ruggero (o Ruggiero) \u00e8 un personaggio dell\"Orlando innamorato\" di Matteo Maria Boiardo e dell\"Orlando furioso\" di Ludovico Ariosto.\nIl personaggio nei poemi.\nIntrodotto all'inizio del secondo libro dell\u2019\"Innamorato\", Ruggero, re di Bulgaria, \u00e8 presentato come un giovane guerriero molto valoroso, discendente dalla stirpe di Ettore (di cui porta lo stemma, un'aquila bianca in campo azzurro) e dalla cui prole discenderanno gli Estensi, i dedicatari del poema. Qui viene per la prima volta profetizzato che l'eroe dopo la sua conversione al cristianesimo morir\u00e0 per mano di un traditore maganzese.\nRuggero, verr\u00e0 rivelato poi nel \"Furioso\", \u00e8 fratello gemello di Marfisa e figlio di Ruggero II (secondo in ordine di lignaggio), gi\u00e0 protagonista della \"Canzone d'Aspromonte\": alla morte dei genitori, i due bambini vengono divisi. Ruggero \u00e8 raccolto ancora in fasce dall'affezionato tutore, il mago Atlante, che istruisce il favoloso destriero alato Ippogrifo a \"guardargli le spalle\"; mentre Marfisa crescer\u00e0 in Oriente. Entrambi verranno allevati nella fede musulmana.\nRuggero combatte perlopi\u00f9 con una spada fatata il cui nome \u00e8 Balisarda. Il suo cavallo, che ha una macchia bianca sulla fronte, si chiama Frontino, e apparteneva gi\u00e0 con il nome di Frontalatte a Sacripante: dopo essere stato rubato dal ladro Brunello, perverr\u00e0 a Ruggero.\nInnamorato della sorella di Rinaldo, Bradamante, le promette di convertirsi al Cristianesimo e di unirsi a Carlo Magno e di sposarla, ma ben presto viene irretito dalla fata Alcina, per la qual cosa interverr\u00e0 in suo aiuto la maga Melissa, facendolo fuggire e quindi approdare nel regno di Logistilla. Da quest'ultima l'eroe riceve in dono il morso per addomesticare l'Ippogrifo, col quale riuscir\u00e0 a salvare Angelica, offerta in pasto all'Orca di Ebuda. Ruggero poi improvvisamente si trova a un bivio: seguire il re moro d'Africa Agramante nell'assedio di Parigi o combattere dalla parte dei cristiani per la promessa fatta all'amata. Rester\u00e0 a lungo fedele ad Agramante: solo dopo aver appreso la verit\u00e0 sulle sue origini, scoprendo tra l'altro che suo padre era stato ucciso da quello di Agramante (Troiano), Ruggero abbandoner\u00e0 i saraceni, e altrettanto far\u00e0 Marfisa. Nonostante la conversione, sorgono nuove complicazioni, alcune dovute al fatto che Amone, il padre di Bradamante, preferisce come genero Leone di Bisanzio. Negli ultimi canti del \"Furioso\" i due innamorati coronano il loro sogno, grazie alla rinuncia di Leone, divenuto nel frattempo grande amico di Ruggero (il principe bizantino lo salver\u00e0 tra l'altro da una condanna a morte). L'eroe inoltre assume la corona offertagli dai Bulgari, diventando in tal modo vassallo dell'imperatore romano d'Oriente.\nNei \"Cinque Canti\" di Ariosto, Ruggero e Bradamante sono finalmente sposati e l'eroe viene fatto paladino da Carlo.\nRuggero nell'arte.\nIl combattimento di Ruggiero con l'Orca di Ebuda e il salvataggio di Angelica ad opera dell'eroe hanno ispirato pittori come Giambattista Tiepolo (\"Ruggero salva Angelica\"), Jean-Auguste-Dominique Ingres (\"Ruggero libera Angelica\"), Johann Peter Krafft (\"Ruggiero e Angelica\"), Paul-Joseph Blanc (\"Ruggero salva Angelica\") e Arnold B\u00f6cklin (\"Ruggiero e Angelica\")."}
{"id": "1521047", "revid": "110157", "url": "https://it.wikipedia.org/wiki?curid=1521047", "title": "Brezni\u021ba-Motru", "text": "Brezni\u021ba-Motru \u00e8 un comune della Romania di 1.689 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 7 villaggi: Brezni\u021ba-Motru, Cosov\u0103\u021b, Deleni, F\u0103uroaia, Plai, T\u0103l\u0103panu, Valea Teiului."}
{"id": "1521049", "revid": "110157", "url": "https://it.wikipedia.org/wiki?curid=1521049", "title": "Mentre fuori piove", "text": "Mentre fuori piove \u00e8 un album degli Africa Unite, pubblicato nel 2003."}
{"id": "1521050", "revid": "287204", "url": "https://it.wikipedia.org/wiki?curid=1521050", "title": "Breznita-Motru", "text": ""}
{"id": "1521052", "revid": "647919", "url": "https://it.wikipedia.org/wiki?curid=1521052", "title": "Breznita Motru", "text": ""}
{"id": "1521058", "revid": "110157", "url": "https://it.wikipedia.org/wiki?curid=1521058", "title": "Brezni\u021ba-Ocol", "text": "Brezni\u021ba-Ocol \u00e8 un comune della Romania di 4.013 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 4 villaggi: Brezni\u021ba-Ocol, Jido\u0219ti\u021ba, Magheru, \u0218u\u0219i\u021ba."}
{"id": "1521060", "revid": "287204", "url": "https://it.wikipedia.org/wiki?curid=1521060", "title": "Breznita-Ocol", "text": ""}
{"id": "1521061", "revid": "647919", "url": "https://it.wikipedia.org/wiki?curid=1521061", "title": "Breznita Ocol", "text": ""}
{"id": "1521062", "revid": "88740", "url": "https://it.wikipedia.org/wiki?curid=1521062", "title": "Porter", "text": ""}
{"id": "1521064", "revid": "122968917", "url": "https://it.wikipedia.org/wiki?curid=1521064", "title": "Agramante", "text": "Agramante \u00e8 un personaggio letterario, re saraceno d'Africa e massimo nemico dei cristiani nell\"Orlando innamorato\" del Boiardo e nell\"Orlando furioso\" di Ludovico Ariosto.\nIl personaggio.\nEssendo il capo di tutti i Mori d'Africa, Agramante comanda sui re dei paesi a lui soggetti, compreso il fortissimo Rodomonte, ma \u00e8 a capo anche dell'altrettanto abile Mandricardo, nonostante sia re di Mongolia. Volendo sconfiggere Carlo Magno e i suoi paladini per vendicare la morte del padre Troiano avvenuta per mano del giovane Orlando in Aspromonte (\"... per vendicar la morte di Troiano sopra re Carlo imperator romano\", \"Fur.\" I, 1) si allea con altri due sovrani saraceni, Marsilio di Spagna e Gradasso di Sericana, che mira ad ottenere la spada di Orlando, Durlindana e il cavallo di Rinaldo, Baiardo.\nAgramante secondo Boiardo discende da Alessandro Magno.\nNel corso dei due poemi Agramante manda un suo \"barone\", Brunello, a liberare Ruggero dal castello di Atlante, con l'aiuto dell'anello magico - rubato su suo ordine dallo stesso Brunello ad Angelica - che rende immuni da ogni sortilegio. In seguito, col suo esercito stringe d'assedio Parigi mettendo in seria difficolt\u00e0 i cristiani, che tuttavia riusciranno a respingerlo verso Arli in Provenza. La flotta di Agramante viene poi sconfitta dal duca e paladino Astolfo, che grazie ad un miracolo e con l'aiuto di altri popoli dell'Africa conquista anche Biserta, dopo aver restituito il senno ad Orlando.\nAgramante, ormai sconfitto e abbandonato da Marsilio, vorrebbe quasi suicidarsi, salvo essere poi persuaso ad affidare le sorti della guerra ad un triplice duello nell'isola di Lampedusa (Lipadusa nel testo ariostesco). Vi prende parte egli stesso con re Gradasso e il vecchio Sobrino, opposti a Orlando e ai due pi\u00f9 cari amici di costui, Brandimarte e Oliviero. Brandimarte viene ucciso da Gradasso, Oliviero rimane ferito e Gradasso a sua volta cade sotto la spada di Orlando, che subito dopo si scaglia contro Agramante e gli taglia di netto il capo, mentre Sobrino viene risparmiato e curato dalle ferite finendo quindi per convertirsi al Cristianesimo."}
{"id": "1521067", "revid": "1075510", "url": "https://it.wikipedia.org/wiki?curid=1521067", "title": "Ignazio Porro", "text": "Il nome di Porro \u00e8 normalmente associato al sistema di prismi da lui inventato verso il 1850, che \u00e8 utilizzato nella costruzione dei binocoli. \nFece importanti contributi all'ottica e alla topografia (celerimensura).\nBiografia.\nDivenne nel 1836 maggiore del Genio militare del Regno di Sardegna. Qualche anno dopo esegu\u00ec, su richiesta e a spese di Giuseppe M\u00e9dail, primo assertore e propugnatore del Traforo ferroviario del Frejus, il rilievo topografico del territorio compreso fra Bardonecchia e Modane. Nel 1840 progett\u00f2 il tracciato della tratta ferroviaria tra Genova e Sale di Alessandria e relativa diramazione verso la citt\u00e0 di Pavia. Porro partecip\u00f2 successivamente alla fondazione della Tecnomasio e poi fond\u00f2 nel 1865 la Filotecnica, la quale si svilupp\u00f2 sotto la guida del suo allievo Angelo Salmoiraghi, diventando Filotecnica-Salmoiraghi.\nIntitolazioni.\nA lui \u00e8 intitolato l'Istituto Tecnico Industriale di Stato (ITIS) della citt\u00e0 di Pinerolo e a lui era intitolata la \"Societ\u00e0 Italiana di Fotogrammetria \"Ignazio Porro\"\"."}
{"id": "1521074", "revid": "110157", "url": "https://it.wikipedia.org/wiki?curid=1521074", "title": "Bro\u0219teni (Mehedin\u021bi)", "text": "Bro\u0219teni \u00e8 un comune della Romania di 2.982 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 6 villaggi: Bro\u015fteni, C\u0103p\u0103\u021b\u00e2ne\u0219ti, Lunc\u015foara, Lup\u0219a de Jos, Lup\u0219a de Sus, Meri\u0219."}
{"id": "1521081", "revid": "287204", "url": "https://it.wikipedia.org/wiki?curid=1521081", "title": "Nysa K\u0142odzka", "text": "La Nysa K\u0142odzka (in tedesco \"Glatzer Nei\u00dfe\" e in ceco \"Kladsk\u00e1 Nisa\") \u00e8 un fiume della Polonia sudoccidentale che nasce dai monti Sudeti, presso Mi\u0119dzylesie, poco lontano dal confine ceco: bagna le citt\u00e0 di K\u0142odzko e Nysa e, dopo un percorso di 182\u00a0km, confluisce nell'Oder (Odra) a sudest di Brzeg.\nLa presenza dell'aggettivo \"K\u0142odzka\" \u00e8 dovuta alla necessit\u00e0 di distinguere questo corso d'acqua dal fiume Nei\u00dfe (in polacco \"Nysa \u0141u\u017cycka\"), che scorre in Lusazia e che prende il nome dalla citt\u00e0 ora polacca di \u0141u\u017cyce.\nHa un bacino idrografico di 4.565\u00a0km\u00b2."}
{"id": "1521084", "revid": "287204", "url": "https://it.wikipedia.org/wiki?curid=1521084", "title": "Nysa Klodzka", "text": ""}
{"id": "1521085", "revid": "767487", "url": "https://it.wikipedia.org/wiki?curid=1521085", "title": "Captain EO", "text": "Captain EO \u00e8 un cortometraggio musicale di fantascienza del 1986 realizzato dalla Walt Disney Productions con protagonista Michael Jackson, diretto da Francis Ford Coppola e prodotto da George Lucas ed \u00e8 considerato uno dei primi film 4D della storia del cinema.\nFu prodotto dalla Lucasfilm e dalla Walt Disney Imagineering (WDI) per essere proiettato in esclusiva nei parchi Disney di tutto il mondo.\nAnche se con durata di soli 17 minuti, \"Captain EO\" fu allora il film pi\u00f9 costoso mai realizzato.\nTrama.\nCaptain EO (Michael Jackson) e il suo equipaggio vengono mandati in missione dal loro comandante, Commander Bog (Dick Shawn), per portare un dono alla regina Supreme Leader (Anjelica Huston), che regna su un intero pianeta in un regime di dittatura. Una volta giunti nell'orbita del pianeta, la nave spaziale di EO viene attaccata da una nave di pattuglia non identificata che la costringe ad un atterraggio di emergenza. Il comandante, comunicando con la nave di EO tramite un ologramma, si premura che questi abbia ancora la mappa che gli \u00e8 stata fornita per trovare il palazzo della regina, ma EO aveva scoperto poco prima che Hooter (Tony Cox), un membro dell'equipaggio simile a un piccolo uomo elefante, l'aveva ingoiata per sbaglio.\nArrivati sul pianeta, il capitano e il suo equipaggio vengono catturati e portati al cospetto della regina, che si rivela essere per met\u00e0 umana e per met\u00e0 aliena, sospesa a mezz'aria da dei cavi. La regina li vuole punire perch\u00e9 secondo lei infettano il suo pianeta con la loro presenza e minaccia di rinchiuderli nelle sue prigioni e di fargli subire cento anni di torture. EO le risponde che vede la bellezza nascosta dentro di lei e che lui le porta la chiave per sbloccarla e che sono giunti fino a l\u00ec per portarle un dono. La regina chiede a EO di mostrarle allora il dono, ma lui risponde che non solo glielo mostrer\u00e0 ma glielo far\u00e0 anche ascoltare.\nCaptain EO fa allora un cenno al suo equipaggio, il quale si trasforma in un gruppo musicale, ma Hooter inciampa facendo cadere la tastiera e interrompendo la musica. La regina ordina allora alle guardie di catturarli. EO si difende con dei trucchi magici emettendo dei raggi dalle mani, che trasformano le guardie della regina in ballerini.\nCaptain EO inizia a cantare una canzone intitolata \"We Are Here to Change the World\" (\"Siamo qui per cambiare il mondo\"), che a colpi di passi di danza lo porta a salvare il pianeta trasformando tutte le strane creature e la regina stessa in esseri fiabeschi e il pianeta stesso in un paradiso verdeggiante. EO si inchina quindi alla regina trasformatasi in un'avvenente donna e sulle note della canzone \"Another Part of Me\" inizia a ballare insieme agli abitanti, per poi salutarli e lasciare il pianeta con la sua nave spaziale insieme al suo equipaggio.\nProduzione.\nGenesi.\nL'idea del cortometraggio venne alla Disney nel 1984, all'inizio dell'epoca della rinascita della compagnia con l'arrivo di Michael Eisner al comando. Dopo che la compagnia aveva attraversato momenti critici tra il finire degli anni Settanta e i primi anni Ottanta, la Disney voleva riavvicinarsi al pubblico giovane dell'epoca e per questo contatt\u00f2 Michael Jackson, allora al massimo della sua fama dopo il successo dell'album \"Thriller\", pubblicato nel 1982, e dei rispettivi video, realizzati invece nel 1983, che in pochi anni lo resero l'album pi\u00f9 venduto della storia della musica, sapendo anche che l'artista era un grande fan di Walt Disney.\nQuando la casa cinematografica propose il progetto al cantante nel 1985, Jackson voleva che George Lucas o Steven Spielberg dirigessero e producessero il film. Spielberg rifiut\u00f2 perch\u00e9 stava lavorando a \"Il colore viola\", ma Lucas, che era gi\u00e0 impegnato con la Disney nella realizzazione dell'attrazione per i parchi Disney, \"Star Tours\", invece accett\u00f2.\nLucas, in quegli anni ritiratosi momentaneamente dalla regia e divenuto principalmente un produttore, raccomand\u00f2 come regista il suo amico e collega Francis Ford Coppola perch\u00e9 quest'ultimo aveva bisogno di lavoro dopo che la sua carriera aveva avuto una battuta d'arresto con due flop al botteghino, \"Rusty il selvaggio\" e \"The Cotton Club\".\nLe idee originariamente furono due: la prima bozza della sceneggiatura prevedeva una trama in cui Jackson visitava un parco Disney dopo l'orario di chiusura, quando tutti gli animatronics prendevano magicamente vita. Nella seconda bozza, invece, la popstar avrebbe dovuto interpretare un folletto simile a Peter Pan che avrebbe dovuto difendere la foresta da una strega del ghiaccio. Avendo per\u00f2 la Disney gi\u00e0 deciso che il cortometraggio sarebbe stato proiettato a Tomorrowland, l'area dedicata al futuro dei parchi Disney, si prefer\u00ec in seguito ambientare la storia nello spazio, dandogli un'atmosfera fantascientifica.\nIl film fu intitolato provvisoriamente \"Space Nights\" ma, dato che Coppola aveva proposto per il protagonista il nome \"EO\", una parola greca che deriva dalla divinit\u00e0 Eos, che significa \"alba\", perch\u00e9 EO avrebbe portato la luce in un pianeta oscuro, il nome fu cambiato in \"Captain EO\".\nShelly Duvall fu la prima attrice scelta per interpretare la regina, ma era troppo claustrofobica per poter resistere per ore sotto al trucco prostetico.\nPer interpretare il Supreme Leader, Anjelica Huston dovette sopportare infatti tre ore di trucco ogni giorno, e doveva inoltre essere sospesa al soffitto da dei cavi. Con grande dispiacere dell'attrice, Jackson la fece rimanere truccata ogni giorno, anche quando non stavano girando le sue scene, perch\u00e9 vederla truccata lo aiutava a non uscire dal suo personaggio.\nAnche se con una durata di soli 17 minuti, \"Captain EO\" fu allora il film pi\u00f9 costoso mai prodotto, circa trenta milioni di dollari complessivi, ovvero 1,76 milioni di dollari per ogni minuto di film.\nEffetti speciali.\nPer poter proiettare \"Captain EO\" in tecnologia 3D, i teatri dei parchi Disney vennero modificati o, in alcuni casi, ricostruiti e furono attrezzati per poter supportare gli effetti speciali della tecnologia 4D.\nGli effetti speciali includevano: luci laser sparate sul pubblico, luci sui muri con un campo di stelle sulle pareti realizzato con cavi in fibra ottica, poltrone che vibravano, fumogeni e spruzzi di aria e di acqua sul pubblico.\nColonna sonora.\nLa canzone principale della colonna sonora \u00e8 \"We Are Here to Change the World\", mentre nel finale e sui titoli di coda si sente \"Another Part of Me\" in una versione precedente a quella pubblicata in seguito nell'album \"Bad\" del 1987. Le musiche che accompagnano le altre scene vennero scritte dal compositore James Horner. La colonna sonora non fu mai pubblicata, mentre \"We Are Here to Change the World\" venne pubblicata per la prima volta solo nel 2004 nella raccolta \"\".\nPromozione.\nIn concomitanza con l'apertura dell'attrazione in tutti i parchi Disney, nel 1986 usc\u00ec un documentario sul dietro le quinte intitolato \"The Making of Captain EO\" da trasmettere prima del cortometraggio vero e proprio. Nel 1988, col nome \"Captain EO: Backstage\", fu trasmesso da Disney Channel negli Stati Uniti. Fu diretto da Muffett Kaufman e presentato dall'attrice Whoopi Goldberg.\nLa storia del film fu inoltre adattata in un fumetto stampato in 3D e pubblicato dalla Eclipse Comics, venduto assieme a degli occhialini 3D ed intitolato \"Eclipse Comics 3-D Special #18 Michael Jackson as Captain EO\". Diversi peluche rappresentanti i membri dell'equipaggio di EO, T-shirt, spille e altri oggetti di merchandising vennero realizzati per essere venduti nei parchi Disney in cui il cortometraggio veniva proiettato.\nInfluenze.\nAlcune scene del cortometraggio richiamano \"Blade Runner\", \"Alien\" e \"Guerre stellari\", oltre allo stile di Hans Ruedi Giger utilizzato ad esempio nel costume del Supreme Leader e nelle atmosfere del suo pianeta.\nDistribuzione.\nAnche se \"Captain EO\" fu annunciato per il 1985, il film venne infine proiettato la prima volta a Walt Disney World, Florida, nel 1986 al Magic Eye Theater di Epcot.\nRitorno nei parchi dopo la morte di Michael Jackson.\nIn seguito alla morte di Michael Jackson si riaccese l'interesse verso il cortometraggio, che godette di popolarit\u00e0 crescente tra gli ammiratori del cantante. Dando seguito a queste aspettative, la proiezione di \"Captain EO\" fu riproposta nelle sale di alcuni parchi, tra cui:\nCitazioni e riferimenti culturali.\nIl logo del film ispir\u00f2 negli anni Ottanta quello della societ\u00e0 di videogiochi Electric Dreams Software.\nIl personaggio della regina, interpretato da Anjelica Huston, ispir\u00f2 il look della regina Borg del film \"Primo Contatto\" (1996), appartenente alla serie cinematografica di \"Star Trek\".\nIn un episodio del cartone animato \"I Griffin\" del 2005 intitolato \"L'amore di pap\u00e0\", durante una visita a Walt Disney World, Stewie e Peter assistono ad una proiezione di \"Captain EO\".\nSecondo alcuni osservatori, la nuova serie di fumetti con protagonisti i del 2008 e, di conseguenza, gli omonimi film, avrebbero preso ispirazione da \"Captain EO\".\nNel 2010, il chitarrista Buckethead compose un album ispirato dal cortometraggio e dalla morte di Michael Jackson (avvenuta il 25 giugno 2009) intitolato \"Captain EO's Voyage\"."}
{"id": "1521086", "revid": "1745361", "url": "https://it.wikipedia.org/wiki?curid=1521086", "title": "Giovanni di Charolais", "text": "Origine.\nSecondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", Giovanni era il figlio maschio secondogenito di Roberto, conte di Clermont, e della contessa di Charolais ed erede della Signoria di Borbone, Beatrice, che, secondo la \"Histoire g\u00e9n\u00e9alogique des ducs de Bourgogne de la maison de France\", era l'unica figlia del conte di Charolais, Giovanni di Borgogna e della dama di Borbone, Agnese.&lt;br&gt;Roberto di Clermont, ancora secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", era i figlio maschio sestogenito del re di Francia, Luigi IX il Santo, e di sua moglie, Margherita di Provenza, che, come riportato dal \"Vincentii Bellovacensis Memoriale Omnium Temporum\" era la figlia primogenita del conte di Provenza e conte di Forcalquier, Raimondo Berengario IV e della moglie (come risulta dalla cronaca del monaco benedettino inglese, cronista della storia inglese, Matteo Paris (1200 \u2013 1259), quando descrive il matrimonio della figlia Eleonora con il re d'Inghilterra, Enrico III), Beatrice di Savoia (1206 \u2013 1266).\nBiografia.\nGiovanni partecip\u00f2 alle guerre nelle Fiandre agli ordini del cugino, il re di Francia, Filippo IV il Bello; in particolare, combatt\u00e9 a Furnes (1297), a Courtrai (1302) e a Mons-en-P\u00e9v\u00e8le (1304). \nSecondo la \"Histoire g\u00e9n\u00e9alogique et chronologique de la maison royale de France\", Giovanni fu al seguito di Isabella di Francia, la figlia di Filippo IV il Bello, che, nel gennaio del 1308, spos\u00f2, a Boulogne, Edoardo II, re d'Inghilterra, e nel mese di febbraio di quello stesso anno assistette all'incoronazione di Isabella.\nSecondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", sua madre, Beatrice mor\u00ec, nel 1310, nel castello di Murat e fu tumulata nel convento di Champaigue, accanto alla madre, Agnese.&lt;br&gt;Nella signoria di Borbone le succedette il figlio primogenito Luigi, mentre a Giovanni and\u00f2 la signoria di Charolais.\nIn quello stesso anno, secondo la \"Continuatio Chronici Guillelmi de Nangiaco\" fu presente con la propria moglie al matrimonio del fratello, Luigi I, signore di Borbone.\nSuo padre, Roberto, fece testamento disponendo che la contea di Clermont andasse a suo fratello primogenito, Luigi, mentre lui e l'altro fratello, Piero, Arcidiacono a Parigi, avrebbero avuto dei lasciti; il documento n\u00b0 114 b della \"Histoire des ducs de Bourbon et des comtes de Forez, Volume 3\", rilasciato dal re di Francia, Luigi X, conferma l'accettazione di Luigi e Giovanni.\nGiovanni, nel 1315, era presente al processo contro il conte delle Fiandre, Roberto III.\nNel 1316, dopo la morte del re di Francia, Luigi X, fu con il cugino, il reggente Filippo di Poitiers, fratello del re, a concludere l'accordo con Oddone IV di Borgogna, inerente all'eredit\u00e0 di Giovanna, figlia di Luigi X ed nipote di Oddone IV.\nSecondo alcune fonti, Giovanni mor\u00ec, nel 1316, mentre secondo la \"Continuation anonyme de la Chronique de Jean de S. Victor\", mor\u00ec nel 1322, dopo aver espresso l'intenzione di partire per la Terra Santa, ma mor\u00ec prima di partire; in un primo tempo fu sepolto a Lione, poi la salma fu trasferita nella chiesa dei Frati Predicatori di Parigi, accanto alla tomba del padre.\nMatrimonio e discendenza.\nGiovanni, nel 1309, aveva sposato Giovanna di Dargies, figlia di Rinaldo II, Signore di Dargies, che secondo due documenti del \"Tr\u00e9sor g\u00e9n\u00e9alogique de Dom Villevieille\", nel 1319 era gi\u00e0 vedova di Giovanni (\"Jne d\u2019Argi\u00e8s, fille de Renaut d\u2019Argi\u00e8s, Ctsse de Soissons, veuve de Jn de Clermont chev.\"); il matrimonio ci viene indirettamente ricordato dalla \"Continuatio Chronici Guillelmi de Nangiaco\", quando, nel 1310, Giovanni fu presente con la propria moglie al matrimonio del fratello, Luigi I.&lt;br&gt;Giovanni da Giovanna ebbe due figlie:\nGiovanna di Dargies era al suo secondo matrimonio, avendo sposato in prime nozze, come ci viene ricordato da un altro documento del \"Tr\u00e9sor g\u00e9n\u00e9alogique de Dom Villevieille\", Ugo conte di Soissons (\"Hugues Cte de Soissons\"), al quale, secondo la \"Histoire De La Maison De Chastillon Svr Marne\" aveva dato una figlia:\nRimasta vedova per la seconda volta, Giovanna di Dargies, in terze nozze, spos\u00f2 Ugo di Ch\u00e2tillon, Signore di Cond\u00e9, come ci viene confermato dal Chapitre IX delle \"Preuves de l'Histoire De La Maison De Chastillon Svr Marne\", al quale diede due figlie:"}
{"id": "1521089", "revid": "49981", "url": "https://it.wikipedia.org/wiki?curid=1521089", "title": "Claudio Garamontio", "text": ""}
{"id": "1521092", "revid": "110157", "url": "https://it.wikipedia.org/wiki?curid=1521092", "title": "Burila Mare", "text": "Burila Mare \u00e8 un comune della Romania di 2.218 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 5 villaggi: Burila Mare, Crivina, Izvoru Frumos, \u021aig\u0103na\u0219i, Vrancea.\nBurila Mare ha dato i natali al fisico Ioan-Iovi\u021b Popescu (1932)"}
{"id": "1521094", "revid": "33689", "url": "https://it.wikipedia.org/wiki?curid=1521094", "title": "Restriction of Hazardous Substances Directive", "text": ""}
{"id": "1521111", "revid": "300067", "url": "https://it.wikipedia.org/wiki?curid=1521111", "title": "Massimo Rossi", "text": ""}
{"id": "1521114", "revid": "78273", "url": "https://it.wikipedia.org/wiki?curid=1521114", "title": "Cooperativa agricola", "text": ""}
{"id": "1521115", "revid": "712828", "url": "https://it.wikipedia.org/wiki?curid=1521115", "title": "Abilit\u00e0 (Pok\u00e9mon)", "text": ""}
{"id": "1521117", "revid": "2226207", "url": "https://it.wikipedia.org/wiki?curid=1521117", "title": "Saw V", "text": "Saw V \u00e8 un film thriller-horror del 2008 diretto da David Hackl, quinto capitolo della saga di Saw. Il film ha debuttato negli USA in prima mondiale il 24 ottobre 2008 ed \u00e8 uscito nelle sale italiane il 5 dicembre 2008.\nTrama.\nSeth Baxter, un assassino condannato all'ergastolo per omicidio, dopo aver scontato soli 5 anni di prigione per un cavillo legale, \u00e8 incatenato a un tavolo con sopra un gigantesco pendolo sul quale \u00e8 montata un'enorme lama. Un video messaggio gli indica che l'unica via per evitare di essere ucciso dal pendolo \u00e8 quella di sfracellarsi le mani mettendole dentro a delle presse e premendo il bottone al loro interno. Nonostante Seth faccia ci\u00f2 che gli era stato indicato il pendolo non si ferma e lo squarta a met\u00e0.\nL'agente speciale Peter Strahm, dopo aver ucciso Jeff Reinhart, viene chiuso dal detective Hoffman nella camera dove John \u00e8 morto. Qui trova un passaggio segreto e una registrazione di Jigsaw che lo avvisa di non procedere e di aver fiducia in lui, ma l'agente ignora l'avvertimento e si addentra nel passaggio segreto dove una misteriosa figura con una maschera da maiale lo aggredisce e lo seda. Al suo risveglio Strahm si ritrova in una trappola costruita per affogarlo: intorno alla sua testa \u00e8 stata fissata una teca di vetro alla quale sono attaccati due tubi che immettono gradualmente acqua nella stessa. Per evitare l'annegamento, l'uomo si fa un buco in gola con una penna praticandosi una rudimentale tracheotomia e riuscendo a respirare e resiste fino all'arrivo dei soccorsi. All'arrivo di questi, Hoffman esce dal complesso con in braccio Corbett, la figlia di Jeff, venendo acclamato come un eroe, stupendosi per\u00f2 nel vedere l'agente Strahm sopravvissuto alla trappola dell'enigmista dopo aver dichiarato che all'interno tutti erano morti. Viene dichiarata ufficialmente la morte di Jigsaw e Hoffman viene promosso di grado come ricompensa per aver seguito e risolto il caso.\nTuttavia, dopo essere stato dimesso dall'ospedale, il detective Strahm comincia a sospettare che Hoffman sia il complice di Jigsaw e comincia ad indagare sul suo conto: scopre che Seth Baxter era il fidanzato e assassino della sorella di Hoffman e sospetta che la sua morte sia una vendetta personale del detective; nel frattempo le sue indagini si vanno a intrecciare con la vicenda di cinque nuovi prigionieri dell'Enigmista sottoposti ad una serie di prove.\nIntanto Jill Tuck, ex moglie di John Kramer, si reca dall'avvocato esecutore delle ultime volont\u00e0 del marito e dal quale riceve una scatola che lei apre senza mostrarne il contenuto. In una serie di flashback viene rivelato che Hoffman era un emulatore dell'Enigmista che questi accett\u00f2 di prendere come suo apprendista, oltre agli avvenimenti che lo vedevano coinvolto nelle vicende narrate nei precedenti episodi.\nNel frattempo i cinque prigionieri, sorvegliati da Hoffman, sono sottoposti ad una serie di prove: nell'ultima, i due sopravvissuti devono farsi tagliare le braccia da una sega circolare recuperando cinque litri di sangue dal loro corpo per sbloccare la porta e uscire dalla prigione in cui sono rinchiusi.\nNel frattempo Strahm scopre che Hoffman ha partecipato a tutte le inchieste che hanno riguardato le vittime di Jigsaw e quindi i suoi sospetti crescono sempre pi\u00f9. Dal suo canto Hoffman, resosi conto che Strahm sospetta di lui, cerca di costruire prove per incriminare il collega e a tal fine, dopo aver rubato un cellulare appartenuto a Strahm, lo nasconde nella postazione di controllo dove sorvegliava i cinque prigionieri. In seguito al ritrovamento dei due sopravvissuti, il capo della polizia Erickson ordina l'arresto di Strahm sulla base dei gravi indizi a suo carico.\nIntanto Strahm, sulle tracce di Hoffman, trova un nuovo messaggio di Jigsaw all'interno di un grande contenitore in plexiglass ricoperto da cocci di vetro sul fondo, gi\u00e0 visto in Saw IV, in cui l'Enigmista lo esorta nuovamente ad aver fiducia in lui ed entrare nella teca per salvarsi. Poco dopo appare Hoffman e i due danno vita ad una colluttazione al termine della quale Strahm riesce a chiudere il collega nella teca. Contemporaneamente la porta della stanza si chiude e quando Strahm chiede come sbloccarla, Hoffman gli indica di continuare ad ascoltare la registrazione. Mentre il messaggio gli dice di aver fallito la sua prova dato che non ha avuto fiducia in Jigsaw, Strahm osserva con orrore che le pareti della stanza si stanno avvicinando per stritolarlo, mentre il contenitore con all'interno Hoffman scompare nel sottosuolo con Hoffman che lo guarda morire senza batter ciglio.\nProduzione.\nIl film \u00e8 stato scritto da Patrick Melton e Marcus Dunstan; entr\u00f2 in pre-produzione nel corso del dicembre 2007, dopo Natale. Le riprese iniziarono il 17 marzo 2008 a Toronto e si conclusero il 2 maggio 2008.\nIl regista David Hackl ha dichiarato che alcune trappole erano potenzialmente in grado di uccidere l'attore coinvolto in essa; per questo motivo numerosi paramedici sono stati presenti sul luogo delle riprese. Hackl, scherzando, ha dichiarato che le trappole sarebbero veramente come le vorrebbe l'Enigmista, se esistesse davvero.\nIl 24 luglio 2008, Saw V \u00e8 stato ufficialmente presentato al concorso Comic-con, tenutosi a San Diego: sono stati trasmessi 4 minuti del film e il Trailer Ufficiale.\nAnticipazioni.\nPrima dell'uscita del film nelle sale, erano state rivelate delle anticipazioni, alcune delle quali rivelatesi poi infondate. Nel corso di un'intervista a IGN, Patrick Melton ha rivelato che il film spiegher\u00e0 ci\u00f2 che \u00e8 accaduto a Corbett, la figlia di Lynn Denlon e Jeff Reinhart, in seguito alla conclusione di \"Saw III - L'enigma senza fine\" in cui viene menzionato che lei \u00e8 rimasta con una riserva di aria limitata. Questo capitolo infatti non si presenta come ultimo della saga ma \u00e8, come i precedenti, una successione di flashback, nei quali verr\u00e0 spiegata la vita dell'Enigmista, che ormai morto non sar\u00e0 presente se non in alcune scene. Sar\u00e0 il detective Hoffman a continuare i giochi. Corbett viene salvata proprio da Hoffman, che finge di scampare alle trappole di Jigsaw per passare da eroe eliminando ogni scomodo testimone del suo operato.\nIn un'intervista Tobin Bell (John Kramer) ha rivelato che \"Saw V\" avrebbe raccontato le origini di Billy, la marionetta a bordo del triciclo rosso apparsa anche durante Saw III, ma il mistero sul fantoccio \u00e8 rimasto insoluto.\nIn un'intervista del 13 giugno 2007, Tobin Bell ha dichiarato che non sarebbe sorpreso se dovesse essere narrata, di nuovo, la vicenda di Cecil Adams, magari sotto altri aspetti. Si pensa anche ad una spiegazione approfondita sui pezzi di carne prelevati da vittime in forma di un puzzle, anche se l'unico riferimento ipotizzabile \u00e8 quello nel quale il riabilitatore dichiara, in una scena del film, che tutti i personaggi fanno parte di un disegno preciso, come i pezzi che compongono appunto un puzzle.\nIl regista ha inoltre rivelato che Scott Patterson, ossia l'agente Strahm, potrebbe essere collocato in una trappola che Hackl ha definito \"la pi\u00f9 pericolosa e la pi\u00f9 elegante nella sua semplicit\u00e0\". Strahm viene difatti ucciso nel finale del film in una camera le cui mura sono composte da una pressa.\nCi saranno, comunque, un totale di sette trappole in questo film, in seguito ridotte a sei.\nNel DVD di Saw IV, Darren Lynn Bousman ha dichiarato che la trappola della cassa di vetro, che \u00e8 stata originariamente prevista per il film precedente, sar\u00e0 ulteriormente filmata in \"Saw V\". La trappola di vetro \u00e8 stata solo mostrata, come assaggio, ma non utilizzata in \"Saw IV\": comporr\u00e0 la scena finale del film.\nIl film \u00e8 molto violento: sono presenti infatti numerose scene splatter e horror molto forti ed esplicite, tanto che il film \u00e8 stato vietato ai minori di 14 anni.\nAccoglienza.\nIl film \u00e8 stato accolto da recensioni negative. Sul sito Rotten Tomatoes ottiene il 13% delle recensioni professionali positive, basato su 75 recensioni, mentre su Metacritic ottiene un punteggio di 20 su 100.\nSaw VI e Saw 3D.\nIl successivo capitolo della saga, \"Saw VI\", \u00e8 stato diretto da Kevin Greutert, il montatore di tutti i film della serie e regista anche del settimo capitolo \"Saw 3D - Il capitolo finale\", anch'esso uscito come tutti i film precedenti nel giorno di Halloween.\nGli sceneggiatori sono stati ancora Marcus Dunstan e Patrick Melton, gli stessi di \"Saw IV\" e \"Saw V\".\nSu MTV \u00e8 andato in onda un programma, \"Scream Queens\", in cui fu scelta una dei personaggi del nuovo capitolo della saga, ruolo poi vinto da Tanedra Howard."}
{"id": "1521120", "revid": "3535", "url": "https://it.wikipedia.org/wiki?curid=1521120", "title": "Eva Cattermole", "text": ""}
{"id": "1521121", "revid": "122544944", "url": "https://it.wikipedia.org/wiki?curid=1521121", "title": "Pietro Tamburini", "text": "Biografia.\nLa formazione a Brescia.\nRicevette l'istruzione elementare grazie ad alcuni monaci precettori della sua citt\u00e0 natale, e svolse quindi studi di retorica con il domenicano padre Pavoni. Date le ottime capacit\u00e0 prosegu\u00ec gli studi di filosofia presso il Seminario della Pace con il teatino padre Scarella, di impostazione giansenista.\nFortemente influenzato dall'alto livello intellettuale e spirituale del seminario, dotato di una ricchissima biblioteca, terminati gli studi di filosofia il giovane Tamburini decise di aderire allo stato ecclesiastico, venendo ordinato sacerdote nel 1760, dopo aver frequentato la scuola teologica della Pace.\nGrazie al favore del cardinale Giovanni Molin, fu nominato professore di metafisica al seminario vescovile e quindi chiamato a sostituire Baldassarre Zamboni nell'incarico di docente di teologia dogmatica. Tuttavia il clima a lui favorevole mut\u00f2 quando, nel 1771, pubblic\u00f2 un volumetto sulla grazia, \"De summa catholicae de gratia Christi doctrinae praestantia\", in cui attaccava i gesuiti con una serie di argomenti teologici, gli stessi che diede per la discussione di fine anno a un chierico suo allievo nell'accademia scolastica. Il cardinale Molin, pressato dai gesuiti, da parte dei parroci e dal proprio vicario generale, non pot\u00e9 evitare di revocare la docenza al Tamburini alla fine del 1772.\nRoma e i circoli giansenisti.\nFu cos\u00ec che l'abate Tamburini intorno alla Pasqua del 1773 si trasfer\u00ec a Roma e, grazie all'interessamento del cardinale Marefoschi, ottenne l'incarico di Prefetto degli studi del Collegio irlandese, dove insegnava il teologo e scrittore Luigi Cuccagni. A Roma egli si inser\u00ec senza fatica nei circoli giansenisti conoscendone gli esponenti pi\u00f9 in vista, quali Giovanni Gaetano Bottari, Pier Francesco Foggini, Scipione de' Ricci, in seguito Vescovo di Pistoia, Cristoforo Amaduzzi, Paolo del Mare e Francesco Alpruni. Durante le riunioni del circolo, che prese il nome di \"Circolo dell'Archetto\", Tamburini ebbe a leggere diverse relazioni di carattere filosofico-teologico che furono poi pubblicate.\nTuttavia, con la prematura morte di papa Clemente XIV e l'ascesa al soglio pontificio del cardinale Angelo Braschi con il nome di Pio VI, la politica papale nei confronti dei giansenisti mut\u00f2 radicalmente, divenendo piuttosto intollerante.\nTamburini rimase nella citt\u00e0 ancora alcuni anni, nonostante fosse oggetto di polemiche per la riedizione del suo trattato sulla grazia, nonch\u00e9 osteggiato da parte dei vescovi irlandesi, contrari alle dottrine propugnate dai sacerdoti e dai chierici allievi del Collegio irlandese, di cui Tamburini era ancora Prefetto.\nGli anni della docenza a Pavia.\nGrazie anche all'intervento dell'amico e sodale di giovent\u00f9 Giuseppe Zola, anch'egli convinto giansenista, il Tamburini fu quindi chiamato dall'Imperatrice Maria Teresa d'Austria a occupare la cattedra di teologia morale presso l'Universit\u00e0 di Pavia, nella Lombardia austriaca, dove inizi\u00f2 l'attivit\u00e0 accademica al principio del 1779. In questo periodo ricopr\u00ec anche la carica di Prefetto degli Studi presso il Collegio austro-ungarico, oggi Collegio Cairoli, e pubblic\u00f2 numerosi testi frutto delle sue lezioni universitarie. Particolarmente importanti furono gli scritti stilati a sostegno dell'attivit\u00e0 politica degli Asburgo, di cui fu in questi anni un convinto alleato.\nNel 1786 i suoi rapporti con Scipione de' Ricci gli valsero la nomina a promotore del Sinodo diocesano di Pistoia, molte tesi del quale, volte ad una riforma in senso giansenista della Chiesa, furono poi condannate nel 1794 da Pio VI con la bolla \"Auctorem fidei\".\nCon la morte dell'Imperatore Giuseppe II nel 1790, e di suo fratello e successore Leopoldo II nel 1792, e a causa delle mutate condizioni politiche europee all'indomani della Rivoluzione francese, nel 1794 Tamburini fu allontanato dall'Universit\u00e0 di Pavia, di cui pure era stato rettore magnifico nel 1783 e nel 1790. Tuttavia, in seguito alla campagna d'Italia di Napoleone Bonaparte, che lo fece anche \"Cavaliere dell'Ordine della Corona di Ferro\", nel 1797 vi fu richiamato per insegnare filosofia morale e diritto naturale. Nello stesso anno, dopo la rivolta di Brescia e la cacciata dei funzionari veneziani, Tamburini fu invitato nella sua citt\u00e0 natale per organizzare e reggere il nuovo Liceo appena creato dalle neonate istituzioni repubblicane. Le lezioni, per\u00f2, terminarono bruscamente con la discesa degli austro-russi in Italia all'inizio del 1799, quando il Liceo bresciano venne chiuso e cos\u00ec pure l'Universit\u00e0 di Pavia. Tamburini si rifugi\u00f2 quindi nella casa di campagna della Barona, nei pressi di Pavia, dove visse alcuni mesi in ristrettezze e difficolt\u00e0 e dove fu anche molestato da una banda di sanfedisti guidata da don Andrea Filippi, capo della rivolta anti-francese in Valle Sabbia.\nDopo la battaglia di Marengo Tamburini, cui le autorit\u00e0 francesi erano riconoscenti per l'appoggio dato al nuovo regime, fu richiamato a Pavia nella riaperta Universit\u00e0, prima come docente di diritto naturale, e poi anche come direttore del Collegio Ghislieri. Anche le autorit\u00e0 austriache reinsediatesi dopo il 1815 non toccarono in alcun modo la figura ormai patriarcale dell'abate Tamburini, che continu\u00f2 ad insegnare fino al 1817. Successivamente fu nominato da Francesco I d'Austria direttore e preside della facolt\u00e0 politico-legale dell'Universit\u00e0 di Pavia, incarico che mantenne fino alla morte, avvenuta per una febbre tifoidea il 14 marzo 1827.\nOpere.\nLa \"Storia generale dell'Inquisizione\".\nLa principale opera dell'abate Tamburini \u00e8 concordemente individuata nei quattro volumi (2383 pagine) della sua \"Storia generale dell'Inquisizione\". Scritta tra il 1817 ed il 1818 per reazione al perdurare dell'Inquisizione in Spagna ad opera di Ferdinando VII, l'opera fu tuttavia pubblicata solo postuma nel 1862 e subito inserita nell'Indice dei libri proibiti, in cui rimase fino al Concilio Vaticano II. Frutto di una riflessione illuministica e giansenista, l'opera si caratterizza per la decisa polemica contro il \"culto reso al dolore\" e la religiosit\u00e0 intesa come espiazione e penitenza. La trattazione spazia dall'indagine su inquisitori ed inquisiti pi\u00f9 celebri, come lo Jacob Sprenger del \"Malleus Maleficarum\" o il Gran Maestro dei Templari Jacques de Molay, alla ricostruzione dei processi celebrati a carico di personaggi minori, allo scopo di approfondire ed analizzare le regole della macchina giudiziaria dell'Inquisizione, l'elenco dei reati su cui l'istituzione aveva competenza, le procedure istruttorie con le raffinate tecniche di interrogatorio, nonch\u00e9 le svariate forme e livelli di tortura cui potevano essere sottoposti gli accusati, fino all'ampio assortimento delle possibili pene.\nTamburini e il cattolicesimo.\nA parte la \"Storia generale dell'Inquisizione\", con circa una quarantina di opere edite, tra cui le \"Lettere teologico-politiche\" (1794), l'\"Ethica Christiana\" (4 volumi, 1783-88), il \"De fontibus Sacrae Theologiae\" (3 volumi, 1789) e le \"Praelectiones de Ecclesia Christi\" (4 volumi, postuma, 1845), l'abate Tamburini fu uno dei maggiori giansenisti italiani ed ebbe una forte influenza su buona parte del clero e della cultura teologica del suo tempo. Operando una vera e propria erosione del cattolicesimo controriformista, egli apr\u00ec a molte istanze di cambiamento all'interno della Chiesa, che poi avrebbero trovato spazio nel cattolicesimo liberale del XIX secolo, di cui l'abate rappresent\u00f2 una figura di riferimento."}
{"id": "1521123", "revid": "1373059", "url": "https://it.wikipedia.org/wiki?curid=1521123", "title": "Brian Clough", "text": "Considerato uno dei pi\u00f9 grandi allenatori nella storia del calcio, allen\u00f2 con successo il Derby County ed il Nottingham Forest, formazione che condusse alla vittoria di due Coppe dei Campioni consecutive (1979 e 1980). Da giocatore ottenne anche due convocazioni in Nazionale, ma la sua carriera fu interrotta da un grave infortunio mentre indossava la maglia del Sunderland.\nCon Herbert Chapman (Huddersfield Town e Arsenal) e Kenny Dalglish (Liverpool e Blackburn Rovers), Brian Clough (Derby County e Nottingham Forest) \u00e8 tra i pochi tecnici che in Inghilterra hanno vinto il titolo nazionale con due squadre diverse. A rendere unico l'allenatore di Middlesbrough c'\u00e8 per\u00f2 il fatto che in entrambe le occasioni ha assunto la guida tecnica della squadra quando ancora militava nella Second Division, ottenendo prima la promozione in First Division e poi la conquista del primo titolo della loro storia, che nel caso del Nottingham Forest \u00e8 rimasto l'unico.\nCarriera.\nAllenatore.\nFiglio di operai, secondo di otto figli, Brian Clough era notoriamente un tifoso del Derby County, che allen\u00f2 dal 1967 al 1973. Sotto la sua guida il Derby County nella stagione 1968-1969 vinse la Second Division, ottenendo la promozione in First Division, e nella stagione 1971-1972 vinse il massimo campionato inglese per la prima volta nella sua storia.\nNel 1973, dopo la sconfitta subita dal Derby nella semifinale d'andata della Coppa dei Campioni contro la Juventus, Brian Clough, furibondo per i presunti favoritismi dell'arbitro tedesco Gerhard Schulenburg nei riguardi dei bianconeri, si rifiut\u00f2 di parlare con la stampa italiana dicendo: \"\u00abNo cheating bastards will I talk to; I will not talk to any cheating bastards!\u00bb\" (Non voglio parlare con nessun imbroglione bastardo) e in seguito mise in dubbio il coraggio dei soldati italiani durante la seconda guerra mondiale. Le accuse di Clough, nonch\u00e9 quelle del suo assistente Peter Thomas Taylor, a Schulenburg non sortirono effetti, mentre nella semifinale di ritorno, finita in parit\u00e0, una denuncia dell'arbitro portoghese Francisco Soeiro Marques Lobo di tentata corruzione subita a opera del faccendiere ungherese Dezs\u0151 Solti in favore della Juventus port\u00f2 a un'inchiesta da parte dell'UEFA nella quale la squadra di Torino venne assolta dalle imputazioni mentre Solti venne squalificato a vita.\nDopo le dimissioni da allenatore del Derby County, gli arriv\u00f2 l'offerta del Brighton &amp; Hove. L'esperienza dur\u00f2 solo 8 mesi, perch\u00e9 Brian Clough si trasfer\u00ec al Leeds United il 20 luglio 1974, quando il precedente allenatore Don Revie fu chiamato a guidare l'Inghilterra. A Leeds l'avventura dur\u00f2 addirittura meno. Nel romanzo biografico \"Il maledetto United\", l'autore David Peace descrive Don Revie e Brian Clough come acerrimi rivali. Costantemente accusato di scarso fair play da Brian Clough e da molti altri personaggi di spicco dell'Inghilterra degli anni settanta, Don Revie fu rimpianto dai giocatori del Leeds, che accusavano Brian Clough di aver sempre detestato la loro squadra e di cercare di farla retrocedere, con allenamenti mediocri e schierando i giocatori peggiori. I principali promotori dell'ammutinamento furono Joe Jordan e Gordon McQueen. Brian Clough non trov\u00f2 un'intesa con l'ambiente e infine, dopo quarantaquattro giorni di insuccessi, venne esonerato. Come da clausola contrattuale per la rescissione, ottenne dal Leeds una buonuscita di 25.000 sterline, il saldo delle tasse sulla propria casa e una Mercedes.\nIl 6 gennaio 1975 si trasfer\u00ec al Nottingham Forest, squadra rivale del Derby County. Vi rest\u00f2 per 18 anni, fino al 1993, conseguendo i maggiori successi in carriera: vinse un Campionato (1977-1978), quattro Coppe di lega (1977-1978, 1978-1979, 1988-1989, 1989-1990), una Community Shield (1978), due Full Members Cup (1988-1989, 1991-1992), una Supercoppa europea (1979), ma soprattutto le due Coppe dei Campioni consecutive (1978-1979, 1979-1980), facendo del Forest l'unica squadra della storia ad aver vinto pi\u00f9 Coppe dei Campioni che titoli nazionali. Fatta eccezione per la sfortunata parentesi al Leeds United nel 1974, Clough \u00e8 stato assistito dal collega Peter Thomas Taylor dal 1965 al 1982 (Hartlepool, Derby County, Brighton e Nottingham Forest): da notare dunque come la maggior parte dei trofei li vinse con l'assistenza del fidato secondo, che mancava durante il periodo da allenatore del Leeds United\nDescritto come scostante, intrattabile, permaloso e arrogante, a dispetto del suo carattere Brian Clough ha meritato il titolo di \"football genius\", perch\u00e9 \u00e8 stato un allenatore che, in un calcio legatissimo alle tradizioni come quello inglese, port\u00f2 realmente delle novit\u00e0 e seppe imporle con i risultati. Venne inserito nella Hall of Fame del calcio inglese, non appena questa venne inaugurata nel 2002. Brian Clough mor\u00ec di tumore il 20 settembre del 2004, all'et\u00e0 di 69 anni.\nFilmografia.\nNel marzo 2009, nelle sale cinematografiche inglesi, \u00e8 uscito il film \"Il maledetto United\", tratto dall'omonimo romanzo di David Peace, incentrato sui quarantaquattro giorni trascorsi da Brian Clough, interpretato da Michael Sheen, alla guida del Leeds United. Il film era programmato in proiezione nelle sale italiane nel luglio 2009 e poi differito al gennaio 2010. Il 22 gennaio 2010 la Sony Pictures decise che il film sarebbe uscito solo in DVD. Nell'ottobre 2015, nelle sale cinematografiche inglesi, \u00e8 uscito il film \"I Believe in Miracles\": il film si concentra sulle vittorie della Champions League ad opera del Nottingham Forest Football Club."}
{"id": "1521126", "revid": "180095", "url": "https://it.wikipedia.org/wiki?curid=1521126", "title": "Guimet Museum", "text": ""}
{"id": "1521128", "revid": "2138421", "url": "https://it.wikipedia.org/wiki?curid=1521128", "title": "K\u0142odzko", "text": "K\u0142odzko (in tedesco \"Glatz\"; in ceco: \"Kladsko\") \u00e8 una citt\u00e0 della Polonia sudoccidentale (voivodato della Bassa Slesia): sorge a sud di Breslavia, sulla Nysa K\u0142odzka. Si estende su una superficie di 25\u00a0km\u00b2 e nel 2004 contava 28.540 abitanti (1.141,6 per km\u00b2).\nStoria.\nK\u0142odzko \u00e8 una delle citt\u00e0 pi\u00f9 antiche della Bassa Slesia. Il canonico ceco Kosmas la menziona per la prima volta nella sua cronaca nel 981. All'inizio del XII secolo, la Polonia e la Boemia si disputavano il possesso della citt\u00e0. Nel 1114, il duca Sob\u011bslav I di Boemia incendi\u00f2 la citt\u00e0. Il castello fu ricostruito su una rocca a strapiombo. Dopo il trattato di pace siglato nel 1137, Boleslao III di Polonia rinunci\u00f2 alle sue rivendicazioni su K\u0142odzko.\nVerso il 1250, K\u0142odzko ricevette i privilegi urbani noti come diritto di Magdeburgo. Nel 1278 pass\u00f2 nelle mani dei Piast ed Enrico IV di Slesia la incorpor\u00f2 al ducato di Breslavia. Verso il 1290 fu venduta al ducato di \u015awidnica. Nel 1301 fu acquistata dal duca di Zi\u0119bice. Finalmente, la Boemia riacquist\u00f2 la citt\u00e0 nel 1334. Questo evento segn\u00f2 l'inizio di un periodo fiorente per la citt\u00e0. Nel 1341 fu costruito un municipio. L'anno seguente fu inaugurata una fornace di mattoni. Nel 1366 la citt\u00e0 si dot\u00f2 di un corpo di vigili del fuoco. La citt\u00e0 traeva profitto dalla sua posizione sulla rotta commerciale che attraversava i Sudeti. I monaci agostiniani furono invitati a stabilirsi in citt\u00e0. Nel 1376 la maggior parte delle vie erano lastricate. Nel 1390 fu costruito un ponte di pietra. Il monastero agostiniano divenne uno dei centri culturali pi\u00f9 importanti della regione. Nel 1399 uno dei testi pi\u00f9 antichi della letteratura polacca lo \"Psa\u0142terz Floria\u0144ski\" fu redatto a K\u0142odzko.\nLa citt\u00e0 si svilupp\u00f2 rapidamente fino all'inizio delle guerre ussite del XV secolo. Epidemie e alluvioni si susseguirono, un incendio distrusse parte della citt\u00e0.\nNel 1526 K\u0142odzko divenne un feudo della dinastia degli Asburgo. In breve tempo, la citt\u00e0 riprese a crescere. Nel 1540 fu costruita una rete di fognature. Nel 1549 le lastricatura di tutte le vie fu completata e fu rinnovato il municipio. La maggior parte delle case attorno alla piazza della citt\u00e0 furono ricostruite in stile rinascimentale. Secondo un censimento del 1617 la citt\u00e0 contava circa 1\u00a0300 case e 7\u00a0000 abitanti. Durante la Guerra dei trent'anni, la fortezza sub\u00ec numerosi assedi. Resistette ogni volta, ma la citt\u00e0 fu devastata. 900 delle 1\u00a0300 case furono distrutte e K\u0142odzko perse pi\u00f9 della met\u00e0 della sua popolazione. Dopo la guerra, le autorit\u00e0 austriache trasformarono K\u0142odzko in una piccola citt\u00e0 fortificata con una fortezza sempre pi\u00f9 imponente.\nDurante la Guerra di successione austriaca, la citt\u00e0 cambi\u00f2 di mano a pi\u00f9 riprese. Infine fu conquistata dai prussiani nel 1743 e annessa nel 1763. La costruzione della fortezza prosegu\u00ec, mentre gli abitanti, in maggioranza cattolici, furono perseguitati dalle autorit\u00e0 protestanti. Durante questo periodo la citt\u00e0 dovette farsi carico dei costi di ampliamento della fortezza. Nel 1807, dopo un lungo assedio, la fortezza fu conquistata dai francesi. Dopo la caduta di Napoleone, K\u0142odzko torn\u00f2 alla Prussia.\nNon fu che nel 1877 che la citt\u00e0 riprese a crescere. Le vecchie fortificazioni furono demolite, furono costruiti nuovi ponti e incominciarono ad arrivare alcuni investimenti. La citt\u00e0 fu collegata alla Germania da una ferrovia. Nel 1864 fu costruita una centrale del gas. Nel 1880 entr\u00f2 in attivit\u00e0 una centrale elettrica. Gli edifici lungo le vie principali furono ricostruiti in stile neogotico e neorinascimentale, mentre le mura e le porte furono demolite. Alla fine del XIX secolo il turismo cominci\u00f2 a svilupparsi nella regione. Nel 1910 K\u0142odzko contava 17\u00a0121 abitanti di cui 13\u00a0629 cattolici, 3\u00a0324 protestanti e 150 ebrei. Dopo il 1936 gli ebrei furono vittime di atti di antisemitismo e in maggioranza emigrarono: nel 1939 non ne rimanevano che 25.\nDurante la Seconda guerra mondiale la fortezza fu trasformata in prigione. La Gestapo ne fece un luogo di detenzione fra i pi\u00f9 crudeli della Slesia. A K\u0142odzko fu stabilito un campo satellite del campo di concentramento di Gross-Rosen. La citt\u00e0 non fu molto danneggiata dalla guerra e fu conquistata dall'Armata rossa, che non incontr\u00f2 molta resistenza. I nazisti fecero saltare i ponti, ad eccezione del ponte medievale costruito nel 1390.\nDopo la resa della Germania, la citt\u00e0 pass\u00f2 alla Polonia e i tedeschi furono quasi tutti espulsi e sostituiti con polacchi espulsi dai territori annessi dall'Unione sovietica. Dopo la guerra, il centro della citt\u00e0 fu danneggiato da smottamenti e da crolli, provocati dal cedimento di gallerie e infrastrutture sotterranee abbandonate.\nOggi K\u0142odzko \u00e8 uno dei centri culturali, commerciali e turistici pi\u00f9 importanti della Bassa Slesia.\nComunit\u00e0 urbane e rurali:"}
{"id": "1521131", "revid": "287204", "url": "https://it.wikipedia.org/wiki?curid=1521131", "title": "Klodzko", "text": ""}
{"id": "1521135", "revid": "1762097", "url": "https://it.wikipedia.org/wiki?curid=1521135", "title": "Eurialo e Niso", "text": "Eurialo e Niso (in latino \"Euryalus\" e \"Nisus\") sono due personaggi che compaiono in due episodi dell'Eneide di Virgilio. Giovani guerrieri profughi di Troia, costituiscono un grande esempio di amicizia e di valori che Virgilio teneva a riportare in vita con la sua opera.\nIl particolare rapporto che li lega \u00e8 definito dall'autore \"amore\", ci\u00f2 che nel contesto dell'epoca va inteso come serena manifestazione di continuit\u00e0 tra l'amicizia fraterna e l'affettuosit\u00e0 omoerotica. Non \u00e8 l'unico caso nel poema: anche tra gli italici nemici dei troiani vi \u00e8 una coppia siffatta, quella costituita dai due giovani latini Cidone e Clizio.\nIl mito.\nEurialo.\nEurialo (figlio di Ofelte, un troiano morto durante la guerra di Troia nonch\u00e9 lontano parente di Priamo) \u00e8 il pi\u00f9 giovane dei due amici, poco pi\u00f9 che un fanciullo, e con la sua grande bellezza riesce sempre a ottenere il favore degli altri.\nPartecipa alla gara di corsa a piedi durante i giochi funebri per Anchise, nel quinto libro dell'Eneide, a fianco dell'amico Niso e riesce a vincerla grazie all'aiuto del compagno.\nNonostante le proteste di Salio, un altro corridore, che \u00e8 inciampato a causa di Niso, Eurialo sfrutta le sue lacrime e il suo bell'aspetto per far s\u00ec che gli spettatori parteggino per lui.\nNel nono libro affianca nuovamente Niso nel tentativo di raggiungere Enea, passando per l'accampamento dei Rutuli addormentati.\nI due giovani, approfittando dell'occasione favorevole, compiono un'ingente strage di nemici.\nL'inesperienza di Eurialo si dimostra quando il giovinetto ruba nell'accampamento nemico diversi oggetti di valore, tra cui uno splendido elmo. Saranno proprio quei trofei a mettere a repentaglio la vita di Eurialo; da una parte il riflesso dell'elmo attirer\u00e0 l'attenzione del nemico Volcente sui due compagni, dall'altra il peso del bottino ostacoler\u00e0 il giovane in fuga dai soldati nemici.\nEurialo muore trafitto dalla spada dello stesso Volcente in un bosco vicino all'accampamento rutulo.\nIn quel momento Virgilio richiama alla mente un altro paragone con il candido corpo esanime di Eurialo, ossia l'immagine di un fiore purpureo reciso da un aratro o un papavero che abbassa il capo durante la pioggia.\nNiso.\nNiso appartiene a una famiglia illustre: \u00e8 infatti figlio - al pari di Ippocoonte e dell'omerico Asio - del nobile troiano Irtaco che aveva sposato Arisbe, la moglie ripudiata da Priamo, chiamata anche Ida. Egli \u00e8, rispetto a Eurialo, pi\u00f9 maturo ed esperto, avendo combattuto insieme ai fratelli nella guerra di Troia. Nel poema \u00e8 ricordata tra l'altro la sua passione per la caccia, trasmessagli da entrambi i genitori. Compare per la prima volta nel quinto libro al fianco di Eurialo nella gara di corsa, in cui scivola, ma aiuta il compagno a vincere grazie a uno stratagemma.\nSuccessivamente, nel nono libro, Niso si fa avanti per uscire dall'accampamento dei troiani assediati dai Rutuli e raggiungere Enea, ma Eurialo vuole seguirlo. Dapprima Niso non acconsente ritenendo il ragazzo non ancora pronto per affrontare un'impresa tanto rischiosa, ma, data la sua insistenza, parte con lui. Entrato nel campo nemico, Niso vi uccide parecchi giovani italici sopraffatti dal sonno, dal vino e dall'inesperienza, imitato poi da Eurialo.\nTenter\u00e0 invano di salvare l'amico fatto prigioniero dai cavalieri di Volcente. Il suo affetto per il giovinetto lo spinge a vendicarne la morte; egli riuscir\u00e0 nell'intento cadendo per\u00f2 a sua volta.\nQuinto libro - La gara di corsa.\nLa prima apparizione di Eurialo e Niso risale al quinto libro dell\"Eneide\", durante la gara di corsa a piedi svoltasi a Erice nei giochi in onore di Anchise, il defunto padre di Enea. L'episodio \u00e8 peraltro tratto dalla gara avvenuta nell'Iliade fra Odisseo, Aiace d'Oileo e Antiloco, vinta da Odisseo.\nNiso si porta in testa, ma scivola inavvertitamente su una pozza di sangue sacrificale, probabilmente sparso da Enea prima della celebrazione dei giochi.\nA quel punto Salio, un altro partecipante, tenta di correre per il primo posto, ma Niso, mosso da un profondo affetto per l'amico, fa uno sgambetto all'avversario che finisce a terra.\nDi conseguenza Eurialo sorpassa Salio e vince la gara.\nIrritato per la vittoria ingiusta di Eurialo, Salio si lamenta da Enea, ma il pubblico, commosso dal pianto e dal bell'aspetto di Eurialo, parteggia per il giovinetto.\nEnea consegna comunque un premio di consolazione a Salio e a Niso, rispettivamente una pelle di leone africano e uno scudo forgiato da Didimaone, e offre al giovane vincitore il premio che gli sarebbe spettato di diritto, ossia un cavallo con borchie.\nNono libro - La sortita notturna e la morte dei due giovani.\nNella sortita notturna del nono libro, Virgilio s'ispira a quella di Diomede e Ulisse nel decimo libro dell\"'Iliade\", dove i due achei sorprendono nel sonno il giovane re trace Reso e dodici suoi guerrieri.\nL'esercito di Turno sta cingendo d'assedio la cittadella dei Troiani sbarcati nel Lazio; Enea, alla ricerca di alleati, si \u00e8 recato tra gli Etruschi. Niso si propone di uscire per andare a raggiungere Enea e avvertirlo del pericolo imminente, ma Eurialo vuole rimanere al suo fianco, pur sapendo di essere ancora molto giovane per un'impresa cos\u00ec rischiosa e di poter avere ancora una lunga vita davanti a s\u00e9.\nDopo aver ricevuto il consenso dei compagni riguardo alla loro proposta, Eurialo e Niso si preparano a partire per la loro missione.\nAscanio, il figlio di Enea, promette loro grandi premi, tra cui tazze e cucchiai d'argento, cavalli, armature, donne e schiavi, mentre gli altri troiani li equipaggiano con armi adatte all'impresa.\nI due amici penetrano nel campo dei Rutuli addormentati. Niso mette al corrente Eurialo della sua intenzione di farne strage e passa immediatamente all'azione, aggredendo un amico intimo di Turno, il borioso re e augure Ramnete, che stava russando nella sua tenda su un cumulo di sontuose stuoie, e con la spada lo colpisce alla gola; introdottosi quindi negli alloggiamenti di Remo, altro importante condottiero italico, sgozza l'auriga disteso sotto i cavalli per poi staccare la testa al suo signore coricato nel letto e ancora al bellissimo giovinetto Serrano riverso a terra nel suo sonno di ubriaco dopo aver dedicato al gioco dei dadi buona parte di quella che sarebbe stata la sua ultima notte. Questi sono i pi\u00f9 noti tra i numerosi guerrieri che finiscono vittime di Niso.\nAnche Eurialo non resiste alla tentazione di uccidere qualche italico; un certo Reto, svegliatosi improvvisamente, cerca di nascondersi dietro un cratere, ma viene ucciso proprio da Eurialo. A questo punto Niso esorta il compagno a cessare la strage; i due troiani escono dal campo nemico. Eurialo porta via con s\u00e9 alcuni oggetti di valore, tra cui l'elmo di Messapo (un alleato italico dei Rutuli, che non \u00e8 tra le vittime).\nProprio per la vanit\u00e0 di Eurialo i due amici vengono avvistati da un drappello di trecento maturi cavalieri rutuli guidato da Volcente; accade infatti che i bagliori dell'elmo e il suo vistoso pennacchio attirino l'attenzione dei nemici, che incominciano allora a inseguire la coppia di troiani, rifugiatasi nel bosco.\nGli uomini di Volcente si sparpagliano quindi attraverso passaggi sconosciuti a Eurialo e Niso, che cercano una via di fuga.\nImprovvisamente Niso si ritrova da solo e, correndo a ritroso per cercare l'amico, lo vede circondato da soldati italici. A quel punto, disperato, scaglia le sue armi contro i nemici e riesce a uccidere Sulmone e Tago, due cavalieri di Volcente, il quale, non capendo chi possa essere l'autore di quelle uccisioni, si scaglia su Eurialo con la spada, trafiggendolo mortalmente.\nNiso allora grida disperato e si scaglia con tutta la sua violenza contro Volcente, conficcandogli quindi la spada nella bocca spalancata e uccidendolo. Il giovane viene per\u00f2 attaccato dagli altri soldati presenti e, morendo, si getta sull'amico e si d\u00e0 finalmente pace.\nConseguenze della morte di Eurialo e Niso.\nS\u00f9bito dopo la morte di Eurialo e Niso, Virgilio interviene nella narrazione, assicurando ai due amici un eterno ricordo da eroi tragicamente sconfitti:\nI corpi esanimi di Eurialo e Niso vengono portati all'interno dell'accampamento rutulo, e quivi sottoposti a decapitazione.\nLe teste recise dei due giovani vengono quindi conficcate su lance e portate davanti al presidio troiano con grande clamore.\nIn seguito la Fama avverte la madre di Eurialo della morte del figlio. Ella, sconvolta dalla notizia, corre fuori di casa strappandosi i capelli e urlando. Ha cos\u00ec inizio un commovente discorso in cui sembra rimproverare il figlio per non averla nemmeno salutata per l'ultima volta prima di partire per la sua pericolosa missione, e rimpiange di non aver potuto guidare le sue esequie e rivedere il suo corpo.\nLa donna sembra non aver pi\u00f9 nemmeno la forza di vivere e implora di essere uccisa dai Rutuli, trafitta dalle loro frecce.\nL'ultima memoria a Eurialo e Niso \u00e8 offerta dai troiani che li rimpiangono con gemiti e lacrime e riportano in casa la madre di Eurialo.\nVittime di Eurialo e Niso.\nVittime di Eurialo.\nLe vittime di Eurialo, tutte uccise nel campo dei Rutuli, sono perlopi\u00f9 anonime; fanno eccezione:\nVittime di Niso.\nCavalieri uccisi in scontro aperto (3):\nGuerrieri sorpresi nel sonno (5):\nIn questo elenco vanno aggiunti i tre servi di Ramnete e l'auriga di Remo: ma il verso 328 \u00ab\"armigerumque Remi premit aurigamque sub ipsis\"\u00bb, da alcuni tradotto \u00absopprime l'auriga ed armigero di Remo\u00bb \u00e8 da intendersi per altri come \u00absopprime lo scudiero di Remo e l'auriga\u00bb, quindi il numero complessivo delle vittime di Niso pu\u00f2 variare da 12 a 13. In ogni caso Niso \u00e8, dopo Enea e Turno, il guerriero che uccide pi\u00f9 nemici nel poema; e tra gli italici che egli sorprende nel sonno sono ben quattro quelli che subiscono la decapitazione, ovvero Remo, Lamiro, Lamo e Serrano.\nVirgilio mette anche un certo Numa tra gli italici uccisi nel sonno, ma solo nella sequenza che descrive la scoperta della strage. Per molti studiosi il punto in questione sarebbe uno dei tanti sfuggiti alla revisione definitiva dell'opera: e poich\u00e9 Numa viene citato insieme a Serrano, si pensa che il poeta abbia scritto erroneamente \"Numa\" in luogo di \"Lamo\" o \"Remo\". Peraltro in un passo del libro X il nome Numa ritorna, insieme a quelli di Volcente e Sulmone: quest'ultimo viene detto padre di quattro giovani guerrieri catturati da Enea, che poco dopo appunto uccide, in mezzo ad altri nemici, un guerriero chiamato Numa, e il figlio di Volcente, Camerte, biondo signore di Amyclae.\nRaffronto con l'Iliade.\nNel compiere la strage, i due giovani vengono paragonati dal poeta a un leone vorace che entrato in un ovile affonda i denti sulle inermi pecore; la similitudine proviene dal modello omerico con la strage dei Traci. La pagina del massacro compiuto dalla coppia troiana si caratterizza per\u00f2 soprattutto per la presenza di particolari cruenti, come l'immagine di Reto che vomita la sua anima intrisa del vino bevuto, e le decapitazioni operate da Niso (Diomede riserva questo trattamento a Dolone e non ai Traci addormentati); il giovane eroe tuttavia si astiene dall'incrudelire sulle teste recise delle sue vittime, divergendo in questo da altre figure epiche (Agamennone e Achille nell'Iliade; Turno e lo stesso Enea nell'Eneide). L'immagine di Eurialo morente, col giovinetto che piega il capo come un papavero, \u00e8 anch'essa mutuata dall'Iliade, ma richiama un altro passo, quello dell'agonia di Gorgitione, uno dei figli di Priamo, ucciso in battaglia da Teucro nell'ottavo libro del poema. Il testo virgiliano contiene anche alcuni tratti di comicit\u00e0 nera (l'augure Ramnete, amante del fasto, che non riesce a prevedere la propria morte; e l'uccisione del bizzarro auriga di Remo, sorpreso mentre giace tra i suoi stessi cavalli).\nBench\u00e9 l'episodio della sortita notturna sia modellato su quella compiuta da Odisseo e Diomede, i troiani presentano tratti che rimandano pi\u00f9 ad Achille e Patroclo per il rapporto che li unisce, ovvero quello di due guerrieri-amanti. In Niso peraltro si pu\u00f2 riscontrare una personalit\u00e0 molto simile a quella di suo fratello Asio nell'Iliade, caratterizzata da audacia e irruenza; oltretutto anche Asio soccombe dopo aver tentato di vendicare un commilitone caduto, Otrioneo, al quale per\u00f2 non \u00e8 sentimentalmente legato, cos\u00ec come non risulterebbe avere un coinvolgimento erotico col proprio auriga, destinato a perire subito dopo di lui. .\nInterpretazione dell'episodio.\nAffiora in questi versi lo sgomento di Virgilio di fronte agli orrori della guerra, che miete lutti su lutti. La guerra non \u00e8 tra buoni e cattivi: i troiani cercano una nuova patria, gli italici si sentono minacciati. In nessun altro punto del poema soccombono cos\u00ec tanti eroi giovani: se si eccettuano Volcente e i suoi due cavalieri, padri di famiglia, tutti gli altri personaggi dell'episodio vanno incontro a morte prematura, non ci sono solo Eurialo e Niso, dato che i guerrieri che i due troiani uccidono nel sonno sono pi\u00f9 o meno loro coetanei: in IX, 161-63 si dice infatti che Turno sceglie per l'assedio 1.400 giovani (\u00abbis septem Rutuli muros qui milite servent / delecti, ast illos centeni quemque sequuntur /purpurei cristis iuvenes auroque corusci\u00bb). Giovent\u00f9 che va di pari passo con l'imprudenza: i Rutuli si lasciano sopraffare dal sonno, un elmo sottratto da Eurialo ai nemici sar\u00e0 all'origine della sua morte. Ma morire giovani in guerra significa anche guadagnarsi la fama eterna, e a questo provvede Virgilio che manifesta lo stesso senso di rispetto per tutti i caduti: guerrieri aristocratici come Niso, Remo e Ramnete (che pur bollato dal poeta in un primo tempo come \"superbus\" per l'ostentazione del suo doppio potere \u00e8 uno degli italici che Virgilio metter\u00e0 tra le vittime maggiormente rimpiante dall'esercito italico, essendo indiscutibile la sua amicizia per Turno), e soldati di estrazione non nobile come Eurialo e Serrano.\nFortuna dell'episodio.\nNell\"'Orlando furioso\" di Ludovico Ariosto i due giovani soldati saraceni Cloridano e Medoro compiono una sortita notturna nel campo dei cristiani per cercare il cadavere di Dardinello, il loro signore caduto in battaglia, e vi uccidono diversi nemici sorpresi nel sonno. Fin qui Ariosto segue Virgilio: diversa \u00e8 la conclusione, che vede soccombere il solo Cloridano, mentre Medoro \u00e8 destinato a essere salvato dalla bella Angelica; inoltre mancano descrizioni relative al ritrovamento dei guerrieri uccisi nella strage."}
{"id": "1521137", "revid": "1543377", "url": "https://it.wikipedia.org/wiki?curid=1521137", "title": "Microsoft Internet Security and Acceleration Server", "text": "Microsoft Internet Security and Acceleration Server (ISA Server) viene descritto da Microsoft come \"gateway per la sicurezza integrato\".\nNato originariamente come Microsoft Proxy Server, ISA \u00e8 un prodotto firewall e per la sicurezza basato su Microsoft Windows sviluppato principalmente per pubblicare in sicurezza server Web e altri sistemi server; fornisce servizi firewall Stateful Inspection e Application Layer, come server VPN e come fornitore dell'accesso a Internet per i PC di una rete aziendale.\nLe versioni di ISA 2000 e 2004 sono stati inclusi nell'edizione Premium di Microsoft Small Business Server, mentre alcuni rivenditori l'hanno inclusa in dispositivi Appliance.\nL'ultima versione.\nLa versione attuale di ISA Server \u00e8 ISA 2006, distribuita il 17 ottobre 2006. ISA 2006 funziona su piattaforma Windows Server 2003 e Windows Server 2003 R2 (ISA 2006 non permette l'utilizzo di Windows 2000 come sistema operativo ospitante.\nISA 2006 introduce alcune migliorie rispetto alla versione precedente, ISA 2004, come il supporto per l'autenticazione LDAP per l'uso di molteplici provider LDAP o foreste di Active Directory, il supporto integrato per Exchange 2007 (retrocompatibile con ISA 2004), il supporto per la pubblicazione con Microsoft Sharepoint, Single sign-on, Cross-Array Link Translation, Web Publishing Load Balancing (con cookie-based affinity per Integrated NLBS), insieme ad alcuni miglioramenti ai wizard come il Branch Office VPN Connection Wizard e miglioramenti nella gestione dei certificati.\nIntelligent Application Gateway.\nIl 1\u00ba febbraio 2007 Microsoft mette in commercio Intelligent Application Gateway, basata su una tecnologia acquisita con l'acquisto di Whale Communications annunciata il 18 maggio 2008 e basata su ISA 2006. IAG viene venduto esclusivamente come Appliance Hardware e fornisce funzionalit\u00e0 di Endpoint Compliance e SSL VPN.\nVersioni.\nMicrosoft Proxy Server.\nLa linea di prodotti ISA Server nasce con Microsoft Proxy Server. Microsoft Proxy Server v1.0 viene lanciato nel gennaio 1997 e destinato ad essere eseguito su piattaforma Windows NT 4.0. Proxy Server v1.0 era un prodotto base che era destinato a fornire l'accesso a Internet per i pc in un ambiente LAN. Anche se era ben integrato nella piattaforma NT4, Proxy Server v1.0 aveva solo delle funzionalit\u00e0 basilari e veniva distribuita in un'unica edizione. Il supporto esteso terminava il 31 marzo 2002\nProxy Server v2.0 viene distribuita nel dicembre 1997, e include una migliore integrazione degli Account NT, miglioramenti nel supporto del Packet Filtering e il supporto per un maggiore numero di protocolli di rete. Proxy Server 2.0 usciva dalla fase di supporto esteso il 31 dicembre 2004.\nISA 2000.\nIl 18 marzo 2001, Microsoft lanciava ISA 2000. ISA 2000 introduceva le versioni \"Standard\" e \"Enterprise\", con le funzionalit\u00e0 Enterprise che consistono nel High-Availability Clustering non inclusa nella versione Standard. ISA 2000 richiedeva Windows 2000 (qualsiasi versione), e inoltre funzioner\u00e0 anche su Windows Server 2003. In conformit\u00e0 con la Microsoft's Support Lifecycle Policy, ISA 2000 \u00e8 il primo prodotto ISA che estende il supporto fino a 10 anni con 5 anni di supporto \"Mainstream\" e 5 anni di supporto \"Extended\". ISA 2000 terminer\u00e0 il suo supporto il 12 aprile 2011.\nISA 2004.\nISA Server 2004 fu distribuito l'8 settembre 2004. ISA 2004 introduce supporto per reti multiple, configurazione integrata per le VPN, modelli per l'autenticazione, supporto per il Firewall a Livello Applicazione, supporto per il protocollo H.323, integrazione con Active Directory, SecureNAT, Secure Server Publishing e ulteriori miglioramenti.\nISA Server 2004 Enterprise Edition integra il Network Load Balancing (NLB) e il Cache Array Routing Protocol (CARP). Una delle funzionalit\u00e0 principali di ISA Server 2004 era la sua capacit\u00e0 di pubblicare in modo sicuro i server Web. Per esempio, alcune aziende utilizzano ISA Server 2004 per pubblicare i propri servizi Exchange (es. OWA, RPC over HTTP, ActiveSync, OMA). Utilizzando l'autenticazione con il metodo \"Forms-based Authentication\" (\"FBA\"), ISA Server pu\u00f2 essere utilizzato per pre-autenticare i client web in modo che il traffico proveniente dai client non autenticati verso quelli autenticati non sia possibile.\nMicrosoft Internet Security and Acceleration Server 2004 \u00e8 disponibile in due edizioni, Standard e Enterprise. Le edizioni di ISA Server sono licenziate per processore (la versione inclusa in Windows Small Business Server 2000/3 Premium include la licenza per 2 processori) e richiede Windows Server 2003 Standard (32 bit) o l'edizione Enterprise (32 bit). L'appliance hardware, contenente Windows 2003 Appliance Edition e ISA Server Standard Edition, \u00e8 disponibile presso molti Microsoft Partner."}
{"id": "1521140", "revid": "729019", "url": "https://it.wikipedia.org/wiki?curid=1521140", "title": "Citrullinemia", "text": "La citrullinemia \u00e8 un disordine recessivo autosomico che induce l'ammoniaca ed altre sostanze tossiche ad accumularsi nel sangue.\nTipologia.\nDue forme di citrullinemia sono state descritte in campo medico:\nSintomatologia.\nI sintomi e i segni clinici sono costituiti da vomito, diarrea, tremore, insonnia, enuresi, sudorazione, allucinazioni e ritardo mentale.\nEziologia.\nTale anomalia viene causata da un'alterazione dell'argininosuccinato sintasi (ASS) che comporta un'eccessiva presenza di citrullina nel siero. Entrambe lo forme si poggiano su un'eziologia genetica.\nCause di morte.\nTale anomalia pu\u00f2 portare alla morte del soggetto.\nTerapie.\nUna dieta equilibrata da sola pu\u00f2 avere effetti positivi su tale anomalia, la somministrazione del benzoato di sodio (375 mg al giorno) riduce i livelli di arginina."}
{"id": "1521143", "revid": "1573940", "url": "https://it.wikipedia.org/wiki?curid=1521143", "title": "Cyclopes didactylus", "text": "Il formichiere nano (Cyclopes didactylus ()) \u00e8 un piccolo mammifero dell'ordine dei Pilosa, presente in zone dell'America Meridionale e Centrale; \u00e8 l'unica specie del genere Cyclopes e della famiglia Cyclopedidae .\nDescrizione.\n\u00c8 il pi\u00f9 piccolo dei formichieri. Il peso \u00e8 in genere tra 250 e 450 g e la lunghezza varia tra 36 e 45\u00a0cm. Ha una pelliccia folta e soffice di colore bruno-dorato. Il muso \u00e8 corto, la coda \u00e8 parzialmente prensile. Come tutti i formichieri \u00e8 privo di denti. Le zampe anteriori hanno quattro dita, delle quali le due centrali sono pi\u00f9 lunghe e armate di robusti artigli. Si serve anche di cuscinetti posti sotto le zampe per arrampicarsi.\nBiologia.\nComportamento.\n\u00c8 un animale notturno, arboricolo e solitario.Quando si sente minacciato si alza sulle zampe posteriori per sembrare pi\u00f9 imponente e graffia il nemico. Dorme di giorno appallottolato su un albero. La sua vita dura 2,5 anni.\nAlimentazione.\nLa dieta consiste esclusivamente di insetti: soprattutto di formiche (ne pu\u00f2 mangiare 8\u00a0000 in una giornata) e in minor misura termiti, ma occasionalmente \u00e8 stato osservato nutrirsi anche di coccinelle.\nRiproduzione.\nHa un periodo di gestazione di circa 17-21 settimane. I piccoli nascono in un tronco cavo ricoperto di foglie all'interno. D\u00e0 alla luce 1 piccolo per parto. Il divezzamento avviene verso i 5 mesi.\nDistribuzione e habitat.\nVive nelle foreste del bacino amazzonico, della Colombia, Ecuador e di vari paesi dell'America centrale. Secondo alcuni autori predilige le foreste di kapok e di altri alberi del genere \"Ceiba\", che gli offrono modo di mimetizzarsi, diradando gli attacchi degli uccelli rapaci.\nTassonomia.\nSi conoscono 6 sottospecie del formichiere nano:\nConservazione.\nLa IUCN la classifica come specie a minimo rischio di estinzione."}
{"id": "1521144", "revid": "767487", "url": "https://it.wikipedia.org/wiki?curid=1521144", "title": "Classe Bravo", "text": "Il progetto 690 (\u041a\u0435\u0444\u0430\u043b) \"cefalo\" (classe Bravo, sotto designazione NATO) \u00e8 una classe di sottomarini sviluppata in Unione Sovietica a fine anni sessanta. In tutto, ne furono costruiti quattro esemplari, oggi radiati.\nSviluppo e tecnica.\nLa costruzione di questi sottomarini avvenne presso il cantiere navale di Komsomol'sk-na-Amure, ed entrarono in servizio tra il 1967 ed il 1970.\nDal punto di vista tecnico, si tratta di un sottomarino per esercitazioni antisommergibile, con possibilit\u00e0 di impiego in combattimento. Tutti i vascelli sono stati radiati tra il 1991 ed il 1995. Le informazioni su questa classe sono molto scarse.\nCollegamenti esterni.\n "}
{"id": "1521145", "revid": "149726", "url": "https://it.wikipedia.org/wiki?curid=1521145", "title": "Cyclopes", "text": ""}
{"id": "1521146", "revid": "149726", "url": "https://it.wikipedia.org/wiki?curid=1521146", "title": "Formichiere nano", "text": ""}
{"id": "1521147", "revid": "1305772", "url": "https://it.wikipedia.org/wiki?curid=1521147", "title": "Butoie\u0219ti", "text": "Butoie\u0219ti \u00e8 un comune della Romania di 3.368 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 8 villaggi: Argine\u0219ti, Butoie\u0219ti, Buice\u0219ti, Gura Motrului, Jugastru, Pluta, R\u0103du\u021be\u0219ti, \u021a\u00e2n\u021baru.\nMonumento di una certa importanza \u00e8 la chiesa lignea di Butoie\u0219ti, costruita nel 1821; si tratta di una piccola chiesa di campagna circondata da un piccolo cimitero, situata ai margini dell'abitato.\nButoie\u0219ti ha dato i natali al filosofo, psicologo, drammaturgo e uomo politico Constantin R\u0103dulescu-Motru (1868-1957), considerato una figura di rilievo della cultura romena della prima met\u00e0 del XX secolo."}
{"id": "1521149", "revid": "149587", "url": "https://it.wikipedia.org/wiki?curid=1521149", "title": "Santuario Maria Santissima di Vena", "text": ""}
{"id": "1521150", "revid": "149726", "url": "https://it.wikipedia.org/wiki?curid=1521150", "title": "Cyclopedidae", "text": ""}
{"id": "1521151", "revid": "287204", "url": "https://it.wikipedia.org/wiki?curid=1521151", "title": "Butoiesti", "text": ""}
{"id": "1521152", "revid": "287204", "url": "https://it.wikipedia.org/wiki?curid=1521152", "title": "Assistente operatore", "text": "Lassistente operatore \u00e8 una figura professionale dell'industria cinematografica inquadrata nel reparto operatori.\nLavora a stretto contatto con l'operatore di macchina e con il direttore della fotografia essendo responsabile del funzionamento dell'impianto tecnico relativo alle riprese.\nDurante la fase di preparazione delle riprese \u00e8 compito dell'assistente operatore controllare che tutto il corredo necessario alle riprese sia perfettamente funzionante da un punto di vista meccanico, ottico ed elettronico.\nDurante la fase di ripresa esegue i cambi di fuoco necessari, controlla che tutti i parametri tecnici (diaframma, sensibilit\u00e0 del supporto, cadenza di ripresa, filtri) siano corretti e corrispondenti alle esigenze del direttore della fotografia, controlla la pulizia del pattino dove scorre la pellicola garantendo attraverso questa operazione, per quanto possibile, l'assenza di eventuali difetti sul negativo come rigature ed impurit\u00e0 prodotte dal trascinamento e dalla pellicola, garantisce la manutenzione delle attrezzature e coordina tecnicamente il reparto.\nIn Italia assieme alle altre figure professionali della ripresa l'assistente operatore \u00e8 rappresentato dall'AITR (Associazione Italiana Tecnici di Ripresa)"}
{"id": "1521155", "revid": "125205583", "url": "https://it.wikipedia.org/wiki?curid=1521155", "title": "Museo Guimet", "text": "Il Museo Guimet (in francese: Mus\u00e9e national des Arts asiatiques-Guimet o Mus\u00e9e Guimet), situato nel XVI \"arrondissement\" di Parigi, in \"place d'I\u00e9na\" n. 6 (\"M\u00e9tro\": I\u00e9na) \u00e8 uno dei pi\u00f9 grandi musei di arte asiatica fuori dall'Asia.\nLa raccolta fu fondata nel 1879 a Lione da \u00c9mile \u00c9tienne Guimet, un industriale francese, e fu trasferita a Parigi nel 1885. Appassionato di viaggi, a Guimet nel 1876 fu commissionato dal ministero della pubblica istruzione francese lo studio delle religioni dell'Estremo Oriente e il museo ospita molti frutti di questa spedizione, inclusa una bella collezione di porcellane cinesi e giapponesi, ma anche oggetti di provenienze diverse, ad esempio dall'Antico Egitto e dal mondo greco e romano. Una delle sue ali, il Panth\u00e9on Bouddhique, illustra opere legate alla religione."}
{"id": "1521158", "revid": "1718925", "url": "https://it.wikipedia.org/wiki?curid=1521158", "title": "Musikverein", "text": "Il Musikverein di Vienna, in Austria \u00e8 una sala da concerto considerata tra le pi\u00f9 eleganti al mondo, insieme alla Symphony Hall di Boston e alla Concertgebouw di Amsterdam.\n\u00c8 la sede principale dei \"Wiener Philharmoniker\".\nStoria.\nNel 1812 venne fondata a Vienna la \"Gesellschaft der Musikfreunde\" (in italiano: \"Societ\u00e0 degli Amici della Musica di Vienna\"), con lo scopo di promuovere la musica in tutte le manifestazioni. A partire dal 1831, promosse una serie di concerti all'interno del Tuchlauben. Tuttavia l'auditorium, con in suoi 700 posti a sedere, si rivel\u00f2 presto troppo piccolo.\nA partire dal 1857, per volere di Francesco Giuseppe I, venne costruita, nei nuovi quartieri occidentali di Vienna, la Ringstra\u00dfe e alla Gesellschaft der Musikfreunde venne donato dall'imperatore un appezzamento di terreno lungo quest'ultima per costruirvi un nuovo auditorium.\nIl progetto dell'edificio venne affidato all'architetto classicista Theophil von Hansen e la costruzione si protrasse dal 1863 al 1870, e il nuovo auditorium venne inaugurato il 6 gennaio.\nL'edificio consisteva in due sale da musica: una pi\u00f9 grande, chiamata \"Goldener Saal\" (in italiano: \"Sala d'Oro\") ed una pi\u00f9 piccola, per la musica da camera, che nel 1938 venne intitolata a Johannes Brahms.\nNel 2004 sono state aperte quattro nuove sale, di cui tre da concerto, nei sotterranei.\nDescrizione.\nArchitettura.\nL'edificio, esternamente, \u00e8 in stile neogreco, ispirato agli antichi templi.\nLa larga facciata \u00e8 a salienti, con due sezioni laterali simmetriche ed una centrale; quest'ultima \u00e8 pi\u00f9 alta rispetto alle altre due ed \u00e8 coronata da un frontone scolpito, opera di Franz Melnitzky. Nella parte inferiore della sezione centrale, si trova il triplice ingresso, composto da tre arcate a tutto sesto. Le due ali laterali della facciata e le fiancate sono caratterizzate da un'alternanza di lesene tuscaniche in basso e ioniche in alto a pi\u00f9 piani di finestre.\nAll'interno, si trovano le seguenti sale:\nGoldener Saal.\nLa \"Goldener Saal\" \u00e8 la sala di musica principale dell'edificio. Essa \u00e8 lunga 48 metri, larga 19 metri ed alta 18 metri. Al suo interno, possono trovare posto 1745 persone sedute e circa 300 in piedi.\nIl vasto ambiente rettangolare, coperto da un elaborato soffitto a cassettoni intagliato, dorato e dipinto, presenta sculture di Franz Melnitzky e pitture di August Eisenmenger. Lungo le pareti, corre un ballatoio con balaustra riccamente scolpita, sorretto da cariatidi dorate. Dal soffitto, pendono dieci lampadari di cristallo disposti in due file parallele di cinque ciascuna.\nOgni anno il 1\u00ba gennaio si tiene in questa sala il Concerto di Capodanno di Vienna.\nOrgano a canne.\nL'organo a canne della Goldener Saal \u00e8 stato costruito tra il 2009 e il 2011 dalla ditta organaria austriaca Rieger Orgelbau.\nNel 1907, la stessa ditta aveva costruito per la sala un organo a canne, in sostituzione di quello del 1872, costruito da Friedrich Ladegast. L'organo Rieger \u00e8 stato in seguito restaurato nel 1948 dalla ditta organaria viennese Molzer, ed inaugurato con un concerto da Marcel Dupr\u00e9.\nLo strumento \u00e8 stato sostituito da uno nuovo, della ditta Walcker Orgelbau, nel 1969; questo strumento, poich\u00e9 a trasmissione integralmente elettrica, venne duramente criticato da molti organisti ed organologi dell'epoca, che avrebbero preferito la trasmissione meccanica. Ben presto lo strumento cadde in disuso, sino a divenire insuonabile.\nL'organo attuale, inaugurato nel 2011, riutilizza la cassa lignea neoclassica del primo organo. Lo strumento ha 86 registri distribuiti sulle quattro tastiere, di 61 note ciascuna, la pedaliera, di 32 note. Le consolles sono due:\nLa disposizione fonica dello strumento \u00e8 la seguente:"}
{"id": "1521159", "revid": "180095", "url": "https://it.wikipedia.org/wiki?curid=1521159", "title": "Mus\u00e9e Guimet", "text": ""}
{"id": "1521160", "revid": "110157", "url": "https://it.wikipedia.org/wiki?curid=1521160", "title": "C\u0103z\u0103ne\u0219ti (Mehedin\u021bi)", "text": "C\u0103z\u0103ne\u0219ti (in ungherese \"Kazanesd\") \u00e8 un comune della Romania di 2.522 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 12 villaggi: C\u0103z\u0103ne\u0219ti, Ercea, G\u00e2rbov\u0103\u021bu de Sus, Govodarva, Ilovu, Jigni\u021ba, P\u0103ltini\u0219u, Poiana, Ro\u0219ia, Severine\u0219ti, Suharu, Valea Co\u0219u\u0219tei."}
{"id": "1521161", "revid": "2130303", "url": "https://it.wikipedia.org/wiki?curid=1521161", "title": "Pieve di Santa Maria Assunta (Bargagli)", "text": "La pieve di Santa Maria Assunta \u00e8 un luogo di culto cattolico situato nel comune di Bargagli, in piazza Conciliazione, nella citt\u00e0 metropolitana di Genova. La chiesa \u00e8 sede della parrocchia omonima del vicariato Medio-Alto Bisagno dell'arcidiocesi di Genova.\nStoria e descrizione.\nLa chiesa risale, secondo una citazione del X secolo, al 935 ed \u00e8 una delle pi\u00f9 antiche pievi della Liguria anche se alcuni documenti, non ufficiali e non verificabili, di un parroco locale attestano che l'edificazione della chiesa sia avvenuta in realt\u00e0 nel 667. Alcuni storici affermano che la sua riedificazione avvenne quasi certamente nel corso del XV secolo dove la struttura assunse l'odierna divisione a tre navate.\nEsistono testimonianze del suo utilizzo, specie del campanile, durante il Medioevo come roccaforte contro le incursioni barbariche. Quest'ultimo fu costruito nel 1237 a seguito di un apposito lascito, ma la sua attuale altezza - circa trenta metri - fu raggiunta grazie ai lavori di innalzamento effettuati nel 1789; nello stesso anno si piantarono gli alberi di cipresso sul piazzale antistante la chiesa e si intonac\u00f2 la struttura.\nL'orologio del campanile - il primo - fu posizionato dieci anni dopo l'innalzamento, nel 1799, mentre il secondo fu sistemato nel 1840; le sei campane della torre campanaria sono state benedette il 7 luglio del 1912.\nAltri lavori di edificazione, sistemazione e di restauro furono eseguiti tra il 1926 e il 1927 quali la costruzione del piccolo tempio dedicato all'Assunta e la completa risistemazione della pavimentazione. Nuovi lavori, soprattutto nelle fondamenta della struttura, furono compiuti tra il 1972 e il 1973 e ancora nel 1975."}
{"id": "1521168", "revid": "122880", "url": "https://it.wikipedia.org/wiki?curid=1521168", "title": "Operatore di macchina", "text": ""}
{"id": "1521172", "revid": "110157", "url": "https://it.wikipedia.org/wiki?curid=1521172", "title": "Cire\u0219u (Mehedin\u021bi)", "text": "Cire\u0219u (in ungherese \"Cserestemes\") \u00e8 un comune della Romania di 683 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 4 villaggi: Bunoaica, Cire\u0219u, Jup\u00e2ne\u0219ti, Negru\u0219a."}
{"id": "1521175", "revid": "135229", "url": "https://it.wikipedia.org/wiki?curid=1521175", "title": "Pan American Airways", "text": ""}
{"id": "1521177", "revid": "339392", "url": "https://it.wikipedia.org/wiki?curid=1521177", "title": "Minor Outlying Islands degli Stati Uniti", "text": ""}
{"id": "1521180", "revid": "1543377", "url": "https://it.wikipedia.org/wiki?curid=1521180", "title": "BMW IIIa", "text": "Il BMW IIIa era un motore aeronautico raffreddato a liquido a sei cilindri in linea progettato da Max Friz prodotto dalla BMW GmbH verso la fine della prima guerra mondiale. Il \"IIIa\" \u00e8 stato il primo motore prodotto con il marchio BMW.\nStoria e sviluppo.\nIl 20 marzo del 1917 la \"Rapp Motorenwerke\", in seguito trasformatasi nella \"BMW GmbH\", deposit\u00f2 la documentazione del progetto di un nuovo motore. Il progetto si doveva a Max Friz e si ispirava al precedente Rapp III restato allo stadio di prototipo. La configurazione era a sei cilindri in linea in quanto garantiva un buon bilanciamento e una riduzione delle vibrazioni. Il rapporto di compressione ipotizzato era di 6,4:1.\nDopo la trasformazione della ragione sociale il motore venne designato BMW III. Pur essendo il primo motore della nuova societ\u00e0 venne indicato come \"III\" per rispettare il nuovo sistema di classificazione dei propulsori emanato dalle autorit\u00e0. Il nuovo sistema divideva le unit\u00e0 in base alla loro potenza utilizzando i numeri romani per le designazioni. Cos\u00ec un motore che forniva tra i 102 e i 106 CV (100-105\u00a0hp - 74,5 - 78 kW) veniva designato con \"I\". Il motore BMW sviluppava 185\u00a0hp (138\u00a0kW) per cui entr\u00f2 in fascia designata con il numero \"III\".\nIl vero punto di forza di questa unit\u00e0 per\u00f2 non era tanto nella sua potenza, ma nella possibilit\u00e0 di mantenerla in quota, grazie al fatto di essere sovracompresso. Per evitare il fenomeno della detonazione a bassa quota, una farfalla aggiuntiva limitava la portata di aria, mentre si apriva ad alta quota. Con questo sistema il motore poteva sviluppare la sua piena potenza anche a queste quote, grazie anche ad un innovativo sistema che permetteva di regolare il flusso del carburante in base all'altitudine del velivolo. Per alimentare il motore si utilizzava una benzina ad alto numero di ottani miscelata con una piccola quantit\u00e0 di benzolo. Grazie a questa caratteristica il nuovo propulsore garantiva un vantaggio notevole rispetto ad altre unit\u00e0 dell'epoca.\nIl motore dotato di questo nuovo sistema venne designato \"D.IIIa\". Era in grado di sviluppare una potenza di 202,8 CV (200\u00a0hp - 149\u00a0kW) a 2.000 m (6.561 ft) di quota. Il progetto fu completato nel maggio del 1917 e la prima unit\u00e0 inizi\u00f2 le prove il 17 settembre dello stesso anno. Venne portato in volo per la prima volta a dicembre e, dopo l'esito positivo dei test, la produzione inizi\u00f2 nel 1918.\nIl BMW IIIa venne montato su diversi esemplari dei caccia Fokker D.VII e sugli Junkers A 20 e F 13. Con l'adozione di questo motore il caccia della Fokker riusciva a surclassare le prestazioni di ogni caccia alleato dell'epoca. La reputazione del D.IIIa non fece che crescere nel tempo. Molto fu anche dovuto ai successi ottenuti dai velivoli in dotazione allo Jasta 11, il reparto caccia creato da Manfred von Richthofen e all'epoca comandato da Ernst Udet. Quest'ultimo giudic\u00f2 il motore eccezionale rilevando, come suo unico difetto, quello di essere stato realizzato troppo tardi.\nFurono circa 700 i BMW IIIa prodotti dalla Casa nei suoi stabilimenti di Monaco di Baviera. La domanda si dimostr\u00f2 superiore alle capacit\u00e0 produttive degli impianti della ditta e si rese necessario spostare una parte della produzione presso gli stabilimenti della Opel a R\u00fcsselsheim.\nPrimati.\nDopo la fine del conflitto il motore conquist\u00f2 un record di altezza per i velivoli passeggeri. Il 19 settembre 1919 uno Junkers F 13 pilotato da Frank Zeno Diemmer e con otto passeggeri a bordo raggiunse la quota di 6\u00a0750 m."}
{"id": "1521184", "revid": "1745361", "url": "https://it.wikipedia.org/wiki?curid=1521184", "title": "Niso (figlio di Pandione)", "text": "Niso () \u00e8 un personaggio della mitologia greca. Fu un re di Megara.\nGenealogia.\nFiglio di Pandione II (o di Ares oppure di Deioneo figlio di Eolo) e di Pylia figlia del re di Megara Phylas. \nSpos\u00f2 Abrota che lo rese padre di Eurimede, Ifinoe e Scilla.\nMitologia.\nQuando mor\u00ec sua moglie, Niso ordin\u00f2 che tutte le donne del suo regno vestissero un vestito simile a quello che indossava lei.\nSuo padre (Pandione II) fu deposto da Metione dal trono di Atene e dopo la sua morte, Niso ed i suoi tre fratelli (Egeo, Lico e Pallante) deposero gli usurpatori e ripresero il controllo dell'Attica. Cos\u00ec Egeo divenne il re di Atene ed a lui rest\u00f2 il trono di Megara. \nMinosse per\u00f2, deciso a vendicare la morte di suo figlio Androgeo (fatto uccidere da Egeo), entr\u00f2 in guerra contro l'Attica, sbarc\u00f2 dalle sue navi ed invase Megara. Ora il pericolo era la morte, ma Niso non temeva questo perch\u00e9 l'oracolo di Apollo gli aveva predetto che non sarebbe morto fino a quando avesse conservato sulla testa il capello color rosso porpora che gli era cresciuto. \nMa sua figlia Scilla si innamor\u00f2 di Minosse e per compiacerlo gli taglio il capello. Cos\u00ec lui mori.\nNella versione di Eschilo, Minosse corruppe Scilla offrendole una collana d'oro in cambio del suo tradimento.\nOvidio invece, scrive che Niso non mor\u00ec dopo il taglio del capello ma si trasform\u00f2 in un'aquila ed aggerd\u00ec Scilla mentre cercava di salire su una delle navi di Minosse."}
{"id": "1521186", "revid": "281901", "url": "https://it.wikipedia.org/wiki?curid=1521186", "title": "Folivora", "text": "I Folivori (Folivora ), detti anche Fillofagi (\"Phyllophaga\"), sono un sottordine di mammiferi, i cui rappresentanti attuali sono i bradipi.\nSistematica.\nIl sottordine contiene 6 specie viventi, raggruppate in due generi e due famiglie, oltre a varie famiglie estinte:\nEvoluzione.\nI fillofagi hanno avuto un grandissimo sviluppo durante il Miocene e il Pliocene. Una forma primitiva di incerta collocazione sistematica, \"Pseudoglyptodon\", \u00e8 nota in terreni dell'Eocene superiore (circa 35 milioni di anni fa). Quasi tutte le forme appartenenti a questo sottordine sono caratterizzate da una corporatura robusta, un bacino allargato e un muso corto e alto. L'infraordine dei milodonti (Mylodonta) \u00e8 caratterizzato da forme che si nutrivano pi\u00f9 che altro di erba, perci\u00f2 il nome fillofagi (\"mangiatori di foglie\") non \u00e8 adeguato per questi animali. I milodonti erano animali di grande statura e forme generalmente pesanti, anche se alcune forme, come \"Scelidotherium\", erano dotate di un cranio sottile e allungato. Verso la fine del Miocene, ancor prima della formazione dell'istmo di Panama che permetteva gli scambi faunistici tra Nordamerica e Sudamerica, alcuni milodonti (\"Thinobadistes\") migrarono verso nord tramite island hopping e diedero origine a una linea che si estinse solo alla fine del Pleistocene (ad esempio \"Glossotherium\" e \"Paramylodon\"). Sembra che in Sudamerica alcuni di questi animali, come \"Mylodon\", venissero tenuti in cattivit\u00e0 dagli uomini preistorici e imprigionati in caverne come vere e proprie riserve di cibo. \nL'infraordine dei megateri (Megatheria), noti anche come tardigradi (Tardigrada), comprende invece esclusivamente forme che si nutrivano di foglie, e possiedono un tipo di dentatura decisamente diversa da quella dei milodonti. Le forme primitive, come \"Hapalops\" e \"Planops\" del Miocene inferiore e medio, non superavano la taglia di un cane, ma i generi pi\u00f9 evoluti, come \"Megatherium\" ed \"Eremotherium\" potevano superare i sei metri di lunghezza, ed erano i pi\u00f9 grandi animali del loro habitat. Come per i milodontidi, anche i megateri migrarono gi\u00e0 alla fine del Miocene in Nordamerica (\"Pliometanastes\"). La famiglia dei megateridi (Megatheriidae), in particolare, port\u00f2 all'estremo le specializzazioni per la vita nelle pianure, come l'aumento di dimensioni. Alcuni generi, come \"Nothrotheriops\", rimasero relativamente piccoli, mentre altri, come \"Thalassocnus\", si specializzarono insolitamente per la vita acquatica. La famiglia dei megalonichidi (Megalonychidae) comprende una serie di forme di grosse dimensioni, come \"Megalonyx\", e una serie di altri generi che, ancora nel Miocene inferiore (circa 20 milioni di anni fa, migrarono nelle isole caraibiche (ad es. \"Megalocnus\") e ridussero le loro dimensioni, divenendo animali arboricoli. L'attuale bradipo didattilo (\"Choloepus\") \u00e8 strettamente imparentato con queste ultime forme. I bradipi tridattili (\"Bradypus\"), invece, non hanno un'origine chiara, anche se sicuramente appartengono all'infraordine dei tardigradi."}
{"id": "1521189", "revid": "190245", "url": "https://it.wikipedia.org/wiki?curid=1521189", "title": "Boot Loader", "text": ""}
{"id": "1521191", "revid": "339392", "url": "https://it.wikipedia.org/wiki?curid=1521191", "title": "Aeroporto internazionale Houari Boumedienne", "text": ""}
{"id": "1521192", "revid": "767487", "url": "https://it.wikipedia.org/wiki?curid=1521192", "title": "Miss Cast Away", "text": "Miss Cast Away (conosciuto anche con il titolo di Miss Cast Away and the Island Girls) \u00e8 una commedia indipendente del 2004 scritta e diretta da Bryan Michael Stoller.\nNel film appaiono Michael Jackson, Eric Roberts, Charlie Schlatter, Brande Roderick, Jerry Lewis, Bob Denver, Pat Morita e Bernie Kopell.\nQuesto film \u00e8 diventato famoso per la partecipazione del cantante Michael Jackson nell'ultima apparizione come attore della sua carriera; in pi\u00f9 nella colonna sonora, sono presenti due canzoni del cantante: Billie Jean e Beat It contenute nell'album Thriller, l'album pi\u00f9 venduto nella storia della discografia.\nTrama.\nUn aereo con a bordo delle partecipanti ad un concorso di bellezza \u00e8 costretto a un atterraggio d'emergenza su un'isola deserta. Il capitano Maximus Powers (Roberts) e il co-pilota Mike Saunders (Schlatter) devono prendersi cura delle loro passeggere, evitando i pericoli di un \"Jurassic Pork\" (un maiale preistorico gigante) e un gruppo di scimmie, simili a quelle de Il pianeta delle scimmie, impegnate a cercare l'Arca di No\u00e8.\nUn droide simile a R2-D2 proietter\u00e0 l'immagine di \"Agent MJ\" (Jackson), che \u00e8 stato assegnato da Papa Wojtyla e dal Vaticano per dare una missione a Saunders per scopi segreti.\nSviluppo, produzione e distribuzione.\nIl film \u00e8 una commedia dissacrante e una parodia nello stile di quelle del trio Zucker-Abrahams-Zucker, che cita e prende in giro, tra gli altri: Miss Detective, Cast Away, Love Boat, L'isola di Gilligan, Men in Black II, Jurassic Park e Il pianeta delle scimmie. Il film \u00e8 stato presentato ad alcuni film festival nel 2004 e il regista ha dichiarato che il film doveva uscire sempre nel 2004 ma a causa di alcuni problemi giudiziari di Jackson \u00e8 stato rimandato a data da destinarsi e alla fine pubblicato solo in DVD nel 2005 e mai uscito al cinema. Le scene con Jackson sono state girate al Neverland Ranch come \u00e8 possibile vedere anche in uno dei contenuti speciali di una delle edizioni DVD. \nA Bryan Michael Stoller \u00e8 stato dato il permesso di girare le scene di Michael Jackson al Neverland Ranch dal cantante stesso, suo amico da diversi anni. In un'intervista a MTV, ha dichiarato:\n\"\u00c8 la sua casa. Per lui \u00e8 normale se c'\u00e8 un treno che corre intorno alla propriet\u00e0 fischiando\" il regista ha dichiarato riguardo ad un'interruzione rumorosa alle riprese che \u00e8 possibile vedere tra i bonus del DVD. \"[Un'altra volta] il suo staff ci ha portato della zuppa, quindi eravamo li sorseggiando zuppa e parlando quando due elefanti passano camminando fuori dalla finestra. Michael ha continuato a sorseggiare la sua zuppa come se nulla fosse, io mi rivolgo a Michael e lo guardo e lui non si \u00e8 nemmeno accorto degli elefanti.\""}
{"id": "1521193", "revid": "339392", "url": "https://it.wikipedia.org/wiki?curid=1521193", "title": "Aeroporto HOUARI BOUMEDIENNE", "text": ""}
{"id": "1521194", "revid": "339392", "url": "https://it.wikipedia.org/wiki?curid=1521194", "title": "Aeroporto Houari Boumedienne", "text": ""}
{"id": "1521199", "revid": "1305772", "url": "https://it.wikipedia.org/wiki?curid=1521199", "title": "Brzeg", "text": "Brzeg (in tedesco: \"Brieg\") \u00e8 una citt\u00e0 polacca del distretto di Brzeg nel voivodato di Opole, sul fiume Oder.\nSi estende su una superficie di e contava abitanti al 31 dicembre 2012 ( per km\u00b2).\nStoria.\nNel 1250 il duca di Slesia Enrico III le accord\u00f2 i privilegi di citt\u00e0 e venne fortificata nel 1297: in seguito alla divisione del ducato di Breslavia (1311) divenne la capitale del ducato di Legnica (Bassa Slesia); nel 1428 venne incendiata dagli Hussiti ma venne immediatamente ricostruita.\nAll'estinzione della dinastia dei Piasti (1675) l'imperatore Leopoldo I ne rivendic\u00f2 il possesso come re di Boemia: essendo gi\u00e0 stata promessa ai discendenti dell'elettore di Brandeburgo Gioacchino II (1537), il passaggio di Brzeg ai domini asburgici venne usato come pretesto da Federico II di Prussia per scatenare la guerra di successione austriaca (1740-1748).\nConquistata dalla Prussia con la Slesia nel 1742, distrutta dalle truppe napoleoniche nel 1807, fece parte della Germania fino alla II guerra mondiale e pass\u00f2 alla Polonia nel 1945.\nConserva monumenti del XIII secolo."}
{"id": "1521200", "revid": "229617", "url": "https://it.wikipedia.org/wiki?curid=1521200", "title": "Ciclopedidi", "text": ""}
{"id": "1521214", "revid": "287204", "url": "https://it.wikipedia.org/wiki?curid=1521214", "title": "Ventola di raffreddamento", "text": ""}
{"id": "1521215", "revid": "486946", "url": "https://it.wikipedia.org/wiki?curid=1521215", "title": "Thomas Kinkade's Home for Christmas", "text": ""}
{"id": "1521221", "revid": "21880", "url": "https://it.wikipedia.org/wiki?curid=1521221", "title": "Jean Bauhin", "text": ""}
{"id": "1521229", "revid": "125027383", "url": "https://it.wikipedia.org/wiki?curid=1521229", "title": "Neverland Ranch", "text": "Neverland Valley Ranch (conosciuto anche come Sycamore Valley Ranch) \u00e8 una propriet\u00e0 privata di circa 1.100 ettari situata nella contea di Santa Barbara, in California ed \u00e8 nota per essere stata la residenza privata della superstar statunitense Michael Jackson, che l'acquist\u00f2 nel 1988 trasformandone una parte in un parco a tema per ricevere gli invitati e i bambini malati.\nAttualmente \u00e8 di propriet\u00e0 del miliardario Ronald Wayne Barkle, che ha acquistato la tenuta nel 2020 per 22 milioni di dollari.\nStoria.\nGenesi e costruzione.\nNel 1977 l'imprenditore immobiliare William Bone, dopo una lunga ricerca per realizzare il ranch dei sogni, approda al \"Zaca Ladera Ranch\" a Santa Ynez Valley, incontaminata zona della California, a due ore di macchina da Los Angeles. Le sue colline erano ricoperte di alberi di sicomoro e lecci, e la vicinanza alla costa e le fresche brezze favorivano un terreno umido. Nelle vicinanze c'erano alcuni dei pi\u00f9 grandi vigneti nel sud della California.\nWilliam Bone decise di mettere in atto tutta la sua esperienza di 15 anni come imprenditore immobiliare di successo costruendovi un enorme magione con annesse case per gli ospiti, spettacolari giardini, un lago artificiale con una cascata e un ponte di pietra che attraversava un ruscello. Lo rinomin\u00f2 \"Sycamore Valley Ranch\" e si trasfer\u00ec con tutta la sua famiglia l\u00ec in modo da poter supervisionare i lavori.\nNel 1982, dopo un lungo processo di costruzione che richiese il lavoro di maestri artigiani provenienti da ogni parte degli Stati Uniti, la casa in stile Tudor venne finalmente completata e venne quindi il momento di metterla in vendita.\nL'acquisto da parte di Michael Jackson.\nFu proprio in quegli anni che Michael Jackson ne fu affascinato quando nel 1983 fu ospite di Bone nel Ranch, dove l'amico e collega Paul McCartney soggiornava, dato che nelle vicinanze i due stavano girando il videoclip della canzone \"Say Say Say\", duetto tra Jackson &amp; McCartney. Jackson, che da tempo stava cercando un po' di indipendenza dalla numerosa famiglia, con la quale ancora abitava nella villa di Hayvenhurst a Encino, seppe dal proprietario che il ranch era in vendita e decise pertanto di acquistarlo. \nDopo una contrattazione durata anni, nel 1988 finalmente Jackson acquist\u00f2 la propriet\u00e0 da Bone per una cifra stimata di circa 20 milioni di dollari dell'epoca e vi si trasfer\u00ec lo stesso anno. L'artista volle un'ulteriore ristrutturazione, che comprendeva l'aggiunta di una pista per i go-cart, un cinema/teatro, una sala giochi, un luna park privato (con una ruota panoramica e svariate giostre) e uno zoo personale con vari animali esotici.\nJackson cambier\u00e0 il nome del ranch da \"\"Sycamore\" a \"Neverland\"\" che \u00e8 il nome originale inglese de L'isola che non c'\u00e8, il luogo immaginario delle avventure di Peter Pan, il suo personaggio preferito a cui dichiar\u00f2 in varie interviste di ispirarsi. Ancora impegnato per\u00f2 col suo primo tour da solista, il grandioso \"Bad World Tour\", Jackson trascorrer\u00e0 solo il tempo libero al ranch per poi dal 1989 trasferirsi definitivamente.\n\"Neverland\" entra nell'immaginario collettivo.\nInizialmente i media parlavano del ranch come di un luogo quasi immaginario dato che Jackson invitava solo gli amici pi\u00f9 stretti e i familiari finch\u00e9, nel 1991, la sua cara amica Elizabeth Taylor, in procinto di convolare a nozze per l'ottava volta, venne invitata a sposarsi al ranch dallo stesso Jackson. Fu allora che il ranch \"Neverland\" entr\u00f2 nell'immaginario collettivo. I media non furono invitati all'evento, con la sola eccezione della rivista People che si aggiudic\u00f2 l'esclusiva sulle foto ufficiali, tuttavia cercarono lo stesso in tutti i modi di filmare il matrimonio usando elicotteri che volavano sulla propriet\u00e0 mostrandone cos\u00ec le prime immagini al mondo.\nFu solo nel febbraio del 1993 che Jackson apr\u00ec il suo ranch alle telecamere per la prima volta durante una famosa intervista con Oprah Winfrey. L'intervista-evento iniziava all'interno della casa principale per poi, in un altro segmento, mostrare i due che si spostavano tramite un golf cart attraverso i giardini per raggiungere il cinema personale dell'artista, per poi concludersi con Jackson e la Winfrey che camminavano verso le giostre del parco giochi privato del ranch. Venne trasmessa in diretta in varie parti del mondo raggiungendo la cifra record di oltre 100 milioni di telespettatori in tutto il mondo e diventando l'intervista pi\u00f9 seguita nella storia della televisione.\nLo stesso anno Jackson diede accesso al ranch anche alla rivista LIFE che gli dedicher\u00e0 la copertina. \nNel settembre del 1993, Jackson volle aggiungere al ranch anche una propria stazione ferroviaria, con tanto di treno a vapore in miniatura, come quello dei parchi stile Disneyland, che venne inaugurata nel gennaio 1994 e divent\u00f2 da l\u00ec in poi il simbolo pi\u00f9 conosciuto del ranch stesso.\nJackson, tramite molte associazioni benefiche, invitava molti bambini svantaggiati o malati terminali nel suo ranch.\nNel 1993 e nel 2003 Jackson venne accusato di abusi da due giovani ragazzi che passavano spesso molto tempo a \"Neverland\". Le accuse del 1993 sono state risolte senza ricorrere al tribunale dato che, prima di un eventuale processo, la famiglia dell'accusatore fece richiesta di una somma di denaro per ritirare le accuse, ma quelle del 2003 hanno dato origine ad un processo in cui Jackson \u00e8 stato dichiarato non colpevole per tutti i 10 capi d'accusa. Neverland fu pertanto perquisita per ben due volte: nel novembre 2003 e, nuovamente, nel dicembre 2004.\nNel 2002, poco prima delle seconde accuse, per la seconda volta nella sua carriera e a quasi dieci anni dalla famosa intervista con Oprah, l'artista diede accesso nuovamente al suo ranch ai media, questa volta per realizzare un documentario per la TV inglese intitolato \"Living with Michael Jackson\", andato in onda nel febbraio 2003, col quale Jackson sperava di ripulire la sua immagine infangata da anni di accuse e dicerie. Il documentario sortir\u00e0 invece l'effetto contrario e l'artista pertanto auto-produrr\u00e0 altri due documentari lo stesso anno ambientati nel suo famoso ranch: il primo conosciuto come \"Take Two: The Footage You Were Never Meant to See\" e presentato dal giornalista Maury Povich e il secondo intitolato \"Michael Jackson's Private Home Movies\" e presentato dallo stesso Jackson dal suo cinema privato di \"Neverland\". \nProprio in quest'ultimo documentario Jackson pronuncer\u00e0 una frase che alcuni suoi fans e familiari riporteranno in futuro nel momento dell'annuncio della vendita del ranch dopo la sua morte: \nL'abbandono e la vendita.\nJackson abiter\u00e0 a Neverland fino al 2005. Il lungo ed estenuante processo giudiziario che si concluse quell'anno dichiarandolo innocente per tutti i capi di accusa, infatti, gli caus\u00f2 un grande stress ma anche un periodo di inattivit\u00e0 e ingenti debiti, abbastanza da non poter pi\u00f9 mantenere le enormi spese della grande tenuta. Inoltre, a causa delle due perquisizioni, l'artista dichiar\u00f2 di non sentirsi pi\u00f9 \"a casa\":\nJackson abbandon\u00f2 definitivamente il ranch nella seconda met\u00e0 del 2005 per trasferirsi prima in Bahrein, poi a Las Vegas e infine di nuovo a Los Angeles.Nei primi mesi del 2004, il programma \"Entertainment Tonight\" afferm\u00f2 che il \"Neverland Ranch\" poteva essere valutato circa 12 milioni di dollari. Tuttavia, il valutatore d'ufficio della Contea di Santa Barbara afferm\u00f2 che il ranch poteva essere valutato 6 milioni. Forbes invece ritenne che il ranch valesse molto di pi\u00f9.\nPer alcuni anni il ranch rimase disabitato e in stato di abbandono finch\u00e9, nel 2008, dopo che il cantante divenne inadempiente su un prestito di 24,5 milioni di dollari avente il ranch come ipoteca, la societ\u00e0 di investimento immobiliare Colony Capital ha acquistato il debito per 23 milioni e ha creato una joint venture assieme a Jackson, stipulando un accordo di propriet\u00e0. Tale compagnia continu\u00f2 a essere la co-proprietaria del ranch assieme all'Estate del cantante anche dopo la morte di Michael Jackson, avvenuta il 25 giugno 2009, anno in cui il ranch sub\u00ec anche una ristrutturazione totale in vista di una possibile veglia funebre per l'artista, che per\u00f2 alla fine ebbe luogo allo Staples Center di Los Angeles. Subito dopo la morte di Jackson vi furono infatti molte speculazioni da parte dei media riguardo al fatto che l'artista potesse essere sepolto a Neverland, cos\u00ec come Elvis Presley fu sepolto a Graceland, ma questo alla fine non avvenne a causa di alcune leggi della contea, che impedivano la sepoltura dei propri cari in terreni privati, e all'opposizione di parte dei familiari.\nNel 2015, nonostante il parere contrario di molti fan e anche di alcuni familiari dell'artista, il ranch viene messo in vendita per l'astronomica cifra di 100 milioni di dollari. Nel 2018 il prezzo di vendita del ranch, ancora invenduto, venne diminuito di circa 33 milioni, raggiungendo la cifra di vendita di 67 milioni di dollari. Nel 2019 il giornale \"The Wall Street Journal\", interpellando gli agenti immobiliari incaricati nella transazione di Neverland, riporta la notizia dell'ulteriore diminuzione del prezzo del ranch a circa 31 milioni di dollari.\nL'acquisto di Ron Burkle (2020).\nIl 24 dicembre 2020 viene annunciata la vendita del ranch all'uomo d'affari miliardario americano Ronald Wayne Burkle, fondatore e managing partner di The Yucaipa Companies, per 22 milioni di dollari, un prezzo di molto inferiore rispetto ai 100 milioni inizialmente richiesti. Questo perch\u00e9, secondo alcuni esperti del settore, le quotazioni del ranch sono crollate dopo la distribuzione e lo scandalo causati dal documentario \"Leaving Neverland\" del 2019. Ron Burkle, secondo alcune ricostruzioni, sarebbe stato un ex collaboratore di Michael Jackson che avrebbe lavorato per il \"Re del Pop\" nel decennio precedente alla sua morte. Il proprietario, secondo quanto dichiarato dal suo portavoce, avrebbe acquistato \"Neverland\" per farne una sede di \"Soho House\", un club a ingresso riservato che ha sedi a Los Angeles, Miami, New York e Toronto. Il miliardario \u00e8 proprietario anche della casa disegnata da John Lautner a Palm Springs che ricorda un'astronave (appartenuta al comico Bob Hope) e della Mayan-Revival Ennis House di Frank Lloyd Wright a Los Angeles.\nDescrizione.\nIl ranch \u00e8 situato nella Figueroa Mountain Road, a circa 5 miglia (8\u00a0km) a nord di Los Olivos (circa otto miglia a nord della citt\u00e0 di Santa Ynez), in una zona ricca di vigneti. Neverland conta 22 edifici, sparsi su oltre mille ettari, tra i quali una residenza principale di due piani di 12.500 metri quadrati con cinque camere da letto e otto bagni, cinque camini e pavimento in parquet di quercia francese del XVIII secolo proveniente da due castelli francesi, due guest house, una con quattro camere da letto e una con due camere da letto, una piscina di 3.700 metri quadrati, un lago artificiale, un edificio separato con un cinema da 50 posti a sedere e uno studio di danza. Altre caratteristiche del ranch sono la stazione ferroviaria in stile Disney, con una ferrovia che attraversa tutto il perimetro del ranch, una piccola caserma dei pompieri con un'autopompa funzionante (per fare fronte ai frequenti incendi in California) e un'area con vari fienili e strutture per il ricovero degli animali, in cui un tempo sorgeva lo zoo privato del cantante. La casa principale, progettata in stile francese normanno, include una cucina professionale come quelle dei ristoranti e un armadio che cela una panic room. All'esterno anche un'ampia area barbecue coperta, un giardino all'inglese, un ruscello, una fontana, una pista da go kart, un campo da basket e uno da tennis.\nNeverland \u00e8 servita come sede di numerose feste tenute da Michael Jackson per i suoi amici pi\u00f9 stretti e i suoi parenti. Nel 1991, Jackson ha ospitato l'amica Elizabeth Taylor alle nozze con Larry Fortensky. Il 21 ottobre 1994, l'attrice Kim Kardashian vi ha festeggiato il suo 14\u00ba compleanno, essendo lei all'epoca fidanzata con uno dei nipoti di Jackson ed essendo la sua famiglia amica di quella del cantante. Il 29 agosto 2003 vi si tenne una grande festa in celebrazione dei 45 anni di Jackson, il 13 settembre dello stesso anno si tenne un party per raccogliere fondi per la \"Make-A-Wish Foundation\" e, il 20 dicembre dello stesso anno, vi fu un incontro privato di circa 600 amici e familiari del cantante per mostrare il loro sostegno dopo le accuse di presunte molestie. Nel 2004 il cantante tenne un altro party per la celebrazione delle vacanze Natalizie."}
{"id": "1521231", "revid": "63945", "url": "https://it.wikipedia.org/wiki?curid=1521231", "title": "Nicol\u00f2 Sfondrati", "text": ""}
{"id": "1521233", "revid": "188323", "url": "https://it.wikipedia.org/wiki?curid=1521233", "title": "Impianto di raffreddamento", "text": "Un impianto di raffreddamento \u00e8 un insieme di apparecchiature il cui compito \u00e8 quello di abbassare la temperatura di un locale o di mantenere tale temperatura a valori relativamente bassi.\nTale diminuzione di temperatura pu\u00f2 essere ad esempio mirata al funzionamento di una macchina termica o altro oggetto (quale pu\u00f2 essere un motore a combustione esterna o un'apparecchiatura elettronica).\nVi possono esser diverse tipologie di impianto di raffreddamento: a liquido, ad aria, misto.\nTecniche di raffreddamento.\nImpianto a liquido.\nQuesto tipo di raffreddamento \u00e8 il pi\u00f9 efficiente e si distingue in ciclo aperto e ciclo chiuso; quest'ultimo generalmente \u00e8 costituito da un radiatore, che viene alimentato da un circuito dell'acqua quando la valvola termostatica si apre e tale liquido viene generalmente messo in moto da una pompa (sistema forzato), altrimenti viene utilizzato il sistema a sifone, cio\u00e8 non viene usato nessun dispositivo per il pompaggio. Tale sistema ha tuttavia una costanza di funzionamento leggermente inferiore agli altri sistemi, soprattutto a veicolo fermo.\nI mezzi come le automobili, camion o moto di grande cilindrata, vengono muniti di ventilatore, in modo che, a veicolo fermo, questi possano garantire uno scambio maggiore d'aria e quindi potenziare il raffreddamento.\nImpianto ad olio.\nQuesto tipo di raffreddamento, denominato \"raffreddamento aria-olio\" \u00e8 utilizzato raramente per raffreddare il motore ed \u00e8 stato usato dalla Suzuki con il nome di SACS (Suzuki Advanced Cooling System). Tale sistema \u00e8 una via di mezzo tra gli impianti a liquido ed a aria: rispetto ai sistemi a liquido, necessita di condotti pi\u00f9 grandi per via della maggiore viscosit\u00e0, richiedendo di conseguenza radiatori specifici, e resiste per temperature d'esercizio elevate, mentre in confronto ai sistemi ad aria, si riesce ad avere un raffreddamento pi\u00f9 costante e necessita di alettature molto meno marcate.\nImpianto ad aria.\nQuesto tipo di raffreddamento \u00e8 pi\u00f9 economico del raffreddamento a liquido e praticamente non richiede manutenzione. La superficie da raffreddare \u00e8 costituita da una superficie alettata, investita da un'aria spinta da una ventola (sistema forzato); in alcuni impianti, per migliorare ulteriormente la sua efficienza, si utilizzano delle prese d'aria e dei convogliatori che ricoprono l'intera superficie da raffreddare, in modo d'assicurare l'investimento dell'aria su tale superficie.\nImpianto misto.\nUsano due diverse modalit\u00e0 di raffreddamento, che possono essere il sistema aria per un componente del motore e il sistema ad olio o a liquido per un'altra parte del motore, generalmente prestando il sistema che riesce ad estrarre maggiore calore per la testata, parte del motore che \u00e8 pi\u00f9 esposta al calore della combustione, come nel caso del Mixed Cooling System della Minarelli usato su alcune versioni del Minarelli P6 Un'altra soluzione potrebbe essere quella di sottoporre un organo a due fonti di raffreddamento, come il raffreddamento a liquido e ad aria.\nUn esempio recente di motore a raffreddamento misto \u00e8 il motore della BMW R 1200 GS.\nModalit\u00e0 di raffreddamento.\nGli impianti di raffreddamento, a seconda del tipo di impiego per cui vengono adoperati, assumono nomi differenti:\nImpianto a raffreddamento libero.\nin questo tipo si ha l'assenza di qualsiasi dispositivo attivo (ventole, pompe, ecc..) atto a migliorare la funzionalit\u00e0 del sistema. Se tale impianto sar\u00e0 a liquido, non ci saranno n\u00e9 pompa o liquido, n\u00e9 la ventola del radiatore dell'impianto a liquido. Se invece tale impianto sar\u00e0 ad aria, non utilizzer\u00e0 la ventola di raffreddamento del sistema ad aria.\nImpianto a raffreddamento forzato.\nQuesto tipo ha l'uso di un qualsiasi dispositivo attivo (ventole, pompe, ecc..) atto a migliorare la funzionalit\u00e0 del sistema, quindi se tale impianto sar\u00e0 a liquido, si avr\u00e0 la pompa del liquido, inoltre pu\u00f2 essere presente anche la ventola del radiatore dell'impianto a liquido, se invece tale impianto sar\u00e0 ad aria, si utilizzer\u00e0 la ventola di raffreddamento del sistema ad aria.\nTemperature superfici interne.\nLa conduzione di calore di un organo caldo all'impianto di raffreddamento non avviene immediatamente e per questo, in particolar modo nei motori endotermici, pu\u00f2 esserci una marcata differenza di temperatura tra l'impianto di raffreddamento e le pareti interne del motore.\nAusili.\nL'impianto di raffreddamento nel caso dei motore a combustione interna pu\u00f2 essere sfruttato anche per riscaldare l'abitacolo del veicolo, inoltre nei paesi dal clima pi\u00f9 rigido pu\u00f2 essere arricchito da un riscaldatore ausiliario per il blocco motore, il quale pu\u00f2 riscaldare il motore in modo da facilitarne l'avvio a freddo e velocizzare il raggiungimento del regime termico; inoltre pu\u00f2 essere in grado di forzare la circolazione del liquido refrigerante del motore quando questo \u00e8 spento in modo da garantire il funzionamento dell'impianto di riscaldamento dell'abitacolo."}
{"id": "1521235", "revid": "1305772", "url": "https://it.wikipedia.org/wiki?curid=1521235", "title": "VMware Server", "text": "VMware Server (gi\u00e0 GSX Server) \u00e8 un software server per la virtualizzazione base di VMware Inc., una dipendenza di EMC Corporation.\nVMware rilasci\u00f2 la versione 1.0 il 12 luglio 2006. La versione Server \u00e8 la continuazione della linea di prodotti GSX Server. VMware Server pu\u00f2 creare, editare ed eseguire macchine virtuali. Usa un sistema client/server, permette l'accesso remoto alle macchine virtuali. Oltre alla possibilit\u00e0 di eseguire macchine virtuali create dagli altri prodotti VMware, pu\u00f2 eseguire le macchine virtuali create da Microsoft Virtual PC. VMware Inc rende disponibile questa versione gratuita nella speranza di un aggiornamento a VMware ESX Server.\nGli utenti di VMware Server hanno la possibilit\u00e0 di creare (e ripristinare) snapshot di ciascuna macchina virtuale con il loro ambiente VMware Server. Il prodotto non ha un'interfaccia specifica per la clonazione delle macchine virtuali, come VMware Workstation.\nLa versione Server 1.0 supporta solo edizioni a 32 bit di Microsoft Windows Vista. I driver del kernel per la versione a 64 bit non hanno la firma digitale, cos\u00ec le versioni a 64 bit di Vista impediscono la loro installazione. Tale problema \u00e8 stato risolto con la versione Server 2.0 poich\u00e9 Vista condivide il kernel con Windows Server 2008, per cui i driver possono essere installati senza problemi.\nProblemi noti.\nI problemi noti di VMware server, aggiornati ad agosto 2008, sono:\nSupporto dei OS.\n64-Bit Solaris 10 1/06 (Update 1) e Solaris 10 6/06 (Update 2) crashano con sistemi basati su Intel Pentium M come Merom, Woodcrest e Conroe. Un articolo del blog Sun Microsystems ha pubblicato un workaround per questo problema.\nProtocolli di rete.\nCercando di montare una condivisione NFS da un'istanza nattata di VMware Server pu\u00f2 un errore di permessi-negati. Per risolvere il problema, cambiare l'istanza VMware per utilizzare la rete bridge al posto di quella NAT. Le reti bridge implicano l'aggiunta di un'ulteriore scheda di rete, mentre il NAT utilizza VMware server per assegnare l'istanza di un indirizzo Ip, tramite un server DHCP oppure con un indirizzo IP statico. Un altro metodo per risolvere il problema del permesso negato \u00e8 quello dell'utilizzo del port forwarding, ma questo risulta molto pi\u00f9 complesso.\nVMware Server pu\u00f2 accettare gli interrupt della CPU, rendendo difficoltosa la gestione dell'orario. I server NTP non dovrebbero essere eseguiti sotto VMware."}
{"id": "1521236", "revid": "123085251", "url": "https://it.wikipedia.org/wiki?curid=1521236", "title": "Amiga 500 Plus", "text": "Il Commodore Amiga 500 Plus o Commodore A-500 Plus (abbreviazioni comunemente utilizzate: \"Amiga 500 Plus\", \"Amiga 500+\", \"A-500 Plus\", \"A500 Plus\", \"500 Plus\", \"A500+\", \"500+\") \u00e8 un home computer della Commodore Business Machines Inc. basato sulla piattaforma informatica Amiga e commercializzato tra il 1991 e il 1992 in vari Paesi del mondo tra cui l'Italia. In particolare il Commodore Amiga 500 Plus \u00e8 una versione aggiornata del Commodore Amiga 500 in grado di soddisfare esigenze hardware e software accresciute rispetto al 1987, anno in cui il Commodore Amiga 500 fu introdotto sul mercato.\nNonostante dunque il Commodore Amiga 500 Plus apparisse destinato a soppiantare il Commodore Amiga 500, ci\u00f2 non si verific\u00f2 mai: in quanto richiesto dal mercato, il Commodore Amiga 500 continu\u00f2 (sebbene solo per alcuni mesi) a essere prodotto e commercializzato anche dopo l'uscita dal mercato del Commodore Amiga 500 Plus. Questo perch\u00e9 il Commodore Amiga 500 all'epoca era la macchina per videogiochi pi\u00f9 venduta al mondo, e i programmatori di videogiochi, a causa della forte concorrenza tra le software house videoludiche, spremevano tutto il potenziale dell'hardware accedendo ad esso direttamente senza passare dal sistema operativo. Tale pratica rese incompatibili con il Commodore Amiga 500 Plus la maggior parte dei videogiochi creati per il Commodore Amiga 500. Di conseguenza molti acquirenti videoludici, per non rinunciare al vastissimo catalogo di videogiochi disponibile per il Commodore Amiga 500, continuarono a optare per quest'ultimo.\nIl Commodore Amiga 500 Plus fu soppiantato dal Commodore Amiga 600 e dal Commodore Amiga 600HD, usciti in commercio vari mesi prima che la produzione e commercializzazione del Commodore Amiga 500 Plus fosse terminata.\nDescrizione.\nL'Amiga 500 Plus \u00e8 un computer desktop con tastiera alfanumerica incorporata nell'unit\u00e0 centrale (quindi in perfetto stile home computer degli anni ottanta). Un display video, indispensabile per il pieno utilizzo del computer, deve essere reperito a parte collegando all'unit\u00e0 centrale un monitor o un televisore compatibile (tra i vari monitor compatibili con l'Amiga 500 Plus all'epoca erano disponibili in commercio anche vari modelli Commodore). La tastiera alfanumerica incorporata nell'unit\u00e0 centrale \u00e8 una QWERTY a 92 tasti completa di tastierina numerica.\nL'unica periferica in dotazione all'Amiga 500 Plus \u00e8 un mouse meccanico a due tasti che per funzionare deve essere collegato via cavo all'unit\u00e0 centrale (il cavo \u00e8 parte del mouse). Il mouse \u00e8 gestito di serie dal sistema operativo AmigaOS fornito in dotazione nella versione 2.04. L'unico altro componente dell'Amiga 500 Plus non integrato nell'unit\u00e0 centrale \u00e8 un alimentatore elettrico (necessario al funzionamento dell'unit\u00e0 centrale). L'alimentatore deve essere collegato via cavo all'unit\u00e0 centrale e all'impianto elettrico ed \u00e8 dotato di interruttore con funzione di accensione/spegnimento del computer.\nPer quanto riguarda la memoria di massa, l'Amiga 500 Plus ha incorporato nell'unit\u00e0 centrale un drive per floppy disk da 3,5\" DS/DD. In commercio all'epoca erano disponibili anche hard disk e lettori di CD esterni da collegare alla porta d'espansione presente sul lato sinistro dell'unit\u00e0 centrale. Tra i vari disponibili in commercio all'epoca anche modelli Commodore: il Commodore A590 (hard disk da 20 MB con relativo controller) e il Commodore A570 (lettore di CD con relativo controller).\nL'Amiga 500 Plus esteticamente \u00e8 uguale all'Amiga 500: l'unico elemento che permette di distinguere l'Amiga 500 Plus dall'Amiga 500 \u00e8 la scritta \"Commodore A-500 Plus\" presente sull'unit\u00e0 centrale. Da un punto di vista hardware e software le caratteristiche distintive dell'Amiga 500 Plus rispetto all'Amiga 500 sono invece le seguenti:\nOrologio di sistema e problematiche connesse.\nL'Amiga 500, tra le svariate utilit\u00e0 esistenti, presentava l'orologio di sistema. Anche l'Amiga 500 Plus era dotato di orologio di sistema, ma per consentirne il funzionamento a computer spento era stata aggiunta una piccola batteria ricaricabile direttamente sulla scheda madre. Come spesso accade per\u00f2, le batterie dopo anni di inutilizzo si rompono e lasciano uscire l'acido. Questo se non rimosso prontamente attacca le piste presenti sulla scheda, distruggendole. Un problema non da poco, a cui difficilmente si pu\u00f2 porre rimedio. La soluzione migliore \u00e8 quindi armarsi di saldatore e rimuovere la batteria, pulire con cautela la scheda e poi, a scelta, decidere se rimettere una batteria o lasciarlo semplicemente senza. In questo caso il computer funzioner\u00e0 comunque correttamente, ma ogni volta che lo si spegner\u00e0 si perderanno le impostazioni dell'orologio."}
{"id": "1521243", "revid": "1941276", "url": "https://it.wikipedia.org/wiki?curid=1521243", "title": "Single (Natasha Bedingfield)", "text": "Single \u00e8 una canzone della cantante pop Natasha Bedingfield; \u00e8 il primo singolo estratto dal suo album d'esordio Unwritten, ed \u00e8 stato pubblicato in Gran Bretagna a maggio 2005. Negli Stati Uniti invece \u00e8 stato il terzo singolo estratto, e la sua uscita sul mercato \u00e8 stata nel 2006. La canzone parla della fierezza di essere single e del non avere bisogno di fidanzarsi.\nVideo.\nNel video Natasha, vestita un po' r\u00e9tro, cammina per la citt\u00e0 guardando con disprezzo insieme a tanti single, tutti gli uomini che le passano accanto. Nel video inoltre si intravedono le prime tracce di balletti sensuali, del tutto assenti nei video precedenti.\nEdizioni e Lista tracce.\nDi seguito sono elencate le principali edizioni pubblicate, con relativa lista tracce, di \"Single\".\nCD singolo UK\nMaxi CD singolo UK\nMaxi CD singolo Europa/Australia"}
{"id": "1521245", "revid": "78119", "url": "https://it.wikipedia.org/wiki?curid=1521245", "title": "VMware", "text": ""}
{"id": "1521247", "revid": "123725222", "url": "https://it.wikipedia.org/wiki?curid=1521247", "title": "Vento termico", "text": "Il vento termico non \u00e8 un vero e proprio vento quanto una differenza tra vettori del vento geostrofico tra due diverse altezze di geopotenziale formula_1 e formula_2, con formula_3. \u00c8 presente solo in atmosfera con gradienti orizzontali di temperatura. In un'atmosfera barotropica (la cui pressione dipende cio\u00e8 dalla sola densit\u00e0) il vento geostrofico \u00e8 indipendente dall'altezza.\nIl nome di vento termico \u00e8 dovuto al fatto che si muove intorno a zone di bassa (ed alta) temperatura nello stesso modo in cui il vento geostrofico ruota intorno a zone di bassa (o alta) pressione.\nL'equazione del vento termico \u00e8:\nformula_4\ndove formula_5 sono le altezze di geopotenziale con formula_6, formula_7 \u00e8 il parametro di Coriolis e formula_8 \u00e8 il versore verticale. L'equazione del vento termico non ha molto significato nelle zone tropicali poich\u00e9, essendo il parametro di Coriolis molto piccolo o nullo, l'unico risultato sarebbe che formula_9 \u00e8 piccolo.\nEsempi di vento termico.\nDifferenza di temperatura tra equatore e poli: aumento dell'intensit\u00e0 dei westerlies con la quota.\n\"(Questo si applica allo stesso modo nell'emisfero sud e, ricordando che formula_7 \u00e8 negativa per l'emisfero australe, si giunge allo stesso risultato)\"\nIl vento termico ruota attorno a un centro di bassa (o alta) temperatura cos\u00ec come il vento geostrofico fa attorno a un centro di bassa (o alta) pressione. L'analogia \u00e8 data dal medesimo senso di rotazione (antiorario nell'emisfero boreale e orario in quello australe) del vento nel minimo del campo da cui \u00e8 generato, per cui se il vento geostrofico d\u00e0 origine a un ciclone centrato sul minimo di pressione nella zona di interesse il vento termico ruoter\u00e0 principalmente attorno al minimo di temperatura dell'emisfero (polo nord o sud) dando origine ai westerlies.\nSe il vento termico \u00e8 diretto verso est si ha quindi una tendenza del flusso atmosferico ad aumentare la componente zonale della velocit\u00e0 rispetto a quella meridionale. Questa semplice affermazione consente di spiegare, almeno in parte, le correnti a getto, correnti da ovest verso est con velocit\u00e0 massima in prossimit\u00e0 della tropopausa prodotte dal gradiente termico tra il polo e l'equatore.\nAvvezione di aria calda o fredda: cambio di direzione del vento geostrofico con la quota.\nSe il vento geostrofico ad un dato livello trasporta aria calda o fredda il vento termico provoca una deviazione della direzione del vento con la quota. Il risultato \u00e8 che avvezione calda causa una deviazione verso destra (oraria) del vento con la quota, mentre avvezione fredda provoca una deviazione verso sinistra (antioraria)."}
{"id": "1521251", "revid": "1442080", "url": "https://it.wikipedia.org/wiki?curid=1521251", "title": "Bernd Thijs", "text": "Carriera.\nClub.\nCominci\u00f2 la sua carriera professionistica nel 1995 nello .\nNel 2000 si trasfer\u00ec al e con il club si laure\u00f2 campione di Belgio nel 2002.\nDopo una parentesi al Trabzonspor nel 2004, venne acquistato dalla compagine tedesca del Borussia M\u00f6nchengladbach.\nCon la retrocessione della squadra nel 2007, Thijs ha firmato con i belgi del K.A.A. Gent in data 27 luglio 2007.\nNazionale.\nCon il ha disputato in tutto 6 partite e partecip\u00f2 al ."}
{"id": "1521258", "revid": "117146465", "url": "https://it.wikipedia.org/wiki?curid=1521258", "title": "Gauloises", "text": "Gauloises \u00e8 una marca francese di sigarette, prodotte dalla societ\u00e0 Altadis. Lo slogan \u00e8 \"Libert\u00e9 Toujours\" (Libert\u00e0 sempre) mentre sul pacchetto (blu, rosso o giallo a seconda della variet\u00e0) appare una rappresentazione stilizzata del preteso elmo gallico alato.\nIl marchio Gauloises \u00e8 considerato un \"key international brand\": le Gauloises si possono trovare nei mercati di tutto il mondo, ed \u00e8 un'importante acquisizione nel portafoglio internazionale di sigarette Imperial Tobacco.\nStoria.\nLa marca Gauloises comparve per la prima volta nel 1910: le prime sigarette a essere commercializzate erano corte, senza filtro e a base di tabacco bruno, caratteristiche che diedero loro la fama di sigarette dal gusto molto forte. Lo stesso gusto pu\u00f2 essere ritrovato, seppur con qualche leggera variazione, nelle Gauloises brunes senza filtro.\nNegli anni cinquanta sono comparse per la prima volta sul mercato le Gauloises con filtro.\nNel 1984 hanno infine esordito sul mercato le Gauloises Blondes. Contrariamente alla maggior parte degli altri marchi, che solitamente usano il rosso per indicare la variet\u00e0 pi\u00f9 forte delle loro sigarette e il blu o l'azzurro per quella pi\u00f9 leggera, le Gauloises si distinguono in quanto vale l'esatto contrario: la variet\u00e0 forte presenta infatti un pacchetto blu (colore tradizionalmente associato alla Francia) mentre il rosso \u00e8 riservato alla variet\u00e0 dal gusto pi\u00f9 leggero.\nNel 2005 il gruppo Altadis ha chiuso la ditta di Lilla, dove le sigarette erano fabbricate, e ha traslocato la produzione delle \u00abbrune\u00bb ad Alicante, lasciando nel sito di Nantes le \u00abbionde\u00bb.\nSapore.\nIl sapore delle Brune, come detto, \u00e8 molto sostenuto ed avvolgente anche per la presenza di tabacco Latakia che conferisce al blend il caratteristico retrogusto dolciastro. Questo, insieme al pacchetto dal design r\u00e9tro e all'assenza di filtro, fa s\u00ec che esse costituiscano un'esperienza di fumo certamente inusuale e un po' nostalgica in un mondo ormai dominato dal tabacco biondo.\nLe bionde si allineano invece al concetto moderno di sigaretta, presentando un sapore deciso, secco con una spiccata sfumatura aspra. La mistura non varia nelle varie variet\u00e0 (blu, rosso o giallo) e lo scarto di sapidit\u00e0 \u00e8 dato dalle variazione dei filtri adoperati.\nLe Gauloises e il mondo della cultura.\nLe tradizionali Gauloises brunes senza filtro erano le sigarette preferite di molti intellettuali francesi o residenti in Francia, tra cui il pittore Pablo Picasso, John Lennon, Albert Camus,il poeta Jacques Pr\u00e9vert, Jean Baudrillard, Julio Cort\u00e1zar e lo scrittore e filosofo Jean Paul Sartre, che amava fumarle nei caf\u00e9 parigini. La romantica associazione con la Francia ha fatto delle Gauloises un marchio di sigarette particolarmente diffuso nel mondo della letteratura e del cinema anche all'estero: tra i fumatori celebri di Gauloises si possono ricordare a titolo di esempio lo scrittore inglese George Orwell, il regista polacco naturalizzato francese Roman Pola\u0144ski, il grande matematico napoletano Renato Caccioppoli, Serge Gainsbourg. Esse sono anche le sigarette che vengono fumate dalla maggior parte dei personaggi del film \"E mor\u00ec con un felafel in mano\".\nLe Gauloises e il mondo dello sport.\nIl nome della marca \u00e8 anche noto nel mondo dello sport per le molte sponsorizzazioni in Formula 1, dove ha sponsorizzato le scuderie francesi Ligier prima e Prost Grand Prix poi (nel periodo di tempo che va dal 1996 al 2000, nei gran premi di paesi anti-fumo appariva scritto Ligier o un codice a barre per la Prost), nel Campionato Mondiale Rally dove il marchio compariva sulla Citro\u00ebn Xsara WRC di S\u00e9bastien Loeb, nella Parigi-Dakar con team auto, camion e moto (sia KTM che BMW), e nel MotoGP(nei paesi antifumo), dove ha sponsorizzato il Team Yamaha. A causa delle sempre pi\u00f9 restrittive leggi antifumo, il marchio ha lasciato lo sport.\nLe Gauloises vendute in Italia.\nIn Italia si trovano in vendita le seguenti variet\u00e0 di sigarette Gauloises:"}
{"id": "1521259", "revid": "599013", "url": "https://it.wikipedia.org/wiki?curid=1521259", "title": "Stephen Warnock", "text": "Carriera.\nWarnock \u00e8 un prodotto del vivaio del .\nNel 2002 fu dato in prestito al Bradford City e l'anno dopo al Coventry City. Pur essendo nella prima squadra gi\u00e0 dal 1998, fece il suo esordfio con la maglia dei Reds nel 2004, nei preliminari di Champions contro il .\nGioc\u00f2 molto bene come terzino e centrocampista sinistro le stagioni 2004/05 e 2005/06.\nSegn\u00f2 il suo primo gol con la maglia del il 15 marzo 2006 nel 5-1 contro il .\nIl 22 gennaio del 2007 passa al a titolo definitivo per 1 milione e 500\u00a0000 sterline. Debutta con la nuova maglia in FA Cup nel 4-0 contro il Luton Town.\nIl 31 gennaio 2007 gioca la sua prima partita in Premier League con la sua nuova maglia contro il , segnando il suo primo gol contro il , nella vittoria per 3-0 dei \"Rovers\".\nIl 15 ottobre 2011 realizza la sua prima marcatura stagionale contro il all'ottava giornata della Premier League 2011-2012.\nNazionale.\nIl 29 agosto 2005 fu convocato per la prima volta dalla Nazionale inglese, non giocando comunque nessuna partita.\nStatistiche.\nPresenze e reti nei club.\n\"Statistiche aggiornate al 21 gennaio 2017.\""}
{"id": "1521264", "revid": "767487", "url": "https://it.wikipedia.org/wiki?curid=1521264", "title": "Ciao n\u00ec!", "text": "Ciao n\u00ec \u00e8 un film del 1979 diretto da Paolo Poeti, con Renato Zero.\nTrama.\nDurante il suo tour, Renato Zero riceve una lettera di un certo \u00abCiao n\u00ec!\u00bb, che lo vuole vedere morto. Tra un'esibizione e l'altra, Renato, insieme allo psicanalista \u00abSuper io\u00bb, fa riaffiorare il suo passato per scoprire chi \u00e8 l'assassino. Rivedr\u00e0 i suoi genitori, che lui accusa di non averlo indirizzato a un'identit\u00e0 sessuale definita, la suora, che lo trafiggeva con un crocifisso come coltello per il suo narcisismo, e infine il sergente Paolo Rovesi, a cui Renato si present\u00f2 durante la visita di leva in giarrettiere e mutandine di seta.\nMa nessuno di questi \u00e8 l'assassino, in quanto i genitori sono interessati solo ai soldi e alla popolarit\u00e0 di Renato, la suora \u00e8 pentita ed \u00e8 diventata ora una sua fan, e il sergente, scopre Renato, indossa indumenti femminili sotto la tuta mimetica. Renato, a met\u00e0 del suo concerto, concede un'intervista a un giornalista, che lo punzecchia di domande e chiama addirittura un plotone di scienziati per esaminarlo. Tra questi, uno lo osserva con molto interesse, tanto che durante una esibizione non gli toglier\u00e0 mai gli occhi di dosso, ma anche questi non c'entra, infatti lo scienziato voleva esaminare Renato che, secondo lui, \u00e8 la perfetta combinazione dei due sessi in uno.\nRenato teme anche che l'assassino si nasconda all'interno del suo entourage: il manager \u00abDollaro\u00bb, \u00abSuper io\u00bb, il muto postino saltellante \u00abMignolo\u00bb e la materna domestica \u00abZucchero\u00bb. Alle soglie dell'ultima esibizione, dinanzi allo specchio, Renato scoprir\u00e0 che \u00abCiao n\u00ec!\u00bb altri non \u00e8 che la sua normalit\u00e0, che vuole punirlo per essere diventato un perverso, ma Renato infrange lo specchio con un mattone e, gettandosi la lettera alle spalle, fa l'ultima esibizione, con le persone del suo passato che lo guardano divertiti.\nColonna sonora.\nEcco i brani presenti nel film:"}
{"id": "1521266", "revid": "204391", "url": "https://it.wikipedia.org/wiki?curid=1521266", "title": "Granulomatosi di Wegener", "text": ""}
{"id": "1521267", "revid": "2153076", "url": "https://it.wikipedia.org/wiki?curid=1521267", "title": "These Words (Natasha Bedingfield)", "text": "These Words \u00e8 una canzone della cantante inglese Natasha Bedingfield. Pubblicato ad agosto 2004, \u00e8 il secondo singolo estratto dal suo album d'esordio Unwritten sul mercato internazionale. \u00c8 invece stato il primo singolo della cantante ad essere commercializzato negli Stati Uniti d'America, nel maggio 2005.\nVideo musicale.\nIl video si divide in 3 parti: nella prima una Natasha colorata e aggressiva si ritrova a seguire la musica con oggetti di vita quotidiana. Nella seconda inizia a camminare ovunque, a sdoppiarsi e a leggere il suo diario segreto. Nell'ultima infine si vendica su un ragazzo controllandolo con un pennarello e colpendolo con palline di carta e un bicchiere d'acqua."}
{"id": "1521268", "revid": "1543377", "url": "https://it.wikipedia.org/wiki?curid=1521268", "title": "Scuola di equitazione spagnola", "text": "La Scuola di equitazione spagnola (de: \"Spanische Hofreitschule\", \"Scuola di equitazione della corte spagnola\") di Vienna, in Austria, \u00e8 una tradizionale scuola di equitazione per cavalli Lipizzani, che si esibisce nell'arena della Scuola di equitazione invernale, nella Hofburg.\nStoria.\nLa Scuola di equitazione venne fondata durante l'Impero austriaco nel 1572, molto prima dell'accademia francese di Antoine de Pluvinel, ed \u00e8 la pi\u00f9 antica del mondo nel suo genere. Si ispira anche all'accademia napoletana di Pignatelli e Grisone.\nIn alcuni documenti viene definita come un'arena di legno per l'equitazione. Commissionata nel 1565, venne ultimata nel 1729, quando, sotto il regno dell'imperatore Carlo VI, l'architetto Fischer von Erlach costru\u00ec la Sala bianca d'equitazione. Per un periodo questa sala venne usata per varie cerimonie. Oggi \u00e8 aperta al pubblico e vi si pu\u00f2 assistere all'addestramento e alle dimostrazioni degli stalloni.\nLa Scuola di equitazione spagnola prende il suo nome dai cavalli spagnoli da cui deriva in parte la razza Lipizzana, l'unica razza usata nella scuola. Oggi i cavalli utilizzati nella Scuola sono allevati in una scuderia a Piber, nella Stiria ovest, in Austria. Originariamente provenivano da Lipizza (\"Lipica\" in sloveno), nell'attuale Slovenia, paese che ha dato il nome a questa razza.\nMetodi.\nI metodi usati dalla Scuola di equitazione si basano su antiche tecniche per addestrare i cavalli da guerra. \u00c8 luogo comune che queste tecniche servissero per addestrare il cavallo a combattere, in realt\u00e0 servono per rafforzare il corpo del cavallo, per mantenerlo sano e per renderlo un atleta eccellente, anche in funzione del fine bellico al quale era originariamente destinato.\nTutti i movimenti si basano su quelli naturalmente compiuti dal cavallo.\nI giovani stalloni vengono istruiti in tre fasi:\nAnche i cavalieri sono scelti attentamente. Lavorano prima alla corda lunga senza staffe e redini su cavalli ben addestrati per un periodo che va dai 6 mesi ad un anno, per insegnare un assetto bilanciato e indipendente. Sono poi autorizzati a controllare da s\u00e9 gli animali, sotto la supervisione di un cavaliere esperto, fino a quando imparano a eseguire i movimenti dell'Alta scuola. Con un addestramento intensivo, ci possono volere 2-4 anni. Il cavaliere viene quindi autorizzato ad addestrare un giovane stallone da \"non domato\" fino all'Alta scuola, un processo che solitamente richiede altri 4-6 anni."}
{"id": "1521276", "revid": "232551", "url": "https://it.wikipedia.org/wiki?curid=1521276", "title": "Nysa (disambigua)", "text": ""}
{"id": "1521280", "revid": "4193", "url": "https://it.wikipedia.org/wiki?curid=1521280", "title": "Cometa Borrelly", "text": ""}
{"id": "1521283", "revid": "1305772", "url": "https://it.wikipedia.org/wiki?curid=1521283", "title": "Thrill Kill", "text": "Thrill Kill \u00e8 un picchiaduro tridimensionale per PlayStation sviluppato dalla Paradox Development: per sviluppare tale gioco (che inizialmente doveva essere basato sul gioco Maya del tlachtli) ci vollero ben 4 anni.\nAi primi stadi dello sviluppo, Thrill Kill doveva chiamarsi S &amp; M (\"Slaughter &amp; Mutilation\", macello e mutilazione). \nIl gioco avrebbe dovuto essere pubblicato dalla Virgin Interactive, ma, in seguito all'acquisizione di quest'ultima da parte della Electronic Arts nel 1998, la pubblicazione venne annullata e sono entrate in circolazione solo copie pirata.\nModalit\u00e0 di gioco.\nIl gioco consta di una stanza quadrata in 3D, dove dai due ai quattro lottatori si sfidano fino alla morte.\nCiascun lottatore, anzich\u00e9 una lifebar che diminuisce man mano che subisce colpi, possiede una \"kill bar\", inizialmente vuota, che si accresce man mano che sferra attacchi: quando la kill bar si riempie, il lottatore viene colpito da fulmini e pu\u00f2 sferrare una \"Thrill Kill\", che gli consente di uccidere uno degli altri lottatori, similmente alle \"fatality\" di \"Mortal Kombat\". La Thrill Kill \u00e8 uguale se il lottatore da uccidere non \u00e8 l'unico presente nella stanza (spiaccicamento contro un muro, contro il soffitto - con tanto di pioggia di sangue - o serie mortale di colpi); nei combattimenti 1 vs. 1, oppure se rimangono solo due sfidanti nella stanza, la Thrill Kill \u00e8 differente per ciascun personaggio.\nIl motore grafico del gioco fu in seguito riutilizzato per i seguenti giochi:\nTrama.\nI giocatori sono in realt\u00e0 le anime di otto persone morte e scese all'Inferno; quest'ultimo \u00e8 ben lontano dall'inferno dantesco, ma una copia deviata del mondo moderno. \nCiascun personaggio \u00e8 la manifestazione fisica delle perversioni e dei vizi che aveva in vita.\nMarukka, il dio dei segreti, annoiatosi della solita routine, decise che sarebbe stato divertente mettere queste anime le une contro le altre; il vincitore avrebbe poi duellato con il dio. Premio in palio: la reincarnazione e una nuova vita terrena.\nPersonaggi.\nLa storia personale di ogni personaggio venne rilasciata dai creatori del gioco.\nAmbienti.\nI vari ambienti dove si affrontano i lottatori sono chiamati \"Prigioni\".\nProblemi di censura.\nCon l'acquisizione della Virgin Interactive da parte della Electronic Arts, il gioco venne censurato perch\u00e9 pieno di violenza fine a s\u00e9 stessa e ritirato dal mercato poich\u00e9 avrebbe potuto danneggiare l'immagine della casa pubblicatrice.\nNel gioco, infatti, erano presenti (oltre agli ambienti assai macabri) personaggi con handicap o con arti amputati, oltre a mosse dai significati esplicitamente sessuali (come \"Bitch slap\", \"Swallow this\") e costante presenza di sangue e violenza gratuiti.\nLa EA, inoltre, si rifiut\u00f2 di vendere il gioco ad altre case per farlo pubblicare con altre etichette ma coloro i quali lavorarono alla creazione misero ugualmente \"Thrill Kill\" in circolazione nella rete assieme a varie versioni beta.\nPrima ancora del ritiro dai negozi, il gioco aveva gi\u00e0 avuto problemi con la censura: il personaggio di The Imp doveva inizialmente chiamarsi \"Senator Lieberman\", ma a causa di un'omonimia (che suonava un po' come uno sfott\u00f2 diretto) con un senatore statunitense il nome fu sostituito, mentre Belladonna doveva vestire in perizoma e muoversi pi\u00f9 languidamente.\nAttualmente vi sono 4 versioni del gioco:\nSignificato del termine.\nIl termine \"thrill kill\" viene usato in lingua inglese per indicare un omicidio che viene commesso anche da persone non mentalmente instabili senza un motivo, bens\u00ec per il \"gusto\" di uccidere."}
{"id": "1521286", "revid": "37401", "url": "https://it.wikipedia.org/wiki?curid=1521286", "title": "Carlo III duca di Borbone-Montpensier", "text": ""}
{"id": "1521288", "revid": "35813", "url": "https://it.wikipedia.org/wiki?curid=1521288", "title": "C\u00e9sar-Guillaume de la Luzerne", "text": ""}
{"id": "1521292", "revid": "15756", "url": "https://it.wikipedia.org/wiki?curid=1521292", "title": "Informazione imperfetta", "text": "L'informazione imperfetta si verifica quando, nell'operare scelte di natura contrattuale, uno dei due contraenti dispone di maggiori informazioni rispetto all'altro; motivo questo che impedisce al mercato (per sua vocazione \"RAZIONALE\") di svolgersi considerando tutte le possibili scelte dettate da \"EFFICIENZA\".\nViene considerata dalla dottrina economica una delle cause di \"Fallimento del mercato\", e associata per questo motivo alle \"ESTERNALIT\u00c0 NEGATIVE\" (pregiudizio a terzi derivato indirettamente da un'attivit\u00e0 contrattuale) e alle \"DEFORMAZIONI DEL MERCATO di Concorrenza perfetta\" (Monopolio, Oligopolio, Concorrenza monopolistica, Monopsonio, Oligopsonio) che ingenerano un livello di \"OFFERTA\" differente da quello della \"DOMANDA\" (\"INEFFICIENZA dei MERCATI\", teoricamente in livello di equilibrio perfetto OFFERTA=DOMANDA).\nDue fattispecie di informazione imperfetta sono la \"Selezione Avversa\" (negativa) e l\"'Azzardo morale\" (\"Moral Hazard\", tipico della speculazione)"}
{"id": "1521299", "revid": "110157", "url": "https://it.wikipedia.org/wiki?curid=1521299", "title": "Marlene Favela", "text": "Biografia.\nHa studiato al \"Centro de Educaci\u00f3n Art\u00edstica de Televisa\" di Citt\u00e0 del Messico.\nHa recitato in numerose telenovelas in lingua spagnola e nella serie televisiva \"Ugly Betty\".\nIn seguito alla sua partecipazione come protagonista alla telenovela \"Gata salvaje\" venne soprannominata \"Gatta Selvaggia\".\nNel teleromanzo \"Zorro, la espada y la rosa\", prodotto in collaborazione con Telemundo, incarna il personaggio di Esmeralda S\u00e1nchez de Moncada ed \u00e8 affiancata da Christian Meier nel ruolo di Diego della Vega/Zorro e Harry Geithner in quello del Comandante Militare Ricardo Montero.\nHa lavorato anche in teatro con Helena Rojo e Julio Alem\u00e1n, in \"Sue\u00f1os de un seductor\" e \"Se infiel y no mires con qui\u00e9n\".\nCome conduttrice televisiva \u00e8 stata animatrice di \"Camar\u00f3n que se duerme...\" (\"Gambero che si addormenta...\") e presentatrice di \"Meridiano X\", un programma sulla pratica di sport estremi."}
{"id": "1521301", "revid": "14480", "url": "https://it.wikipedia.org/wiki?curid=1521301", "title": "Quadriplegia", "text": ""}
{"id": "1521302", "revid": "22475", "url": "https://it.wikipedia.org/wiki?curid=1521302", "title": "Sphereland", "text": "Sphereland (lett. \"Paese Sferico\") \u00e8 un romanzo del 1965 scritto da Dionijs Burger.\nIl libro \u00e8 un ideale seguito di \"Flatlandia\", romanzo di Edwin Abbott Abbott pubblicato nel 1884.\n\"Sphereland\" trae spunto dai fondamenti sociali e matematici sui quali \u00e8 basato \"Flatlandia\". \nTrama.\nI Cerchi (che comandano nel mondo di Flatland - Paese Piatto) non ritengono vera la rivelazione del Quadrato (\"A. Square\", nella versione originale) su una terza dimensione, e il Quadrato \u00e8 emarginato dalla sua comunit\u00e0. \nLa tranquillit\u00e0 di Flatland viene destabilizzata, quando un Geometra molto in vista trova un Triangolo con pi\u00f9 di 180 gradi. Questa scoperta gli causa l'ostracismo della societ\u00e0. Il geometra \u00e8 licenziato dal lavoro e viene da tutti considerato un pazzo, dal momento che tale costruzione non \u00e8 possibile nella Geometria Euclidea, l'unica ammessa a Flatland. \nTrova per\u00f2 conforto nell'amicizia col nipote del Quadrato, l'Esagono, che \u00e8 un matematico e scienziato.\nInsieme, essi pervengono a una teoria per spiegare l'insolita misurazione: essi vivono in realt\u00e0 su una sfera molto grande, ed i Triangoli hanno pi\u00f9 di 180 gradi a causa del fatto che questi sono inscritti su una superficie non piana.\nCon l'aiuto della Sfera (che \u00e8 presente anche nel primo romanzo), essi riescono a provare questa teoria. Comunque, la comunit\u00e0 scientifica di Flatland non riesce di comprendere l'idea proposta dai due, e cos\u00ec essi rinunciano a divulgare la scoperta. \nCon l'avanzamento del progresso a Flatland, essi cominciano inoltre a viaggiare nello spazio; vedono mondi distanti simili al loro, ed il geometra tenta di trovare la distanza tra il loro mondo e questi mondi distanti, usando la trigonometria e il radar. \nDai suoi calcoli, egli e l'esagono determinano che l'universo si sta espandendo; di nuovo essi tentano di rivelare questa teoria al mondo esterno, ma ancora una volta non \u00e8 accettata. \nCome suo nonno nel romanzo precedente, l'esagono scrive perci\u00f2, un libro che non deve essere aperto fino a che la teoria dell'universo in espansione non sia scoperta e accettata dalla comunit\u00e0 di Flatland. Essi poi si ritirano a vita privata, senza pi\u00f9 avere rapporti col mondo di Sphereland."}
{"id": "1521308", "revid": "438678", "url": "https://it.wikipedia.org/wiki?curid=1521308", "title": "I re del mambo", "text": "I re del mambo (\"The Mambo Kings\") \u00e8 un film del 1992 diretto da Arne Glimcher."}
{"id": "1521310", "revid": "1442080", "url": "https://it.wikipedia.org/wiki?curid=1521310", "title": "Pennisi (disambigua)", "text": ""}
{"id": "1521323", "revid": "112996162", "url": "https://it.wikipedia.org/wiki?curid=1521323", "title": "Ljuba \u0160umejko", "text": "Ha acquisito notoriet\u00e0 con le sue foto di nudo artistico.\nBiografia.\nLjuba \u0160umejko ha studiato design della moda all'Universit\u00e0 delle Tecnologie di Kiev, per poi intraprendere la carriera di modella. Ha una sorella gemella, Nadja, con la quale ha posato insieme in diverse occasioni, ed \u00e8 sposata con il fotografo norvegese Petter Hegre."}
{"id": "1521327", "revid": "298055", "url": "https://it.wikipedia.org/wiki?curid=1521327", "title": "Parker Lee", "text": ""}
{"id": "1521328", "revid": "1318658", "url": "https://it.wikipedia.org/wiki?curid=1521328", "title": "Gennaro Tampone", "text": "Era un esperto di restauro delle strutture in legno.\nVita e opere.\nLaureato in ingegneria civile a Bari nel 1961 ed in architettura a Firenze nel 1969, fu allievo di Piero Sanpaolesi e Guglielmo Giordano.\nNel 1963 entra nel Genio Civile, diventa ingegnere capo nel 1972 anno a partire dal quale \u00e8 Dirigente tecnico nel Genio Civile della Regione Toscana, incarico che ricopre fino al 1996, progettando e dirigendo numerosi lavori di restauro di strutture di legno. Nello sviluppo di questi progetti elabora (da solo o in collaborazione con l'ingegner Luigi Campa) alcune tecniche di consolidamento di solai lignei coperte da brevetto.\nNel 1983 \u00e8 segretario generale e responsabile della segreteria scientifica (nonch\u00e9 curatore degli atti e del catalogo della sezione espositiva) del congresso nazionale \"Legno nel restauro e restauro nel legno\", evento che segna uno dei primi momenti di riflessione collegiale della comunit\u00e0 scientifica sul tema del restauro delle strutture in legno. Nel 1989 ricopre gli stessi ruoli e cura gli atti del \"2\u00ba Congresso nazionale sul Restauro del legno\".\nNel 2005 \u00e8 presidente del comitato scientifico e curatore degli atti del congresso internazionale \"The Conservation of Historic Wooden Structures\" sul restauro delle strutture in legno.\nTampone ha svolto e tuttora svolge una significativa attivit\u00e0 in istituzioni scientifiche e culturali che operano nel settore dei beni culturali e delle strutture in legno. \u00c8 membro della commissione Nor.Ma.L. (oggi Commissione UNI - Beni Culturali NorMaL) per la quale ha curato le schede su \"Rappresentazione delle lesioni negli edifici monumentali\" e \"Tecniche costruttive: rilevazione e rappresentazione\", della commissione \"Restauro strutturale\" dell'UNI, del Comitato direttivo italiano dell'ICOMOS (UNESCO), del Wood International Committee e del Comitato ISCARSAH (Strutture Portanti degli Edifici Monumentali) entrambi organi dell'ICOMOS; \u00e8 inoltre membro dell\"'Accademia Fiorentina delle Arti del Disegno\" e Professore della relativa Classe di architettura, e presidente del \"Collegio degli Ingegneri della Toscana\" (associazione culturale senza fini di lucro, fondato nel 1876 come \"Collegio Architetti e Ingegneri in Firenze\") e coordinatore editoriale (dopo esserne stato direttore) della rivista \"Bollettino Ingegneri\".\nHa insegnato \"Restauro\" nella Scuola archeologica italiana di Atene, \"Restoration of the Timber Structures\" nell'ICCROM (scuola di restauro dell'UNESCO di Roma) e - presso l'Universit\u00e0 di Firenze - \u00e8 Professore a contratto di \"Restauro architettonico\" nella Facolt\u00e0 di Architettura e di \"Tecniche del Restauro\" nella Scuola di specializzazione in Archeologia della Facolt\u00e0 di Lettere e Filosofia.\n\u00c8 stato iscritto alla P2 (tessera 750).\nAttivit\u00e0 scientifica e di ricerca.\nL'attivit\u00e0 di ricerca di Gennaro Tampone riguarda lo studio di manufatti architettonici preistorici e storici, l'analisi delle tecniche e delle tipologie costruttive, lo studio e la sperimentazione delle tecniche di restauro, con particolare attenzione ed approfondimento per quanto riguarda gli elementi strutturali in legno.\nLa sua attivit\u00e0 di studio di sistemi di restauro e consolidamento di strutture in legno segue la linea metodologica - tracciata da Piero Sanpaolesi e approfondita da Marco Dezzi Bardeschi ed altri - che interpreta la conservazione come obbiettivo principale degli interventi sugli edifici e le strutture esistenti.\nQuesto approccio teorico \u00e8 ben illustrato dalle parole scritte dallo stesso Tampone nella introduzione ad uno dei suoi lavori:"}
{"id": "1521332", "revid": "1005847", "url": "https://it.wikipedia.org/wiki?curid=1521332", "title": "Alberto Beneduce", "text": "L'assetto che egli diede al sistema industriale e creditizio era coerente con la concezione social-riformistica che egli aveva delle forme dell'intervento statale nell'economia del paese, che doveva essere contenuto nei limiti del controllo finanziario e non estendersi ai compiti di programmazione e di gestione, apparendo necessaria la limitazione delle reazioni e delle influenze normalmente occorrenti da parte dei gruppi privati.\nBiografia.\nOrigini e formazione.\nFiglio di un tipografo partenopeo, nacque a Caserta nel 1877. Il padre era filo-socialista e anticlericale; il fratello Ernesto, affiliato alla massoneria, lo convinse ad aderirvi e e fu iniziato nella loggia massonica \"Giovanni Bovio\" di Roma l'11 agosto 1905, e promosso maestro il 14 agosto 1906.\nSi iscrisse all'Universit\u00e0 di Napoli nel 1900 e prese la tessera del Partito socialista italiano. Si spos\u00f2 a vent'anni ed ebbe cinque figli, nessuno dei quali venne battezzato. A tre delle quattro femmine pose nomi di inequivocabile contenuto ideologico: Idea Nuova Socialista, Vittoria Proletaria e Italia Libera.\nDopo la laurea in matematica nel 1904, intraprese la carriera universitaria in Statistica. Poi si trasfer\u00ec a Roma.\nLe prime esperienze lavorative e politiche.\nDopo aver vinto un concorso, ottenne un impiego al Ministero dell'Agricoltura, nella Direzione statistica. Collabor\u00f2 con Ernesto Nathan, primo sindaco anticlericale (e massone) della capitale, senza perdere i contatti con il partito socialista, specialmente con l'ala riformista guidata da Leonida Bissolati e Ivanoe Bonomi.\nEntra a far parte della direzione del \u00abGiornale degli economisti\u00bb. Nel 1911 il ministro dell'Agricoltura, Industria e Commercio Francesco Saverio Nitti, del Partito Radicale Italiano, lo chiam\u00f2 a collaborare con il governo per la costituzione dell'Istituto Nazionale Assicurazioni, l'istituto pubblico che avrebbe gestito, in regime di monopolio, le assicurazioni sulla vita. Beneduce esegu\u00ec la missione e Nitti, come premio, gli offr\u00ec una candidatura alla Camera, che Beneduce non accett\u00f2.\nL'anno precedente Beneduce non aveva rinnovato la tessera del partito socialista dopo che i socialisti riformisti Leonida Bissolati e Ivanoe Bonomi, suoi punti di riferimento, erano stati espulsi dal partito.\nLa carriera universitaria, la politica e l'adesione alla massoneria.\nNel 1914 fu professore ordinario di Statistica economica presso gli Istituti superiori di scienze economiche e commerciali dell'Universit\u00e0 di Genova fino al 1924.\nFu professore ordinario di Statistica economica presso gli Istituti superiori di scienze economiche e commerciali dell'Universit\u00e0 di Roma (1925-1927).\nCome gli altri socialisti riformisti, allo scoppio della prima guerra mondiale, Beneduce sostenne le ragioni degli interventisti e si arruol\u00f2 come volontario di guerra. Fu mobilitato a 38 anni col grado di sottotenente del genio territoriale del Regio Esercito, ma nel 1916 lasci\u00f2 il fronte per essere nominato amministratore delegato dell'INA, del quale era gi\u00e0 consigliere e nel 1917 promosse l'Opera nazionale combattenti (ONC), di cui fu primo presidente.\nFu primo Gran Sorvegliante del Grande Oriente d'Italia e il 28 giugno 1917 accompagn\u00f2 il Gran Maestro Ernesto Nathan a Parigi, al Congresso delle massonerie dei paesi alleati e neutrali.\nFinita la guerra, nel 1919 si dimise dalla carica e da docente per candidarsi alle elezioni politiche nelle liste del Partito Socialista Riformista Italiano nel collegio di Caserta, divenendo deputato e, successivamente, presidente della commissione Finanze della Camera. Mantenne la carica di presidente del Consorzio di credito per le opere pubbliche (Crediop), che aveva contribuito a fondare.\nNel 1921, dopo essere stato rieletto deputato, assunse la carica di Ministro del Lavoro e della Previdenza Sociale nel governo presieduto da Ivanoe Bonomi. Mussolini sul Popolo d'Italia il 5 luglio 1921 ne lod\u00f2 le capacit\u00e0. Fu ministro fino al febbraio 1922 e non si ricandid\u00f2 in Parlamento nel 1924, ma fu vicino ai gruppi democratici aventiniani.\nDel 1924 \u00e8 la creazione dell'Istituto di Credito per le Imprese di Pubblica Utilit\u00e0 da lui proposta, avente obiettivo il finanziamento delle imprese private concessionarie di servizi di pubblica utilit\u00e0, in primis nel settore elettrico, di importanza strategica per il paese.\nMa gi\u00e0 nel maggio 1925 propose ai deputati aventiniani di tornare in Aula. A fine anno si distacc\u00f2 dall'opposizione per chiudersi in un silenzio verso il nuovo corso politico.\nLa sua competenza sul funzionamento dello Stato, l'amicizia con il direttore della Banca d'Italia Bonaldo Stringher e del ministro Giuseppe Volpi e la stima dello stesso Mussolini ne fecero di l\u00ec a poco uno dei pi\u00f9 ascoltati consiglieri economici e stretto collaboratore del governo fascista.. Dal 1926 fu presidente della Societ\u00e0 Italiana per le Strade Ferrate Meridionali, allora la pi\u00f9 importante finanziaria privata italiana, e nel 1927 collabor\u00f2 alla riforma monetaria per la stabilizzazione della lira.\nLa costituzione dell'IMI, dell'IRI e legge bancaria del 1936.\nIl ruolo di Beneduce fu essenziale nella ristrutturazione dell'economia italiana successiva alla crisi mondiale del 1929. Il fallimento delle maggiori banche italiane, che detenevano anche numerose partecipazioni azionarie nelle imprese industriali, fu evitato grazie all'intervento dello Stato. Il \u00absistema Beneduce\u00bb prevedeva la netta separazione fra banche e imprese industriali, con la partecipazione diretta dello Stato al capitale di controllo delle imprese. Le aziende pubbliche rimanevano comunque societ\u00e0 per azioni, continuando quindi ad associare, in posizione di minoranza, il capitale privato.\nLo Stato si riservava, inoltre, un ruolo di indirizzo dello sviluppo industriale, senza entrare nella gestione diretta: in luogo della nazionalizzazione venne decisa dal governo Mussolini una serie di interventi finalizzati al salvataggio e al sostegno finanziario di singole imprese. A tale scopo fu prima fondato nel 1931 l'Istituto Mobiliare Italiano, istituto pubblico specializzato nel credito industriale.\nNel gennaio 1933 il ministro delle Finanze Guido Jung, Beneduce e il futuro Governatore della Banca d'Italia Donato Menichella, furono i principali fautori della nascita dell'Istituto per la Ricostruzione Industriale (IRI).\nBeneduce ne fu il primo presidente, dalla sua costituzione fino al 1939.\nFu fautore di una gestione delle aziende ispirata a criteri privatistici e libera da influenze politiche; impront\u00f2 il rapporto con gli industriali privati a uno spirito di collaborazione, con la cessione agli stessi di alcune aziende gi\u00e0 rilevate dall'IRI: tra queste, la Societ\u00e0 Italiana per le Strade Ferrate Meridionali attiva nel settore elettrico, di cui Beneduce fu presidente, carica che mantenne anche dopo il passaggio ai privati. Beneduce fu anche consigliere d'amministrazione di Fiat, Pirelli, Montecatini, Edison e Generali.\nNel 1936 era contemporaneamente presidente dell'IRI, degli istituti di credito pubblico Crediop e ICIPU, dell'Istituto per il credito navale, e membro del Consiglio d'amministrazione dell'IMI e dell'Istituto nazionale dei cambi mentre nel settore privato era presidente della Societ\u00e0 Italiana per le Strade Ferrate Meridionali, la cosiddetta Bastogi.\nAssieme a Donato Menichella, fu uno degli ispiratori della legge bancaria del 1936 (ovvero il Regio decreto-legge 12 marzo 1936, n. 375, convertito dalla legge 7 marzo 1938, n. 141), che viet\u00f2 alle banche l'esercizio congiunto del credito a breve e a lungo termine.\nGli ultimi anni e la morte.\nSi ritir\u00f2 progressivamente dalla vita politico-economica a causa delle precarie condizioni fisiche, dovute a un ictus che lo colp\u00ec al ritorno da una riunione della Banca dei Regolamenti Internazionali a Basilea il 13 luglio 1936.\nL'8 aprile 1939 venne nominato senatore del Regno lasciando cos\u00ec la presidenza dell'IRI e in quella occasione gli venne conferita la tessera di iscrizione al PNF, alla cui ideologia, tuttavia, non volle mai formalmente aderire, limitandosi a manifestare sentimenti di personale devozione e solidariet\u00e0 al Duce.\nMor\u00ec a Roma, a sessantasei anni, il 26 luglio 1944.\nEredit\u00e0 culturale.\nLa figura di Beneduce \u00e8 stata generalmente interpretata in modo positivo, come esempio di grande funzionario di Stato, competente e lungimirante, capace di realizzare con l'IRI una \"formula\" originale per evitare i fallimenti bancari e tale da garantire allo Stato un ingente patrimonio industriale, formidabile strumento di politica economica per i decenni a venire; questo soprattutto in contrapposizione con altri esempi di funzionari e politici di minori competenze e capacit\u00e0. Obiettivo dell'azione di Alberto Beneduce nel terreno dei rapporti economici fu quello di creare circuiti di mobilitazione del risparmio paralleli e indipendenti sia dalle deboli istituzioni finanziarie allora attive in Italia (che non erano in grado di mobilitare efficacemente il risparmio), sia dallo Stato e dal rischio che potessero essere fagocitati dalla corruzione e dal clientelismo. In questo senso vanno intese le logiche di autonomia sulle quali Beneduce spinse in ogni suo lavoro, dall'Ina al Crediop all'Iri. Le strutture erano agili, i rapporti di natura privatistica. Una definizione calzante a questa prassi pu\u00f2 essere quella di: \"Stato fuori dallo Stato\", complementare all'apparato statale ordinario nel raggiungimento degli obiettivi, ma indipendente sotto il profilo della gestione finanziaria.\nI critici preferiscono metterne in luce l'opportunismo politico, che gli permise di passare, senza scossoni, dalle idee socialiste al fascismo, accettando anche incarichi di primo piano. Il suo primo referente politico, Francesco Saverio Nitti, che dai fascisti sub\u00ec aggressioni e violenze personali e fu costretto all'esilio, ebbe per Beneduce \"giudizi morali durissimi\", pur ricordandone sempre intelligenza e onest\u00e0, perch\u00e9 non assunse mai una netta posizione contro il regime. Per un giudizio sereno \u00e8 necessario tuttavia rammentare che Beneduce non appoggi\u00f2 apertamente il fascismo - accett\u00f2 tardi la tessera del partito - e non rinneg\u00f2 le sue idee, suscit\u00f2, piuttosto, il sospetto di molti gerarchi vicini al duce che, come confermano carteggi ritrovati in vari periodi dopo la seconda guerra mondiale, ne chiesero pi\u00f9 volte l'allontanamento.\nI legami con Enrico Cuccia.\nUn ulteriore aspetto saliente nella vita di Beneduce fu il suo legame con il finanziere Enrico Cuccia: il futuro capo di Mediobanca era un giovane funzionario neoassunto all'IRI che, frequentando la casa di Beneduce, conobbe la figlia Idea Nuova Socialista e la spos\u00f2 nel 1939; il Beneduce poi favor\u00ec gli inizi della carriera del genero, caldeggiandone l'assunzione presso la Comit guidata allora da Raffaele Mattioli. Oltre al vincolo di parentela, si tende a vedere tra i due una sorta di continuit\u00e0 nella comune capacit\u00e0 di rimanere ai vertici del potere economico, a cavallo tra settore pubblico e settore privato.\nFamiglia.\nSposato con Noemi Cateni, ebbe cinque figli:\nArchivio.\nLa documentazione prodotta da Alberto Beneduce durante il periodo della sua attivit\u00e0 presso l'INA (1912-1922) \u00e8 conservata nel fondo \"Alberto Beneduce\" presso l'Archivio storico dell'Istituto nazionale delle assicurazioni - INA Assitalia.\nL'archivio storico della Banca d'Italia (ASBI) conserva la parte pi\u00f9 rilevante delle carte di Beneduce."}
{"id": "1521334", "revid": "2110845", "url": "https://it.wikipedia.org/wiki?curid=1521334", "title": "Jacques Soustelle", "text": "Biografia.\nLaureato in filosofia, alla vigilia della seconda guerra mondiale si batt\u00e9 contro i fascisti, ma ruppe anche con i comunisti dopo la firma del patto Ribbentrop-Molotov. Durante la guerra, al momento dell'invasione nazista della Francia, riusc\u00ec a fuggire in Inghilterra, dove si schier\u00f2 con de Gaulle.\nInviato ad Algeri, ricopr\u00ec l'incarico di \"commissario per le informazioni\"; divenne poi direttore dei servizi segreti e del controspionaggio del Comitato francese di Liberazione nazionale.\nRientrato in Francia, dopo la liberazione, fu prima commissario a Bordeaux e quindi tra il 1945 e il 1946 fu ministro delle Colonie nel governo De Gaulle. All'inizio del 1947 ader\u00ec al movimento dell'RPF, fondato dal generale de Gaulle, del quale fu il primo Segretario generale. Venne eletto nel 1951 all'Assemblea Nazionale francese come deputato del dipartimento del Rodano. Subito dopo per\u00f2 ruppe clamorosamente con de Gaulle. Fautore del colonialismo francese in Algeria, ne divenne Governatore generale nel 1955 e cerc\u00f2 di attuare un piano di riforme che prese il suo nome, il \"Piano Soustelle\". L'anno successivo fu destituito da Guy Mollet, nuovo Presidente del Consiglio.\nOltranzista e colonialista, Soustelle fond\u00f2 l\"'Union pour le salut et le renouveau de l'Algerie fran\u00e7aise\". Nel maggio 1958 ebbe una parte di primo piano nel putsch militare di Algeri. Ritornato al potere de Gaulle, Soustelle fu nominato ministro delle Informazioni e quindi ministro delegato per il dipartimento sahariano dell'Algeria.\nAllontanato dal governo nel 1960, per la sua opposizione alla politica di de Gaulle sull'Algeria fu costretto nel 1962 all'esilio e trascorse alcuni anni anche in Italia; rientr\u00f2 in patria solo nel 1968.\nLe opere.\nScrisse opere politiche ed etnologiche tra cui si evidenziano "}
{"id": "1521335", "revid": "729019", "url": "https://it.wikipedia.org/wiki?curid=1521335", "title": "Poliposi naso-sinusale", "text": "La poliposi naso-sinusale \u00e8 una patologia dell'apparato respiratorio, caratterizzata da escrescenze che originano dal tessuto sottomucoso delle cavit\u00e0 nasali e dei seni paranasali e che, aumentando di volume, tendono a procurare ostruzione respiratoria.\nEpidemiologia.\nLa poliposi naso-sinusale ha una prevalenza di circa lo 0.2-2%, bench\u00e9 il riscontro occasionale autoptico sia molto pi\u00f9 frequente. Colpisce soprattutto soggetti adulti (intorno ai 60 anni) ed \u00e8 pi\u00f9 comune nel sesso maschile.\nEziologia e patogenesi.\nLa sottomucosa delle cavit\u00e0 nasali \u00e8 costituita da tessuto lasso che facilmente pu\u00f2 andare incontro a fenomeni edematosi marcati. Alla base dell'edema \u00e8 spesso connessa una sorgente infiammatoria in grado di scaturire la chemiotassi e l'attivazione leucocitaria.\nFrequentemente si sviluppano in pazienti allergici, anche tra coloro che si dimostrano negativi ai test cutanei e al RAST, ma nella secrezione nasale si ritrova quasi sempre una marcata presenza di granulociti eosinofili. Alcune ricerche hanno infatti dimostrato come nel caso della poliposi naso-sinusale vi sia un contesto caratterizzato dalla presenza di interleuchina 4 e interleuchina 5, proteine in grado di polarizzare la risposta immunitaria verso l'attivazione dei granulociti eosinofili. Tali entit\u00e0 cellulari sono in grado di sostenere una risposta infiammatoria cronica o subacuta in grado di protrarre l'essudazione sottomucosa e la conseguente depolimerizzazione dell'acido ialuronico. Tali modificazioni si traducono in un aumento volumetrico della sottomucosa con la formazione dei polipi.\nLa sorgente infiammatoria \u00e8 difficile da identificare; tuttavia sono state proposte le seguenti:\nin alcuni casi \u00e8 possibile riscontrare una malattia a carico del tessuto connettivo (connettivopatie) anche in assenza di substrato infiammatorio.\nI polipi naso-sinusali originano dalla sottomucosa che tappezza le cellule (intese come \"piccole celle\") etmoidali che essendo caratterizzate da un piccolo volume e da pareti rigide, non riescono a contenere la tumefazione. Per questo, i polipi attraversano l'ostio di comunicazione con il meato medio, apertura che mette in comunicazione le cellule etmoidali con le cavit\u00e0 nasali, e sporgono all'interno di queste ultime. Spesso si associa a:\nLa poliposi naso-sinusale pu\u00f2 far inoltre parte di un quadro sindromico come\nAnatomia patologica.\nAlla rinoscopia anteriore, i polipi nasali si presentano simili a degli acini di uva bianca, di consistenza molle, che provengono dai settori superiori delle fosse nasali e che possono occuparle completamente. Hanno un caratteristico aspetto a bisaccia, con la parte pi\u00f9 piccola corrispondente alla cellula etmoidale da cui originano, collo corrispondente all'ostio di comunicazione e corpo espanso corrispondente alla cavit\u00e0 nasale.\nSono caratterizzati da:\nIn base alle caratteristiche istologiche si riconoscono:\nProfilo clinico.\nI sintomi e i segni clinici dipendono fondamentalmente dalle dimensioni dei polipi. Infatti la crescita delle vegetazioni polipoidi \u00e8 progressiva. Se essi sono piccoli, possono essere asintomatici, o dare cefalea o sinusiti ricorrenti. Se invece aumentano le dimensioni, si assoceranno problemi come:\nProfilo diagnostico.\nOltre all'ispezione delle fosse nasali, \u00e8 necessario eseguire una rinoscopia a fibre ottiche ed eventualmente una TAC dei seni paranasali (senza mezzo di contrasto). Questa serve per valutare l'estensione della patologia e anche per la diagnosi differenziale rispetto alle altre patologie delle fosse nasali (papilloma invertito, carcinoma, angiofibroma giovanile, polipo antrocoanale, meningoencefalocele); \u00e8 indispensabile nel caso si decida per un intervento chirurgico.\nLa radiografia del cranio \u00e8 una metodica superata: nella patologia acuta \u00e8 sufficiente la rinoscopia, in quella cronica le informazioni fornite dalla TAC sono molto pi\u00f9 dettagliate.\nUna visita allergologica \u00e8 utile per scoprire eventuali possibilit\u00e0 di desensibilizzazione mediante vaccino e per valutare la presenza di altre patologie associate come l'asma bronchiale.\nTerapia.\nLa poliposi nasale \u00e8 una malattia comune e la terapia \u00e8 solo sintomatica. L'obiettivo \u00e8 di combinare terapia medica e chirurgica in modo da offrire i maggiori benefici ed i minori effetti collaterali.\nLa terapia medica si effettua con steroidi, somministrati per via sistemica (iniezioni periodiche di preparati-ritardo come il triamcinolone) o locale con spray nasali. \u00c8 efficace nelle forme iniziali, non ancora completamente ostruenti, e come prevenzione nelle recidive degli operati o come mantenimento dopo terapia cortisonica sistemica.\nDa pochi mesi, anche in Italia, \u00e8 possibile, per i casi recidivanti e solo dopo interventi chirurgici non risolutivi, utilizzare un farmaco biologico (terapia monoclonale) a base di Dupilumab.\nLa terapia chirurgica (FESS, acronimo di Functional Endoscopic Sinus Surgery) si rende necessaria per le forme marcatamente ostruenti. Pu\u00f2 essere effettuata in anestesia locale con intento solo disostruttivo, oppure in anestesia generale con intento pi\u00f9 radicale (exeresi).\nLe moderne tecniche di chirurgia endoscopica sono minimamente invasive e causano soltanto lievi danni alla mucosa nasale, ma una corretta gestione post-operatoria \u00e8 comunque fondamentale per il pieno recupero respiratorio del paziente.\nI tempi del recupero post-chirurgico si sono oggi estremamente ridotti, grazie a innovative terapie topiche a base di acido ialuronico, sostanza dalle note propriet\u00e0 anti infiammatorie e in grado di favorire la riepitelizzazione.\nIn particolare viene in questi casi utilizzata con successo una terapia con nebulizzazioni nasali di sodio ialuronato (acido ialuronico) 9\u00a0mg APM - Alto Peso Molecolare, per mezzo di particolari device, in grado di migliorare il meccanismo di clearance mucociliare e molti parametri clinici, ridurre la formazione di croste e velocizzare il processo di guarigione della mucosa. \nInoltre, il trattamento con nebulizzazioni nasali di sodio ialuronato 9\u00a0mg APM - Alto Peso Molecolare, si \u00e8 dimostrato efficace anche nel ridurre i sintomi nei pazienti con rinosinusite cronica associata a poliposi nasale, che non si sono sottoposti a intervento chirurgico."}
{"id": "1521336", "revid": "339392", "url": "https://it.wikipedia.org/wiki?curid=1521336", "title": "Coppa Lunare", "text": ""}
{"id": "1521337", "revid": "13207719", "url": "https://it.wikipedia.org/wiki?curid=1521337", "title": "Baruth", "text": ""}
{"id": "1521338", "revid": "110157", "url": "https://it.wikipedia.org/wiki?curid=1521338", "title": "Dahme (Schleswig-Holstein)", "text": "Dahme \u00e8 un comune di 1.200 abitanti dello Schleswig-Holstein, in Germania.\nAppartiene al circondario dell'Holstein Orientale."}
{"id": "1521339", "revid": "110157", "url": "https://it.wikipedia.org/wiki?curid=1521339", "title": "Chiesa di Santa Maria de Alimundo", "text": "La chiesa di Santa Maria de Alimundo \u00e8 un'antica chiesa di Salerno, situata nel quartiere del \"Planum Montis\", lungo la salita Intendenza Vecchia, tra via Torquato Tasso e Largo Montone.\nLa storia.\nLe prime notizie relative al momento della fondazione di questa chiesa ci provengono da un diploma del 992 relativo alla donazione dei fratelli Guaimario, Maione, Adelmo, Madelmo. Il nome \"de alimundo\" deriva quasi sicuramente dalla corruzione del volgare \"a lu monte\", ossia \"al monte\", giacch\u00e9 \u00e8 ubicata in una zona molto erta, in cima ad una scalinata.\nNel 954, anno della traslazione delle spoglie di San Matteo, \u00e8 presente nel Sinodo Colonna tra le chiese incaricate di recare in processione ogni 6 maggio i \"columbri\" nel Duomo. \nNel 1314, la chiesa \u00e8 annoverata tra quelle di cui l'arcivescovo Onofrio denunci\u00f2 l'occupazione da parte di abusivi durante il periodo di sede vacante seguito alla morte del suo predecessore, occupazione tenacemente difesa con millantati titoli di propriet\u00e0. Divenuta sempre pi\u00f9 pericolante, croll\u00f2 e venne ricostruita nelle forme attuali dall'arcivescovo di Capua, nel 1731. .\nNel 1812 venne soppressa come parrocchia e quindi adibita a sezione delle scuole elementari; venne poi destinata ad altri usi da carattere pubblico e privato. Nella prima met\u00e0 del XIX secolo sub\u00ec un intervento di restauro per volont\u00e0 dell'arcivescovo Fortunato Pinto, per poi venire completamente abbandonata all'inizio del Novecento. Venne quindi riadattata dapprima a civile abitazione, poi a scuola ed infine a deposito di \"roba vecchia\". Tutti gli arredi sacri andarono trafugati o dispersi. \nLa chiesa \u00e8 da ricordare, giacch\u00e9, secondo lo storico salernitano Matteo Fiore, in essa sarebbe stato sepolto Masuccio Salernitano, scrittore quattrocentesco autore del Novellino. La tomba sarebbe posta al centro del pavimento in un loculo chiuso da mattoni e privo di iscrizioni: indagini atte a verificare tale ipotesi non sono mai stati effettuate.\nAttualmente la chiesa si presenta in stato di grave abbandono, con il tetto in parte semi diroccato.\nArchitettura.\nSicuramente la chiesa doveva essere in stile romanico, non si sa se gi\u00e0 a navata unica com'\u00e8 adesso. Tra il XII e il XVIII secolo fu soggetta, come quasi tutti i monumenti religiosi della citt\u00e0, a svariate modifiche; l'ultimo accurato restauro dell'interno le fece assumere un aspetto barocco. La facciata, ostruita da costruzioni del XVI secolo, presenta un portale contornato da un motivo decorativo a bastoni e rosette; incornicia la porta in legno su cui si scorgono le tracce evidenti di un trittico. Sulla destra vi \u00e8 una nicchia ad arco acuto con cornice in stucco ed in alto una fascia di archi intrecciati, su cui si scorgono tracce di intonaco rosso e azzurro. Finestre ed occhioni sono le uniche aperture della facciata e delle pareti laterali. Il prospetto nord \u00e8 sovrastato da un piccolo campanile a volute."}
{"id": "1521340", "revid": "149587", "url": "https://it.wikipedia.org/wiki?curid=1521340", "title": "Chiesa di S.Maria de Alimundo", "text": ""}
{"id": "1521343", "revid": "155647", "url": "https://it.wikipedia.org/wiki?curid=1521343", "title": "Enrico Beneduce", "text": ""}
{"id": "1521347", "revid": "124781213", "url": "https://it.wikipedia.org/wiki?curid=1521347", "title": "Blood, Sweat &amp; Tears", "text": "I Blood, Sweat &amp; Tears (BS&amp;T) sono un gruppo musicale rock statunitense formatosi nel 1967 a New York.\nLa band fuse rock e jazz, un ibrido che venne poi conosciuto come jazz-rock. Diversamente dalle altre band \"fusion\", le canzoni dei BS&amp;T mischiano gli stili rock, pop, R&amp;B, soul aggiungendo anche elementi della tradizione dei gruppi musicali jazz.\nStoria.\nIl nucleo originale della band era formato da Al Kooper, Jim Fielder, Fred Lipsius, Randy Brecker, Jerry Weiss, Dick Halligan, Steve Katz e Bobby Colomby.\nDurante il corso della loro carriera parteciparono molti talentuosi strumentisti quali, dal 1972, il bassista Jaco Pastorius, il chitarrista svedese Georg Wadenius, il sassofonista Lou Marini e dal 1976 per due anni il chitarrista Mike Stern.\nLa voce della band, dal 1968 al 2004 con qualche interruzione, \u00e8 stato il cantante canadese David Clayton-Thomas.\nDal 2014 il cantante e front-man \u00e8 Bo Bice."}
{"id": "1521348", "revid": "126257", "url": "https://it.wikipedia.org/wiki?curid=1521348", "title": "Mare Morto", "text": ""}
{"id": "1521351", "revid": "119116237", "url": "https://it.wikipedia.org/wiki?curid=1521351", "title": "Boccale", "text": "Un boccale \u00e8 un robusto \nbicchiere appartenente alla tradizione tedesca, ideato per contenere birra, caratterizzato dall'avere un solo manico ad ansa. Il tipico boccale tedesco ha una capacit\u00e0 di 1 litro, mentre in paesi come la Repubblica Ceca \u00e8 pi\u00f9 diffuso quello da 0,5 litri; ne esistono anche di molto pi\u00f9 capienti, fino a 5 litri. Il materiale di cui sono fatti pu\u00f2 essere peltro, argento, legno, porcellana, ceramica o, pi\u00f9 frequentemente, vetro. Esistono anche modelli che presentano un coperchio in metallo.\nTipologie.\nIn Germania \u00e8 chiamato \"Steinkrug\" se in porcellana, \"Glaskrug\" se in vetro. Il termine generico \"Ma\u00dfkrug\" indica il boccale da un \"Ma\u00df\", unit\u00e0 di misura originariamente corrispondente a 1,069 litri ed oggi \"adattata\" ad un litro esatto.\nI boccali eccessivamente decorati, che si \u00e8 soliti trovare nei negozi di souvenir bavaresi, sono per lo pi\u00f9 oggettistica da turisti e raramente sono adoperati per bere. Decorazioni tipiche sono i classici motivi bavaresi come il Neuschwanstein, l'orologio della Marienplatz a Monaco o il simbolo dell'annuale Oktoberfest. In Germania, in particolare all'Oktoberfest di Monaco o nei numerosi biergarten, ordinando una birra ci si vedr\u00e0 servire un litro della bevanda in un \"Ma\u00dfkr\u00fcge\", a differenza della \"media\" che ci si aspetterebbe in un qualsiasi bar italiano.\nCoperchio.\nIl coperchio previene la fuoriuscita di birra se il bevitore \u00e8 coinvolto in attivit\u00e0 movimentate, come cantare e ballare in un biergarten, oppure ondeggiare il boccale a tempo di musica oppure ancora semplicemente brindare. Originariamente fu concepito come misura di igiene: durante le estati di fine XV secolo, l'Europa centrale era infatti sovente infestata da sciami di mosche e questo port\u00f2 ben presto le autorit\u00e0 tedesche a legiferare affinch\u00e9 fosse obbligatorio che tutti i contenitori di cibo e bevande avessero un coperchio. Aggiungendo una semplice leva al leggero coperchio, fu reso possibile il sollevamento dello stesso con il pollice della stessa mano con cui si reggeva il boccale."}
{"id": "1521355", "revid": "1566286", "url": "https://it.wikipedia.org/wiki?curid=1521355", "title": "Gino Marinuzzi (1920-1996)", "text": "Biografia.\nFiglio del compositore e direttore d'orchestra Gino Marinuzzi, nacque a New York, durante una \"tourn\u00e9e\" del padre negli Stati Uniti. \nDi formazione musicale milanese, inizi\u00f2 la carriera giovanissimo e prima ancora di diplomarsi in composizione, pianoforte e direzione d'orchestra al conservatorio di Milano, compose a sedici anni i suoi primi lavori: \"Concertino\" (per pianoforte orchestra da camera) e diverse composizioni per pianoforte solo. Intensa \u00e8 stata, fino al 1943, la sua produzione per strumento solo e per orchestra, una produzione che lo ha fatto annoverare tra le avanguardie musicali di quegli anni.\nTrascorse due anni \u2013 dal 1943 al 1945 \u2013 in un campo di concentramento nazista, (prigioniero 50914 Stalag XII-F) esperienza dalla quale nacquero i \"Lagerlieder\", composizione in cui elabor\u00f2 temi popolari russi, ucraini e zingari, appresi dai canti dei suoi compagni di prigionia. \nDopo aver sposato la pianista Liana Santarone, sua compagna di conservatorio e destinataria di alcuni dei suoi componimenti per pianoforte, e da cui avr\u00e0 due figlie, Anna Maria e Giovanna, e nel 1946 Marinuzzi si trasferisce a Roma, dove lavora per un periodo come Maestro sostituto al Teatro dell'Opera. Da allora ha vissuto nella capitale svolgendo attivit\u00e0 di compositore ed insegnante. \nNegli anni sessanta e settanta si \u00e8 dedicato prevalentemente alla musica per cinema, teatro, radio e televisione, per riprendere a comporre per orchestra negli anni ottanta. Particolare rilievo ha rivestito il ruolo pionieristico da lui ricoperto nella ricerca e sperimentazione musicale, portata avanti fin dai primi anni cinquanta, nel campo della musica elettronica.\nOpere - Musica sinfonica - Musica da camera.\nLa produzione di Marinuzzi ha compreso musica classica strumentale per strumento solista (preludi e studi per pianoforte solo), camera e per complessi sinfonici e musiche di scena destinate al teatro (\"Ione\", \"Antigone\"), al cinema con la (colonne sonore di numerosi documentari e film tra cui: \"La carrozza d'oro\" di Jean Renoir, \"La mandragola\" ('65) di Alberto Lattuada, \"Le voci bianche\" (1964) di Pasquale Festa Campanile e Massimo Franciosa e molti altri) e alla televisione (tra cui le musiche per il romanzi sceneggiati \"Il conte di Montecristo\", \"Jekyll\" ('69) di Giorgio Albertazzi, \"Commissario Maigret\", ecc), per la radio (l'operina radiofonica \"La signora Paulatim\", su testo di Italo Calvino).\nDi lui si ricordano \"Lagerlieder\" (per pianoforte 4 mani) su canti di prigionieri militari, \"Edward! Edward!\" (cantata, per soli, coro e orchestra da camera, su un'antica ballata scozzese), Concertino (per pianoforte e orchestra da camera), Concerto per pianoforte e orchestra, Concerto per violino e orchestra.\nLa sua ultima composizione \"classica\", il \"Concertante\", per pianoforte e orchestra, commissionatigli dal musicologo Gioacchino Lanza Tomasi per conto della RAI, fu eseguita all'Auditorium del Foro Italico nel 1985 (solista Andrea Padova) assieme ai \"Due improvvisi\" composti nel 1959. \nL'ultimo lavoro \u00e8 un omaggio a suo padre (con il quale in giovent\u00f9 aveva gi\u00e0 composto come co-autore le musiche per il balletto \"Pinocchio\") ovvero la nuova orchestrazione dell'opera lirica \"Jacquerie\", composta da Marinuzzi padre e i cui spartiti erano andati perduti. L'opera \u00e8 stata eseguita nella nuova versione al Teatro Massimo Bellini di Catania, pochi anni prima della sua morte, per la regia di Roberto Lagan\u00e0 Manoli. \nPer quanto riguarda l'attivit\u00e0 didattica al Conservatorio musicale di Frosinone e all'Accademia di Santa Cecilia a Roma, dove ha insegnato composizione, Marinuzzi ha avuto come allievi musicisti diventati poi affermati artisti come Vittorio Bresciani, Giovanni Pelliccia, Andrea Padova, Francesco Libetta, Carlo Mezzanotte, Fabrizio Siciliano ed altri.\nMusica elettronica.\nMarinuzzi \u00e8 stato uno dei primi fra i musicisti e compositori in Italia a sperimentare la musica elettronica. Come ha ricordato il critico e musicologo Luigi Pestalozza: \nNel 1956 il compositore apr\u00ec il primo laboratorio di musica elettronica a Roma presso l'Accademia Filarmonica Romana (chiamato poi \"Centro Elettronico dell'Accademia Filarmonica Romana\"); sua \u00e8 poi l'ideazione e la progettazione del Fonosynth, il primo sintetizzatore modulare per la produzione di musica elettronica, creato a Roma e tra i primi in Europa. L'apparecchio, realizzato poi dall'ingegnere Giuliano Strini e dal tecnico del suono italo-polacco Paolo Ketoff, in collaborazione con Marinuzzi stesso, fu completato nel 1962, anche se le prime componenti cominciano a entrare in funzione con tutta probabilit\u00e0 fin dal 1958. Il Fonosynth \u00e8 esposto dal 1987 presso il Museo degli strumenti musicali di Monaco di Baviera.\nMarinuzzi compose diversi brani di musica elettronica tra cui \"Traiettorie\" realizzato presso lo Studio di Fonologia di Milano, impiegando effetti elettronici anche in molte sue composizioni soprattutto per documentari e film per il cinema e la televisione (tra i film pi\u00f9 conosciuti \"Terrore nello spazio\" di Mario Bava del 1965). \nContinu\u00f2 poi la ricerca e la sperimentazione nel campo della musica elettronica fondando nel 1967 lo Studio R/7, laboratorio elettronico per la musica sperimentale e concreta assieme allo stesso Ketoff, a Walter Branchi, Franco Evangelisti, Domenico Guaccero, Guido Guiducci e Egisto Macchi, che avevano gi\u00e0 frequentato lo studio di fonologia romano. Collabor\u00f2 attivamente anche a \"Nuova Consonanza\"."}
{"id": "1521356", "revid": "124811735", "url": "https://it.wikipedia.org/wiki?curid=1521356", "title": "Emanuela Aureli", "text": "Biografia.\n\u00c8 nativa di Cesi, frazione del comune di Terni. Esordisce nel 1992 ne \"La Corrida\" di Corrado; successivamente partecipa a \"Stasera mi butto... e tre!\", programma di Rai 2 di prima serata, per poi tornare sugli schermi con \"I cervelloni\" su Rai 1 tre anni pi\u00f9 tardi e \"Aria fresca\" su Telemontecarlo, mentre nel 1996 \u00e8 nel cast di \"Su le mani\", programma di Rai 1. Dal 1996 al 1998 \u00e8 tra gli ospiti fissi di \"Domenica in\", dove propone le sue imitazioni, mentre il 1999 la vede impegnatissima: in televisione partecipa ai programmi \"Sanremo Estate\" e \"Caccia al lupo\", debutta in radio con \"Il programma lo fate voi\" di Rai Radio 2 al fianco di Enrico Vaime e al cinema, nel film \"In principio erano le mutande\" di Anna Negri.\nNel settembre dello stesso anno partecipa al programma che la far\u00e0 conoscere ancora di pi\u00f9 al pubblico, \"Buona Domenica\", voluta da Maurizio Costanzo, e vi rimane per ben sette stagioni, fino al 2006. Nel frattempo partecipa alla seconda edizione di \"Baciami Versilia\" nel 2003, recita in \"Carabinieri 4\", fiction di Canale 5 e partecipa ad altri due programmi radiofonici, \"Donna Domenica\" e \"610\", quest'ultimo condotto da Lillo &amp; Greg, entrambi su Rai Radio 2. Inoltre, ha fatto da testimonial al caff\u00e8 Segafredo in uno spot accanto a Renzo Arbore. Torna su Rai 1, come ospite fisso, nell'estate 2007 a \"Stasera mi butto\" (in una puntata ha partecipato anche come giurata) e, nella stagione 2007/2008, nella \"Domenica in\" condotta da Lorena Bianchetti.\nNel 2009 partecipa come concorrente alla quinta edizione di \"Ballando con le stelle\". Sempre nel 2009, nel mese di dicembre, esordisce come pittrice con una mostra insieme al suo maestro Elvino Echeoni, dal titolo \"Artisti si Nasce\"?. Nel 2010 fa parte del cast comico di \"Voglia d'aria fresca\", con Carlo Conti, dall'8 gennaio 2010 conduce \"Crazy Parade\" su Rai 2. Sempre nel 2010 entra a far parte come protagonista nel cast di \"Menopause The Musical\" insieme a Fioretta Mari, Fiordaliso e Manuela Metri. L'imitatrice successivamente prende parte ad altri tre talent show di Rai 1, nel 2012 a \"Tale e quale show\", condotto da Carlo Conti, nel 2013 a \"La terra dei cuochi\", con Antonella Clerici, e nel 2020 a \"Il cantante mascherato\", condotto da Milly Carlucci. \nDal settembre 2021 entra nel cast de \"I fatti vostri\", su Rai 2, nell'edizione condotta da Salvo Sottile e Anna Falchi.\nVita privata.\nNel novembre 2015 si sposa con rito civile a Rocca d'Arce, in provincia di Frosinone, col suo compagno Sergio Di Folco. Il 3 dicembre successivo la coppia ha un bambino, Giulio."}
{"id": "1521360", "revid": "767487", "url": "https://it.wikipedia.org/wiki?curid=1521360", "title": "Alone in the Dark (film 2005)", "text": "Alone in the Dark \u00e8 un film del 2005 diretto da Uwe Boll.\nIl film \u00e8 basato sul videogioco \"\", quarto capitolo della popolare serie \"Alone in the Dark\", anche se le vicende del film sono ben diverse da quelle del videogioco.\nLa pellicola \u00e8 stata distribuita negli Stati Uniti d'America il 28 gennaio 2005, mentre in Italia il 29 luglio 2005.\nTrama.\nEdward Carnby, un investigatore del paranormale, viene a sapere della morte di uno scienziato. Indagando, scopre che quest'ultimo era un suo amico di infanzia. Dalle ricerche, inoltre, trova collegamenti con altri diciannove casi di sparizione o omicidio: ogni vittima \u00e8 legata alle altre per aver trascorso l'infanzia nello stesso orfanotrofio.\nCarnby \u00e8 sulle tracce di un antico manufatto in grado di mettere in contatto col mondo dell'Aldil\u00e0, e le indagini lo portano a collaborare con un'antropologa, Aline Cedrac. I due concluderanno le loro ricerche sulle coste di \"Shadow Island\", dove si scontreranno con un'entit\u00e0 sovrannaturale.\nProduzione.\nDurante la fase di pre-produzione sono stati stanziati circa $ come spesa preventiva di produzione.\nIl 14 luglio 2003 sono iniziate le riprese del film in territorio canadese, principalmente nei \"Vancouver Film Studios\", ma anche nelle varie location di Halifax, Montr\u00e9al e Surrey. Le riprese esterne sono state interamente girate nella citt\u00e0 di Vancouver e nei boschi adiacenti alla citt\u00e0.\nDurante la fase di post-produzione sono state ultimate le riprese e sono state realizzate oltre 700 scene in grafica computerizzata dalla Toybox.\nAccoglienza.\nIncassi.\nIl film \u00e8 stato distribuito nel circuito cinematografico di cinque paesi (Stati Uniti, Germania, Italia, Portogallo, Emirati Arabi Uniti) in un periodo che \u00e8 andato dal 30 gennaio 2005 al 29 maggio 2005.\nIl film \u00e8 stato proiettato in Italia da 66 cinema incassando nel week-end d'apertura \u20ac; dopo quattro settimane di proiezione il film \u00e8 stato tolto dai cinema italiani, ricavando in totale \u20ac. Negli Stati Uniti il film \u00e8 stato proiettato in cinema dal 30 gennaio 2005 al 13 febbraio 2005 incassando la cifra di $. In Germania il film \u00e8 stato proiettato in 80 cinema dal 27 febbraio 2005 al 7 aprile 2005, incassando in totale \u20ac. In Portogallo e negli Emirati Arabi Uniti il film ha guadagnato rispettivamente \u20ac e $.\nCritica.\nIl film ha ricevuto due nomination ai Razzie Awards del 2005 nella categoria Peggior attrice (Tara Reid) e Peggior regista (Uwe Boll). Recentemente la rivista Empire ha collocato la pellicola al 21\u00ba posto nella classifica dei 50 film peggiori di sempre votati dai lettori."}
{"id": "1521367", "revid": "161374", "url": "https://it.wikipedia.org/wiki?curid=1521367", "title": "Campionato di basket-ball svizzero", "text": ""}
{"id": "1521370", "revid": "339392", "url": "https://it.wikipedia.org/wiki?curid=1521370", "title": "Coppa svizzera di basket-ball", "text": ""}
{"id": "1521372", "revid": "339392", "url": "https://it.wikipedia.org/wiki?curid=1521372", "title": "Lega Nazionale A di basket-ball svizzero", "text": ""}
{"id": "1521376", "revid": "17654", "url": "https://it.wikipedia.org/wiki?curid=1521376", "title": "Slavkov di Bruna", "text": ""}
{"id": "1521378", "revid": "767487", "url": "https://it.wikipedia.org/wiki?curid=1521378", "title": "Imputato, alzatevi!", "text": "Imputato, alzatevi! \u00e8 un film comico del 1939 con protagonista Erminio Macario diretto dal regista Mario Mattoli. La pellicola \u00e8 considerata dai critici come il primo vero film comico italiano ed \u00e8 stata prodotta da Eugenio Fontana per la Alfa Film.\nTrama.\nCipriano Duval \u00e8 un italiano emigrato a Parigi, dove lavora in una clinica pediatrica come infermiere. Si fa notare non tanto per l'impegno che profonde sul lavoro, ma perch\u00e9 fa il cascamorto con le colleghe: il primario della clinica infatti l'ha preso in antipatia. Cipriano vive da solo; il suo sogno \u00e8 quello di fare il musicista o il cantante, ma l'unico pubblico che ascolta le sue esibizioni sono i gatti che vivono nel suo appartamento.\nFinalmente l'occasione tanto attesa arriva: un giorno esce dalla clinica per recarsi ad un appuntamento presso una casa editrice musicale: purtroppo per\u00f2 non viene ricevuto.\nIl giorno dopo, tornato al lavoro, riceve una brutta notizia: il direttore ha deciso di licenziarlo.\nCipriano si oppone: non vuole essere lasciato sul lastrico. Il direttore gli d\u00e0 allora l'ultima opportunit\u00e0 prima di cacciarlo: fare da cavia per l'iniezione di un siero potentissimo, finora sperimentato solo sui cavalli. Cipriano sopravvive e si guadagna mille franchi. Incontra per caso un italiano, senza pi\u00f9 arte n\u00e9 parte come lui; insieme decidono di passare la serata in un locale notturno, dove si divertono moltissimo. All'uscita rubano ciascuno dei cappotti dal guardaroba e poi ognuno va per la propria strada. \nMa in uno dei cappotti di Cipriano c'\u00e8 una pistola. Il nostro ritorna al condominio quando \u00e8 stato appena commesso l'omicidio di una donna; viene incolpato e condotto in prigione. Solo una persona viene a trovarlo: Giorgetta, una delle infermiere.\nCipriano viene miracolosamente assolto grazie all'aiuto dell'avvocato Gaveneau . Anzi, il suo caso lo rende popolarissimo facendolo diventare quello che ha sempre sognato: una star del palcoscenico.\nMa un giorno il vero autore del delitto si fa vivo in teatro durante lo spettacolo e gli chiede dei soldi. Cipriano pensa di tacitarlo con 50 000 franchi, ma l'uomo il giorno dopo ritorna e, deciso a rovinarlo, sale sul palco e dichiara a tutti che lui \u00e8 il vero assassino, mentre Cipriano \u00e8 innocente.\nCipriano viene quasi linciato dalla folla. Quando il teatro si svuota esce con dei grossi lividi; al suo fianco ci sono i pochi amici che gli sono rimasti vicini.\nMa poco pi\u00f9 in l\u00e0 vede il direttore della clinica, che lo aveva licenziato, mentre sta pagando profumatamente l'uomo che lo ha accusato. Tutti si scagliano contro di loro e li riempiono di botte.\nCipriano sposa quindi Giorgetta, l'infermiera che si \u00e8 innamorata di lui e i due vivono felici e contenti.\nProduzione.\nRegia.\nIl regista Mario Mattoli convinto che con Macario si potesse realizzare una pellicola comica italiana (che andasse oltre la classica corsetta alla Ridolini), si avvalse di un folto gruppo di umoristi invitandoli a collaborare alla realizzazione della stesura del film. Tutti quanti diedero il loro contributo alla pellicola. Prima di allora non era mai stata fatta una cosa simile in Italia anche perch\u00e9 si trattava di un genere che ancora non esisteva.\nSceneggiatura.\nOltre agli accreditati ufficiali ovvero Anacleto Francini (uno degli autori fidati di Macario meglio conosciuto col nome d'arte Bel Ami) al soggetto e Mario Mattoli con Vittorio Metz alla sceneggiatura, vi sarebbe anche una lunga lista di nomi non accreditati. Tra questi ultimi compaiono anche autori che in futuro sarebbero diventati dei mostri sacri per il cinema italiano come Federico Fellini, Steno, Giovanni Guareschi e Marcello Marchesi. Molti di loro saranno presenti (ufficialmente accreditati) in alcuni successivi lavori cinematografici della coppia Mattoli-Macario.\nRiprese.\nTutto il film fu girato negli stabilimenti di Cinecitt\u00e0. Bench\u00e9 l'ambientazione fosse parigina, i pochi esterni furono ripresi a Roma.\nColonna sonora.\nIl motivo fox-trot cantato da Macario al pianoforte e intitolato \"Dove sei Lul\u00f9\" (Testo di Marf e musica di Vittorio Mascheroni) \u00e8 stato inciso su un disco 78 giri interpretato da Gilberto Mazzi e pubblicato su etichetta Parlophon GP-92968 nel 1939. Sullo stesso disco \u00e8 incisa anche l'altra canzone presente nel film intitolata \"Amami di pi\u00f9\", composta dagli stessi autori e con il ritornello cantato da Nini Serena.\nPromozione.\n\"MACARIO = A RIO MAC e non guardate se la grafia non \u00e8 perfetta quando la pronuncia l'assiste. \u00ab A riu mac \u00bb, per chi non mastica il piemontese, significa: ridono soltanto, non fanno altro che ridere. E riderete pure voi al, nuovo film con Macario: Imputato, alzatevi!\" con questo slogan il quotidiano torinese La Stampa in un articolo del 1939 pubblicizza la prima proiezione del film in citt\u00e0.\nDistribuzione.\nIl film \u00e8 stato distribuito nelle sale cinematografiche italiane nel mese di ottobre del 1939.\nData di uscita.\nLe date di uscita internazionali nel corso degli anni sono state:\nAccoglienza.\nIncassi.\nIl film fu un successo al botteghino incassando 4.871.002,62 lire e stabilendo un vero e proprio record, in quegli anni, per un film comico.\nCritica.\nA differenza del precedente film di Macario (Aria di paese del 1933) la critica ha accolto con entusiasmo la pellicola:\nRiconoscimenti.\nIl film \u00e8 stato inserito nella retrospettiva \"La situazione comica (1937-1988)\" della 67\u00aa Mostra Internazionale d'Arte Cinematografica del 2010 a Venezia."}
{"id": "1521379", "revid": "1305772", "url": "https://it.wikipedia.org/wiki?curid=1521379", "title": "Austerlitz", "text": ""}
{"id": "1521380", "revid": "438678", "url": "https://it.wikipedia.org/wiki?curid=1521380", "title": "Ciclo hamiltoniano", "text": ""}
{"id": "1521381", "revid": "17654", "url": "https://it.wikipedia.org/wiki?curid=1521381", "title": "Mario Matt\u00f2li", "text": ""}
{"id": "1521383", "revid": "33277", "url": "https://it.wikipedia.org/wiki?curid=1521383", "title": "La Fayette", "text": ""}
{"id": "1521386", "revid": "21079", "url": "https://it.wikipedia.org/wiki?curid=1521386", "title": "Poliedro chirale", "text": ""}
{"id": "1521389", "revid": "88740", "url": "https://it.wikipedia.org/wiki?curid=1521389", "title": "Dendrohyrax dorsalis", "text": "La procavia occidentale (Dendrohyrax dorsalis) \u00e8 una delle quattro specie esistenti di iraci (ordine \"Hyracoidea\"), e una delle due del genere \"Dendrohyrax\" (che include anche il \"D. arboreus\").\nDescrizione.\nMolto simile agli altri iraci, la procavia occidentale ha un peso medio di 3\u00a0kg e proporzioni paragonabili a quelle di un grosso coniglio. Il pelo \u00e8 folto e morbido, di colore variabile dal grigio al marrone con una macchia pi\u00f9 chiara sul dorso che copre la zona della ghiandola dorsale.\nDistribuzione e habitat.\n\u00c8 diffuso nell'Africa occidentale e centrale, dal Senegal e la Gambia fino all'Angola settentrionale, attraverso la Repubblica Democratica del Congo e l'Uganda settentrionale.\nVive nelle foreste tropicali e subtropicali e nella savana umida, sia in pianura che in montagna.\nBiologia.\nSi nutre di foglie, erba, frutta e occasionalmente anche insetti.\nA differenza dell'irace del Capo, e similmente alla procavia arboricola, \u00e8 prevalentemente notturna e solitaria. Di giorno dorme sugli alberi, prediligendo il fogliame fitto che la protegge dai predatori; di sera scende a terra a cercare cibo. Al tramonto e all'alba emette una serie di versi e grida molto intensi.\nLa gestazione dura circa 7 mesi, e in genere vengono partoriti uno o due piccoli, molto precoci.\nStatus e conservazione.\nLa IUCN la considera attualmente una specie a minimo rischio, anche perch\u00e9 \u00e8 presente in molte aree protette, ma ritiene che lo status della specie dovr\u00e0 essere seguito con attenzione a causa della distruzione del suo habitat. "}
{"id": "1521391", "revid": "1005847", "url": "https://it.wikipedia.org/wiki?curid=1521391", "title": "Parlamento federale (Australia)", "text": "Il Parlamento federale (in inglese: \"Federal Parliament\"), noto anche come Parlamento del Commonwealth (\"Parliament of the Commonwealth\") \u00e8, in Australia, l'organo costituzionale che detiene il potere legislativo; consiste del re, del Senato (camera alta) e della Camera dei rappresentanti (camera bassa). Il sovrano \u00e8 rappresentato da un Governatore Generale.\nLa Camera dei rappresentanti (\"House of Representatives\") \u00e8 composta da 151 membri, ciascun deputato (\"Rappresentante\") rappresenta un distretto, una circoscrizione elettorale corrisponde all'incirca a 85.000 elettori. All'interno di ogni circoscrizione, gli elettori applicano il voto alternativo: indicano in quale ordine vogliono che i candidati possano diventare deputati. Il numero di deputati tuttavia non \u00e8 fisso, ma varia in base alle redistribuzioni elettorali, che vengono chieste frequentemente.\nIl Senato (\"Senate\") \u00e8 composto da 76 membri: 12 per ciascuno Stato e 2 per ciascun territorio. I suoi membri sono eletti con un sistema di voto proporzionale.\nLe due Camere si trovano in due differenti aule del palazzo del parlamento a Capital Hill, nella citt\u00e0 di Canberra.\nStoria.\nIl Parlamento del Commonwealth fu aperto ufficialmente il 9 maggio 1901 a Melbourne nel Royal Exhibition Building, l'unico edificio della citt\u00e0 a poter ospitare i 14.000 invitati. Dal 1901 al 1927, il Parlamento si \u00e8 riunito nel Parlamento dello Stato di Victoria. Il 9 maggio 1927, il Parlamento si trasfer\u00ec a Canberra, la nuova Capitale, in un edificio chiamato \"Old Parliament House\". Prevista inizialmente come sede provvisoria, in realt\u00e0 ospit\u00f2 il Parlamento per pi\u00f9 di 60 anni. Attualmente la sede permanente \u00e8 sempre a Canberra, in una sede inaugurata il 9 maggio del 1988.\nComposizione.\nSecondo La Prima Parte della Costituzione australiana, la Regina dell'Australia \u00e8 uno dei tre componenti del Parlamento. Le sue funzioni sono per\u00f2 normalmente esercitate da un Governatore Generale, scelto dalla Regina su proposta del Primo Ministro. Le sue funzioni sono stabilite dalla Costituzione e dalla legislazione. Tuttavia, per convenzione costituzionale, non esercita quasi mai queste funzioni, se non su consiglio del Primo Ministro o di altri Ministri.\nIl Senato ha 76 membri. Come per il Senato degli Stati Uniti, che ha fatto da modello, il numero dei Senatori \u00e8 uguale per ogni Stato, indifferentemente dalla popolazione. La Costituzione prevede che il Parlamento possa stabilire il numero dei Senatori per legge, a patto che i sei Stati originari della Confederazione abbiano lo stesso numero di Senatori. Inoltre, la Costituzione stabilisce che ciascuno Stato sia rappresentato da almeno sei Senatori. Tuttavia, nessuna di queste disposizioni si applica ai nuovi Stati o Territori. In base a una legge approvata nel 1973, ci sono Senatori eletti per rappresentare i Territori (ad eccezione dell'Isola Norfolk). Attualmente, due Senatori rappresentano gli abitanti del Territorio del Nord, e delle Isole di Christmas e di Cocos. Altri due Senatori rappresentano il Territorio della Capitale e il Territorio della Baia di Jervis.\nFino al 1949, ciascuno Stato eleggeva il numero minimo di sei Senatori previsto dalla Costituzione. Nelle elezioni del 1984 fu portato a 10, e in quelle del 1984 a 12, gli stessi attualmente previsti.\nIl Parlamento pu\u00f2 stabilire il numero dei Deputati. La Costituzione prevede che il numero dei Deputati sia nella misura del possibile, il doppio dei Senatori. Il numero dei Deputati per Stato \u00e8 proporzionale alla loro popolazione, tuttavia, ciascuno dei sei Stati originari del Commonwealth ha assicurati almeno cinque Deputati. La Costituzione non prevede garanzie di rappresentanza per i Territori. Il Parlamento ha dato un seggio al Territorio del Nord nel 1922 e uno al Territorio della Capitale nel 1948. Tuttavia, questi territori avevano limitati diritti di voto fino al 1968.\nTra il 1901 e il 1949 la Camera dei rappresentanti \u00e8 stata composta di 74 o 75 membri. Fra il 1949 e il 1984, ha avuto tra 121 e 127 membri. Nel 1984 i membri della Camera e del Senato sono aumentati, e da allora la Camera ha avuto tra i 148 e i 150 membri.\nSecondo la sezione 44 della Costituzione, i soggetti aventi cittadinanza straniera non possono sedere in nessuna delle due Camere del Parlamento. Inoltre, la Corte Costituzionale (\"The High Courth\") in una sentenza a seguito di un caso dibattuto nella Corte, ha stabilito che anche i cittadini del Regno Unito sono da considerarsi stranieri, nonostante il fatto che quando fu votata la Costituzione, tutti i cittadini australiani erano soggetti britannici.\nProcedure.\nCiascuna delle due Camere elegge il suo presidente. Quello del Senato \u00e8 chiamato \"President\" (Presidente), mentre quello della Camera \"Speaker\". Vengono eletti a scrutinio segreto. I due presidenti sono in genere membri della maggioranza, ma devono comunque sorvegliare il dibattito e fare osservare le regole in modo imparziale.\nLa Costituzione consente a ciascuna Camera a stabilire il quorum minimo per affrontare i lavori. Per la Camera dei rappresentanti \u00e8 fissato in un quinto dei membri totali, ovvero in 30 deputati, mentre nel Senato \u00e8 un quarto dei membri totali, ovvero 19 Senatori. In teoria, se non c'\u00e8 il quorum, nessuna Camera pu\u00f2 continuare i lavori. In pratica, per\u00f2, i membri presenti accettano di non verificare il quorum per poter continuare i dibattiti. Pu\u00f2 capitare che l'opposizione chieda la verifica del quorum al fine di mettere in difficolt\u00e0 il Governo o ritardare l'approvazione delle leggi. In questo caso, la maggioranza deve accertarsi che siano presenti abbastanza suoi esponenti per poter costituire il quorum.\nLe due Camere possono approvare delle mozioni a voce (\"vote vocal\"). Il Presidente di turno pone la questione da votare e dopo avere sentito i Parlamentari dire \"Aye\" (Si) e \"No\" (No), d\u00e0 il risultato del voto. L'annuncio del risultato del voto pone fine al dibattito, a meno che almeno due membri non chiedano un \"divisione\" o una registrazione del voto. In questo caso, si attivano gli altoparlanti per chiedere ai Parlamentari di recarsi nella sala del voto. In questo tempo, i membri che sono a favore della mozione si collocano nel lato destro della sala, mentre quelli che sono contrari si collocano nel lato sinistro. Il conteggio \u00e8 fatto allora da scrutatori della maggioranza e dell'opposizione, e a seconda del risultato la mozione \u00e8 approvata o bocciata.\nIn caso di disaccordo su una proposta di legge, la Costituzione prevede una doppia dissoluzione delle due Camere. Se dopo le nuove elezioni il conflitto perdura, il Governo pu\u00f2 chiedere di convocare le due Camere per discutere della legge. Questa situazione si \u00e8 verificata solo nel 1974.\nFunzioni.\nIl principale ruolo del Parlamento \u00e8 quello di approvare le leggi. Ciascun membro del Parlamento pu\u00f2 proporre un testo di legge, (a bill), ad eccezione di quelle riguardanti il budget (riduzione di spese o introduzione di nuove tasse) che possono essere presentate solo alla Camera dei rappresentanti. In pratica, la maggior parte delle leggi \u00e8 proposta dal Governo. Tutti i progetti di legge devono essere approvati dalle due Camere per entrare in vigore. Il Senato ha gli stessi poteri legislativi della Camera dei rappresentanti, ad eccezione che sulle materie di budget che pu\u00f2 solamente approvare o respingere. La formula officiale del Parlamento australiano \u00e8: Il Parlamento australiano promulga (The Parliament of Australia enacts).\nIl Parlamento ha altre funzioni oltre l'approvazione delle leggi. Pu\u00f2 discutere su provvedimenti d'urgenza o di argomenti di importanza pubblica. Questo rappresenta un forum sugli argomenti di politica pubblica. I suoi membri possono proporre mozioni di censura contro il Governo o contro un singolo ministro. Nella maggior parte dei giorni nelle due Camere c'\u00e8 il \"Question Time\", in cui i Parlamentari pongono delle domande ai Ministri. I Parlamentari possono anche presentare delle petizioni firmate dai propri elettori.\nLe due Camere hanno anche una biblioteca ed un vasto sistema di comitati dove si discute dei progetti di legge, delle inchieste parlamentari o si usano consulenze esterne.\nRelazioni con il Governo.\nUn Ministro non \u00e8 tenuto ad essere un membro dell'una o dell'altra Camera al momento della sua nomina, ma \u00e8 privato delle sue funzioni se non ne far\u00e0 parte entro tre mesi.\nQuesta misura fu introdotta nella Costituzione, per permettere ai Ministri del primo Capo di Governo dell'Australia, il Liberale Edmund Barton di essere nominati il 1\u00ba gennaio del 1901, nonostante le elezioni federali fossero previste per il 29 e il 30 marzo.\nLa situazione si \u00e8 ripetuta quando il Primo Ministro Liberale Harold Holt fu disperso in mare, probabilmente annegato, il 17 dicembre 1967. Il Partito Liberale scelse il Senatore John Gorton come nuovo leader e venne nominato Primo Ministro il 10 gennaio 1968. Il 1\u00ba febbraio, Gorton si dimise da Senatore per potersi candidare alle elezioni parziali in un'altra circoscrizione. Per 24 giorni, fu Primo Ministro pur non essendo Parlamentare.\nPrivilegi.\nI membri del Parlamento Australiano non godono di immunit\u00e0 legale: possono essere arrestati e giudicati per qualsiasi tipo di reato. Beneficiano per\u00f2 di un \"privilegio parlamentare\": non possono essere inquisiti per ci\u00f2 che dicono dei loro colleghi del Parlamento o di qualcuno esterno ad esso. Questo privilegio si applica anche alle proposte tenute all'interno del Parlamento comunicate ai media. Le commissioni d'inchiesta parlamentare sono coperte dallo stesso privilegio con chiunque vengano a contatto, e questo privilegio riguarda anche i testimoni ascoltati dalle commissioni.\nIn conformit\u00e0 con il Sistema Westminster della sovranit\u00e0 del Parlamento, anche in Australia c'\u00e8 un reato chiamato \"contempt of Parliament\" (oltraggio al Parlamento): se una persona parla o agisce in maniera sdegnosa del Parlamento, pu\u00f2 essere inquisita e, se riconosciuta colpevole, incarcerata. Il Parlamento ha il diritto di giudicare su questi casi, ma ora questo diritto \u00e8 stato trasferito ai tribunali."}
{"id": "1521393", "revid": "115533", "url": "https://it.wikipedia.org/wiki?curid=1521393", "title": "Vivo di volata", "text": ""}
{"id": "1521394", "revid": "110157", "url": "https://it.wikipedia.org/wiki?curid=1521394", "title": "Bay Bridge", "text": "Il San Francisco-Oakland Bay Bridge (in italiano: \"Ponte della Baia di San Francisco-Oakland\" ) \u00e8 un ponte sospeso dell'Interstate 80 che attraversa la Baia di San Francisco, collegando la citt\u00e0 di San Francisco con la citt\u00e0 di Oakland e le contee di Contra Costa e Alameda, sulla sponda orientale della baia. Il ponte ha uno sviluppo di 7,18 km.\nIl progetto originale fu di Ralph Modjeski. Il ponte fu completato nel 1936 ed aperto al pubblico sei mesi prima del Golden Gate Bridge.\nStoria.\nPrima della costruzione.\nSan Francisco, situata all'ingresso della baia, si trov\u00f2 in una posizione ideale per favorirne lo sviluppo durante la corsa all'oro e divent\u00f2 ben presto la citt\u00e0 pi\u00f9 importante di tutta la zona. Tuttavia, dopo che fu completata la Prima Ferrovia Transcontinentale nel 1869, la citt\u00e0 si trov\u00f2 separata da questa fondamentale infrastruttura dalla baia stessa.\nCostruzione.\nLa costruzione inizi\u00f2 il 9 luglio 1933. Sia la costruzione del tratto ad Ovest che di quello ad Est dell'isola di Yerba Buena presentavano grosse difficolt\u00e0: la profondit\u00e0 abbastanza elevata nei punti in cui dovevano essere posate le fondamenta richiese l'impiego di nuove tecniche costruttive. Inoltre, contemporaneamente alla costruzione dei due tratti di ponte, era necessario scavare anche un tunnel attraverso l'isola largo ben 23 metri.\nApertura.\nL'apertura avvenne il 12 novembre 1936, dopo 3 anni di lavori e un investimento di circa 70 milioni di dollari, alla presenza dell'ex presidente Herbert Hoover e del governatore della California. Prima della sua apertura il ponte fu benedetto dal cardinale e futuro papa Eugenio Pacelli, all'epoca segretario di Stato della Santa Sede.\nAll'apertura il piano stradale superiore era costituito da tre corsie automobilistiche per entrambe le direzioni, mentre il piano stradale inferiore comprendeva tre corsie riservate al traffico automobilistico e al trasporto pesante e i binari ferroviari.\nModifiche.\nNegli anni successivi, in seguito ad un massiccio aumento del traffico automobilistico e della crisi della compagnia di trasporto ferroviario locale, si modific\u00f2 la circolazione disponendo cinque corsie per il traffico sia leggero che pesante su entrambi i livelli del ponte. Attualmente (2015), sostituito dal nuovo \"The San Francisco Oakland Bay Bridge New East Span\", \u00e8 in fase di smantellamento."}
{"id": "1521397", "revid": "287204", "url": "https://it.wikipedia.org/wiki?curid=1521397", "title": "Come si seducono le donne", "text": "Come si seducono le donne \u00e8 un breve saggio futurista composto da Filippo Tommaso Marinetti nel 1916.\nStoria editoriale.\nMalgrado la natura estemporanea, \"Come si seducono le donne\" fu il miglior successo editoriale di Marinetti, tanto da essere l'unica opera ristampata per ben due volte in vita dell'autore.\nIl testo fu pubblicato la prima volta nel 1917 per le \"Edizioni da Centomila copie\" di Firenze; una seconda edizione nel 1918 si deve a Edizioni Excelsior di Milano. Nel 1920 usc\u00ec presso Sonzogno un'edizione ampliata, con il titolo \"Come si seducono le donne e si tradiscono gli uomini\". La terza edizione (1941), che ripristinava il titolo originale, fu sequestrata per ordine del Minculpop.\nUn ampio stralcio del settimo capitolo (\"La donna e la complicazione\") era stato ripubblicato dall'autore nel volume \"Scatole d'amore in conserva\" del 1927.\nContenuto.\nIl testo si presenta, gi\u00e0 dal titolo, come un prodotto pi\u00f9 accessibile e 'leggero' rispetto alle opere sperimentali composte da Marinetti negli anni precedenti (le parole in libert\u00e0 di \"Zang Tumb Tumb\", 1912 e \"Dune\", 1914).\nIn effetti il testo ha un'origine estemporanea, essendo stato dettato da Marinetti a Bruno Corra nel settembre 1916, durante una temporanea assenza dal fronte della Grande Guerra. Come avverte lo stesso autore, le bozze furono da lui corrette durante una convalescenza all'ospedale militare di Udine. Paradossalmente, malgrado questa origine \"orale\", \u00e8 una delle rare opere italiane di Marinetti a rispettare le convenzioni della sintassi e della punteggiatura. Fu anche il primo vero successo commerciale dell'autore, abituato a stampare i libri a sue spese e a distribuirli gratuitamente Con un titolo del genere il libro sembrava concepito apposta per il nuovo pubblico maschile che si era formato nelle trincee: del resto lo stesso Marinetti era convinto che la guerra stesse modificando profondamente anche i comportamenti sessuali di uomini e donne.\nIl manuale presenta molti tratti in comune con i primi manifesti del futurismo composti da Marinetti stesso. Il tono \u00e8 particolarmente polemico, e i contenuti (se si pensa all'anno della prima pubblicazione) fortemente scabrosi. Inoltre, se i manifesti erano spesso articolati in 11 punti, \"Come si seducono le donne\" \u00e8 suddiviso in 11 capitoli.\nPer spiegare all'aspirante futurista \"come si seducono le donne\", Marinetti ricorre molto spesso a episodi della sua vita, alimentando l'immagine di un \"tombeur de femmes\" fulmineo e irresistibile. In questo senso il libro rappresenta il passaggio del futurismo da movimento artistico e letterario a movimento di costume: il fondatore non si rivolge pi\u00f9 soltanto agli \"uomini di genio\", artisti o scrittori, ma a tutti gli aspiranti seduttori; se i manifesti sono prontuari in parte concepiti per dimostrare che chiunque pu\u00f2 diventare un letterato futurista con un po' di coraggio e qualche sforzo, lo scopo del libretto \u00e8 dimostrare che tutti possono diventare futuristi, se non in letteratura, almeno in amore (e in guerra, dal momento che le doti dell'amatore futurista coincidono con quelle del buon soldato: coraggio, rapidit\u00e0, intelligenza strategica, rifiuto delle \"complicazioni\u2026\")\nNel decimo capitolo, \"Donne, preferite i gloriosi mutilati\", Marinetti vede nelle ferite di guerra un'occasione per modificare in senso futurista il corpo umano, fondendolo con l'acciaio. Questa rilettura in chiave futuristica delle mutilazioni sar\u00e0 ripresa nel successivo romanzo \"L'alcova d'acciaio\".\nNello stesso capitolo Marinetti invita a \"equilibrare le forze dei due sessi\" arruolando anche le donne:\nEdizioni.\n\u00c8 in commercio anche una riproduzione anastatica dell'edizione del 1917."}
{"id": "1521400", "revid": "149726", "url": "https://it.wikipedia.org/wiki?curid=1521400", "title": "Procavia occidentale", "text": ""}
{"id": "1521410", "revid": "117044976", "url": "https://it.wikipedia.org/wiki?curid=1521410", "title": "Aldobrando Medici Tornaquinci", "text": "Biografia.\nEsponente del ramo cadetto Medici Tornaquinci della celebre famiglia fiorentina, dopo l'8 settembre fu esponente del Partito Liberale Italiano prima e di quello repubblicano in seguito.\nSottosegretario di Stato del Ministero dell'Italia occupata nel III Governo Bonomi, partecip\u00f2 attivamente alla Liberazione guadagnandosi una \"Medaglia d'Argento al Valor Militare\" per aver portato a Torino la bandiera, oggi all'Altare della Patria di Roma, del Governo formato dal Comitato di Liberazione. Partecip\u00f2 alla Consulta Nazionale e venne nominato, con decreto ministeriale del 26 febbraio 1945, Presidente della \"Commissione Centrale per l\u2019accertamento delle atrocit\u00e0 commesse dai tedeschi e dai fascisti dopo il 25 luglio 1943\".\nConfluito nel PRI per divergenze sulla forma di Stato e di Governo, mor\u00ec di tifo.\nEbbe sette figlie.\n\u00c8 sepolto nel cimitero fiorentino di Trespiano.\nI documenti riguardanti la sua attivit\u00e0 politica sono stati donati dagli eredi all'Istituto storico della Resistenza in Toscana. All'assemblea della sezione fiorentina del Partito Liberale Italiano, il 24 settembre 1944, Aldobrando Medici Tornaquinci pronunci\u00f2 il discorso sul tema\" La Sezione di Firenze del Partito Liberale Italiano\"."}
{"id": "1521411", "revid": "21079", "url": "https://it.wikipedia.org/wiki?curid=1521411", "title": "Solido di Keplero-Poinsot", "text": ""}
{"id": "1521412", "revid": "124871349", "url": "https://it.wikipedia.org/wiki?curid=1521412", "title": "Alieni pazzeschi", "text": "Alieni Pazzeschi (\"Pet Alien\") \u00e8 una serie animata co-prodotta da Mike Young Productions, Taffy Entertainment, Antefilms Productions e John Doze Studios nel 2005. \u00c8 stata realizzata da Jeff Muncy, autore de i \"Pigianimali\", la sceneggiatura degli episodi \u00e8 stata scritta principalmente da Dan Danko mentre la regia \u00e8 stata affidata a Andrew Young. La serie \u00e8 incentrata su un ragazzo di 12 anni di nome Thomas Cadle, il cui faro \u00e8 invaso da cinque alieni che creeranno situazioni comiche e talvolta assurde. Negli Stati Uniti d'America \u00e8 andata in onda su Cartoon Network e Kabillion mentre in Italia sull'edizione locale di Cartoon Network e in chiaro su Boing. Sono stati prodotti 52 episodi, per un totale di 104 segmenti.\nTrama.\nIl cartone animato racconta le vicende di Thomas Cadle, un ragazzino tredicenne che convive in un faro assieme a cinque alieni provenienti dal pianeta \"Conforma\", nell'immaginaria cittadina marittima di DeSpray Bay. Questi alieni sono stati vittima di un atterraggio di fortuna, e da quel momento sono rimasti al faro. A differenza di altri alieni che vivono sulla Terra, non indossano alcun tipo di travestimento e non sono umanoidi, ma, nonostante questo, a nessuno sembra importare della loro presenza.\nEpisodi.\nGli episodi vengono presentati a coppie.\nVideogioco.\nUn videogioco basato sulla serie \u00e8 stato pubblicato nel Nord America il 30 luglio 2007 e in Europa il 14 settembre seguente per la console portatile Nintendo DS. \u00c8 un rompicapo sviluppato da Shin'en Multimedia e pubblicato da The Game Factory.\nAccoglienza.\n\"Alieni pazzeschi\" ha ricevuto recensioni contrastanti da critica e pubblico. Nonostante l'accoglienza mista, la serie \u00e8 stata nominata per un Premio Emmy per il Daytime nella categoria \"Migliore attore in un programma d'animazione\", riferito a Jess Harnell (Swanky), al 33\u00b0 Premio Emmy per il Daytime."}
{"id": "1521416", "revid": "21079", "url": "https://it.wikipedia.org/wiki?curid=1521416", "title": "Will Hunting", "text": ""}
{"id": "1521423", "revid": "56620", "url": "https://it.wikipedia.org/wiki?curid=1521423", "title": "Mario Farinella", "text": "Biografia.\nGli anni giovanili e le prime poesie.\nDotato fin da piccolo di un vivo intelletto, Mario Farinella viene presto mandato dai suoi genitori a studiare in un collegio di Gesuiti dove studia con profitto, ma da cui tenta di fuggire pi\u00f9 volte a causa della severit\u00e0 delle regole e della nostalgia di casa.\nNegli anni dell'adolescenza il giovane Mario trova rifugio dalla volgarit\u00e0 imperante negli anni del Fascismo nel fantasticare poetico. Questa sua passione lo porter\u00e0 a pubblicare il suo primo volume di poesie all'et\u00e0 di soli 15 anni.\nL'esordio come giornalista.\nNel 1940 Farinella decide di partire soldato, interrompendo cos\u00ec gli studi e la scrittura poetica. Negli anni dell'immediato dopoguerra fonda a Caltanissetta il periodico \"Vita siciliana\". A questo giornale \u00e8 legato l'esordio letterario di Leonardo Sciascia che avviene l'8 novembre 1944, quando il giovane maestro elementare (Sciascia aveva allora 23 anni) firma un articolo su Salvatore Quasimodo pubblicato sul giornale del suo amico Mario Farinella.\n\"Vita Siciliana\" cessa presto le pubblicazioni, ma l'esperienza \u00e8 fondamentale per Farinella che nel 1948 entra a far parte della redazione del quotidiano palermitano \"La Voce della Sicilia\", per poi passare nel 1950 alla redazione di Palermo del quotidiano comunista l'Unit\u00e0, e quindi nel 1955 al quotidiano \"L'Ora\", dove si svolger\u00e0 la maggior parte della sua carriera giornalistica.\nIl poeta contro la mafia.\nFin da quando era ragazzo Mario Farinella si era mostrato sensibile alle sofferenze degli appartenenti agli strati pi\u00f9 poveri della societ\u00e0, ed in particolare alla difficile vita degli zolfatai e dei braccianti, ai quali dedicher\u00e0 molte poesie e diversi articoli volti a informare l'opinione pubblica sulle prepotenze e i soprusi commessi dai padroni delle miniere di zolfo ai danni dei minatori. Il suo primo libro, \"Tabacco nero e terra di Sicilia\", e soprattutto la pubblicazione \"La Zolfara accusa: lettera da Lercara Friddi\", uscito nel 1951 come supplemento al periodico \"Il Siciliano Nuovo\", costituiscono una forte denuncia delle vicende che si svolsero in quegli anni tumultuosi.\nEra quindi naturale per Farinella schierarsi dalla parte degli oppressi e delle classi subalterne, mettendo il suo naturale talento letterario e poetico al loro servizio. La sua opera professionale all'interno del giornale palermitano \"L'Ora\", nel cui organico ricoprir\u00e0 via via gli incarichi di editorialista, corsivista, inviato speciale, condirettore e, per un breve periodo, direttore responsabile, si svolger\u00e0 sempre all'insegna di una linearit\u00e0 e di una integrit\u00e0 pressoch\u00e9 assoluta, che talvolta lo porter\u00e0 a scrivere articoli critici anche nei confronti di suoi amici. Neanche le intimidazioni mafiose, culminate con l'esplosione di un ordigno nei pressi della sua abitazione di Palermo in via Veneto, riusciranno ad incrinare la sua determinazione.\nFarinella prese infatti parte, insieme a Felice Chilanti alla prima inchiesta inchiesta giornalistica sulla mafia, mai pubblicata da un giornale siciliano, che venne portata a termine nonostante l'attentato dinamitardo del 19 ottobre del 1958 che distrusse parte della redazione e della tipografia del quotidiano, e che fu all'origine della istituzione della Commissione Parlamentare Antimafia da parte del governo. Gli articoli, pubblicati su \"l'Ora e su \"Paese Sera\", vennero in seguito raccolti in un volume dal titolo \"Rapporto sulla Mafia\", pubblicato nel 1964.\nUn'altra interessante pubblicazione scatur\u00ec da una serie di interviste che Farinella ebbe con alcuni eminenti personaggi milanesi di origine siciliana, tra cui lo scrittore Elio Vittorini, il poeta Salvatore Quasimodo, il giornalista Gaetano Baldacci, l'industriale Michelangelo Virgillito ed il magistrato Carmelo Empedocle Vinci. \"I Siciliani a Milano\" \u00e8 infatti il titolo con cui viene pubblicato un volumetto che raccoglie i nove articoli usciti sul quotidiano \"l'Ora\" tra il dicembre del 1959 ed il gennaio del 1960.\nIl dialogo con i cattolici.\nPur essendo un intellettuale vicino al PCI, la formazione cattolica di Farinella fu un fattore importante nella sua attivit\u00e0 professionale, ed \u00e8 proprio nella serie di articoli dedicata al Concilio Vaticano II ed alle ripercussioni che esso suscit\u00f2 nel clero e nei fedeli che viene messa in risalto la professionalit\u00e0 e la sua levatura personale.\nTra i personaggi che intervista vi \u00e8 la figura del Cardinale Ernesto Ruffini, allora Arcivescovo di Palermo, lo stesso che aveva in pi\u00f9 occasioni negato che esistesse la mafia, che secondo lui altro non era che una \"invenzione dei comunisti per denigrare la Sicilia\". Oltre al cardinale, che rappresenta la voce pi\u00f9 autorevole della chiesa conformista e vicina al potere politico democristiano, Farinella d\u00e0 spazio sulle sue colonne anche a voci diverse all'interno del cattolicesimo siciliano: sacerdoti impegnati in parrocchie di frontiera, giovani attivisti delle ACLI e della FUCI, registrando le loro speranze ed il loro atteggiamento critico nei confronti delle diffuse collusioni tra le gerarchie ecclesiastiche dell'isola ed il potere politico democristiano.\nIl lavoro di cronista.\nDurante tutto l'arco di tempo che va dagli anni sessanta agli ottanta, e pi\u00f9 precisamente fino al 1987, la firma di Farinella appare su numerosi articoli che documentano, talvolta con salace arguzia, talvolta con sarcasmo che maschera a stento il disappunto, fatti grandi e piccoli che coinvolgono la Sicilia, ed in particolar modo i cittadini di Palermo. La morte di un bracciante avvenuta durante un violento interrogatorio in una caserma di polizia, le proteste degli studenti di un istituto per geometri ospitato in un edificio fatiscente ed infestato da topi represse a manganellate dalle forze dell'ordine, l'avanzare del degrado del patrimonio artistico e culturale della citt\u00e0 che accade nell'indifferenza delle persone e degli enti preposti alla sua salvaguardia e tutela, le riunioni di partito in sezioni democristiane che finiscono in risse da film western con tanto di lanci di sedie e tavolini e molte altre avvincenti (e spesso avvilenti) storie siciliane trovano la penna di Farinella sempre pronta ad esporle alla pubblica indignazione dalle pagine de \"l'Ora\", spesso e volentieri con tanto di nomi e cognomi dei protagonisti. Del\nQuestore di Palermo, che nel 1962 durante un'intervista gli raccomanda di \"parlare poco di mafia\" per \"evitare di screditare la nostra terra\", scrive: \"forse non \u00e8 un vero siciliano come invece afferma di essere\".\nUna selezione dei suoi articoli verr\u00e0 pubblicata nel 1977 con il titolo Diario siciliano.\nMario Farinella muore a Palermo il 7 febbraio 1993, a nove mesi dal giorno in cui il suo giornale cess\u00f2 definitivamente le pubblicazioni. I suoi scritti in poesia e in prosa restano a testimoniare il suo impegno per la Sicilia e la storia di trenta e pi\u00f9 anni dal dopoguerra fin quasi ai giorni nostri."}
{"id": "1521433", "revid": "767487", "url": "https://it.wikipedia.org/wiki?curid=1521433", "title": "Shonen Knife", "text": "Le Shonen Knife (\u5c11\u5e74\u30ca\u30a4\u30d5) sono un gruppo giapponese, definibile come indie rock e punk pop, formato da sole donne. La band \u00e8 nata nel 1981 ed \u00e8 tuttora in attivit\u00e0. Tra le loro influenze citano i Ramones, infatti hanno anche fatto alcuni concerti come loro tribute band sotto il nome \"The Osaka Ramones\".\nStoria.\nLe Shonen Knife originariamente erano le due sorelle Naoko (voce, chitarra) e Atsuko Yamano (batteria), pi\u00f9 la loro amica Michie Nakatani (voce, basso). La Nakatani ha lasciato il gruppo nel 1999 ed \u00e8 stata rimpiazzata al basso da Atsuko. Mana Nishiura \u00e8 subentrata alla batteria, senza per\u00f2 mai diventare ufficialmente un membro della band: la sua prima apparizione \"live\" \u00e8 datata 2001.\nLa Nishiura lascer\u00e0 il gruppo nel 2004; l'anno precedente, mentre era in tour con la band punk rock di Tokyo DMBQ, il suo posto come batterista era stato preso da Etsuko \"Ettchan\" Nakanishi, la quale diventer\u00e0 poi batterista ufficiale delle Shonen Knife. Mana Nishiura morir\u00e0 il 4 novembre 2005 a causa di un incidente stradale nel corso di un tour newyorkese con i DMBQ.\nL'8 agosto 2006 Atsuko ha lasciato il gruppo in seguito al matrimonio e al suo trasferimento a Los Angeles; ha per\u00f2 partecipato al tour del 2007."}
{"id": "1521441", "revid": "3115", "url": "https://it.wikipedia.org/wiki?curid=1521441", "title": "Emanuele Pessagno (cacciatorpediniere)", "text": "L\u2019Emanuele Pessagno \u00e8 stato un esploratore e successivamente un cacciatorpediniere della Regia Marina.\nStoria.\nIl nome.\nIl \"Pessagno\" prese nome dal navigatore genovese Emanuele Pessagno, vissuto a cavallo tra il XIII e il XIV secolo, divenuto famoso come comandante supremo della flotta del re del Portogallo.\nGli anni trenta.\nIl \"Pessagno\" fu la settima unit\u00e0 della classe ad entrare in servizio nel marzo del 1930 come esploratore leggero, subendo poco dopo il primo importante ciclo di modifiche per il miglioramento della stabilit\u00e0 (alleggerimento e abbassamento delle sovrastrutture), nonch\u00e9 la sostituzione di timone (1932) e tubi lanciasiluri.\nNel dicembre 1930 fu impiegato a supporto della crociera aerea transatlantica Italia-Brasile di Italo Balbo.\nCome altre unit\u00e0 della stessa classe, nel periodo tra le due guerre svolse la normale attivit\u00e0 di squadra. Nel 1932 effettu\u00f2 insieme al \"da Mosto\" una crociera di rappresentanza in Brasile ed Argentina.\nTra il 1936 ed il 1938 partecip\u00f2 alla guerra civile spagnola. Nel 1938 fu declassato a cacciatorpediniere ed assegnato alla XVI Squadriglia Cacciatorpediniere con base a Taranto.\nNel 1939 prese parte all'occupazione dell'Albania effettuando missioni di trasporto veloce di truppe.\nAll'inizio del 1940 fu sottoposto ad altri lavori di modifica, quali l'allargamento dello scafo, la ricostruzione della prua e l'incremento dell'armamento.\nLa seconda guerra mondiale.\nAll'inizio del secondo conflitto mondiale faceva parte della XVI Squadriglia cacciatorpediniere insieme ai gemelli \"da Recco\", \"Tarigo\" ed \"Usodimare\".\nAlle due di notte del 12 giugno 1940 salp\u00f2 da Taranto, insieme all\u2019\"Usodimare\", al \"Da Recco\", alla I Divisione (incrociatori pesanti \"Zara\", \"Fiume\" e \"Gorizia\"), alla VIII Divisione (incrociatori leggeri \"Duca degli Abruzzi\" e \"Garibaldi\") ed alla IX Squadriglia Cacciatorpediniere (\"Alfieri\", \"Oriani\", \"Gioberti\", \"Carducci\") per pattugliare il Mar Ionio.\nAlle 14.10 del 7 luglio 1940 salp\u00f2 da Taranto insieme a \"Da Recco\" ed \"Usodimare\" ed alle Divisioni incrociatori IV (\"Da Barbiano\", \"Alberto di Giussano\", \"Cadorna\" e \"Diaz\") e VIII (\"Duca degli Abruzzi\" e \"Garibaldi\") in appoggio ad un convoglio per la Libia (trasporti truppe \"Esperia\" e \"Calitea\", motonavi \"Marco Foscarini\", \"Francesco Barbaro\" e \"Vettor Pisani\", scortate dalle torpediniere \"Orsa\", \"Procione\", \"Orione\", \"Pegaso\", \"Abba\" e \"Pilo\").\nTale formazione si un\u00ec poi alla I e II Squadra Navale, partecipando alla battaglia di Punta Stilo del 9 luglio, nella quale tuttavia il \"Pessagno\" non ebbe un ruolo di rilievo.\nIl 1\u00ba agosto lasci\u00f2 Augusta insieme ai gemelli \"Vivaldi\", \"da Noli\", \"Usodimare\" e \"da Recco\" per una missione di caccia antisommergibile, che si concluse con l'affondamento del sommergibile britannico \"Oswald\" da parte del \"Vivaldi\".\nDurante l'attacco aerosilurante britannico su Taranto nella notte tra l'11 ed il 12 ottobre 1940 fu lievemente danneggiato (si ebbe un'ingobbatura e parziale schiodatura di una limitata parte di carena) dallo scoppio di alcune bombe caduta in acqua vicino al lato dritto, a prua.\nIl 28 novembre bombard\u00f2, insieme ai cacciatorpediniere \"Pigafetta\", \"Da Recco\" e \"Riboty\" ed alle torpediniere \"Bassini\" e \"Prestinari\", le posizioni greche nei pressi di Corf\u00f9.\nIl 18 dicembre bombard\u00f2 di nuovo con le proprie artiglierie, unitamente agli incrociatori \"Raimondo Montecuccoli\" ed \"Eugenio di Savoia\" ed ai cacciatorpediniere \"Pigafetta\", \"Da Recco\" e \"Riboty\", le linee greche a Corf\u00f9.\nAlle nove di sera del 26 marzo 1941 salp\u00f2 da Brindisi con il gemello \"Da Recco\" e con la VIII Divisione incrociatori (\"Duca degli Abruzzi\", \"Garibaldi\"), aggregandosi poi alla squadra navale \u2013 corazzata \"Vittorio Veneto\", Divisioni incrociatori I (\"Zara\", \"Pola\", \"Fiume\") e III (\"Trento\", \"Trieste\", \"Bolzano\"), Squadriglie cacciatorpediniere IX (\"Alfieri\", \"Oriani\", \"Gioberti\", \"Carducci\"), XIII (\"Granatiere\", \"Bersagliere\", \"Fuciliere\", \"Alpino\"), XII (\"Corazziere\", \"Carabiniere\", \"Ascari\") \u2013 destinata a partecipare all'operazione \u00abGaudo\u00bb, poi sfociata nella battaglia di Capo Matapan. \nIl Pessaggno ed il \"da Recco\", che formavano la scorta dell'VIII Divisione Incrociatori, furono inizialmente destinati all' incursione a nord di Creta ma vennero poi riassegnati all' azione principale nelle acque di Gaudo, dove arrivarono troppo tardi per partecipare allo scontro. Dopo il siluramento della Veneto furono distaccati a nord del gruppo principale per intercettare un possibile attacco di unit\u00e0 siluranti da quella direzione e svolsero questo compito fino alla luce del giorno, quando le navi italiane ripresero la formazione compatta che offre una miglior protezione contro gli attacchi aerei.\nDal 19 al 23 aprile 1941, insieme alla VII Divisione incrociatori (\"Eugenio di Saovia\", \"Duca d\u2019Aosta\", \"Attendolo\" e \"Montecuccoli\") ed ai gemelli \"Da Recco\", \"da Mosto\", \"Da Verrazzano\", \"Pigafetta\" e \"Zeno\", effettu\u00f2 la posa dei campi minati \u00abS 11\u00bb, \u00abS 12\u00bb ed \u00abS 13\u00bb (con l'impiego in tutto di 321 mine e 492 galleggianti esplosivi) ad est di Capo Bon.\nTra il 23 ed il 24 aprile le unit\u00e0 ripeterono l'operazione posando altre 740 mine.\nIl 1\u00ba maggio pos\u00f2 nuovamente mine a nordest di Tripoli, insieme ai gemelli \"Pigafetta\", \"Da Mosto\", \"Da Recco\", \"Zeno\" e \"Da Verrazzano\" ed agli incrociatori \"Eugenio di Savoia\", \"Duca d'Aosta\" ed \"Attendolo\".\nIl 7 luglio, insieme alle Divisioni incrociatori IV (\"Bande Nere\" e \"Di Giussano\") e VII (\"Attendolo\" e \"Duca d'Aosta\") ed ai cacciatorpediniere \"Pigafetta\", \"Da Mosto\", \"da Recco\", \"Da Verrazzano\", \"Maestrale\", \"Grecale\" e \"Scirocco\", effettu\u00f2 una missione di posa mine nel Canale di Sicilia.\nIl 28 giugno pos\u00f2 il campo minato \u00abS 2\u00bb nel Canale di Sicilia insieme agli incrociatori \"Attendolo\" e \"Duca d'Aosta\" ed ai cacciatorpediniere \"Pigafetta\", \"Da Mosto\", \"Da Recco\" e \"Da Verrazzano\".\nTra il 31 agosto ed il 2 settembre scort\u00f2 (insieme ai cacciatorpediniere \"Aviere\", \"Da Noli\", \"Camicia Nera\", \"Usodimare\" e \"Gioberti\") un convoglio composto dai trasporti truppe \"Victoria\", \"Neptunia\" ed \"Oceania\" in rientro da Tripoli a Taranto; le navi giunsero indenni a destinazione, nonostante un attacco da parte del sommergibile britannico \"Upholder\".\nNelle prime ore della sera del 16 settembre part\u00ec da Taranto per scortare il convoglio \u00abVulcania\u00bb, diretto a Tripoli: formavano il convoglio i trasporti truppe \"Neptunia\" ed \"Oceania\", scortati, oltre che dal \"Pessagno\", dai cacciatorpediniere \"Nicoloso da Recco\", \"Antonio da Noli\", \"Vincenzo Gioberti\" ed \"Antoniotto Usodimare\". Il convoglio incapp\u00f2 per\u00f2 in uno sbarramento formato al largo delle coste libiche dai sommergibili britannici \"Upholder\", \"Unbeaten\", \"Upright\" ed \"Ursula\": alle 4.15 del 18 settembre, i siluri lanciati dall\u2019\"Upholder\" centrarono il \"Neptunia\" e l\u2019\"Oceania\", che s'immobilizzarono ed iniziarono ad imbarcare acqua. Mentre il \"Vulcania\", indenne, proseguiva con la scorta dell\u2019\"Usodimare\" (entrambe le navi giunsero indenni a Tripoli nonostante un attacco dell\u2019\"Ursula\"), gli altri cacciatorpediniere diedero infruttuosamente la caccia al sommergibile attaccante, fornirono assistenza all\u2019\"Oceania\" e recuperarono i naufraghi della \"Neptunia\", ormai in via di affondamento (la nave s'inabiss\u00f2, di poppa, alle 6.50). Fu proprio il \"Pessagno\" ad affiancarsi all\u2019\"Oceania\" per trasbordarne le truppe imbarcate, riuscendo a prendere a bordo 2000 uomini gi\u00e0 entro le 7.30. Alle 8.50, tuttavia, l\u2019\"Oceania\", mentre se ne preparava il rimorchio da parte del \"Pessagno\", fu nuovamente silurata dall\u2019\"Upholder\" ed affond\u00f2 rapidamente; ai cacciatorpediniere non rimase che recuperare i naufraghi. Dei 5818 uomini imbarcati sulle due navi fu possibile trarne in salvo 5434; il \"Pessagno\" fu l'unit\u00e0 che complessivamente diede il maggior contributo all'operazione di soccorso, recuperando 2083 naufraghi, una quantit\u00e0 enorme di uomini se paragonata alle dimensioni della nave.\nVerso il 20 ottobre svolse insieme ai gemelli \"Da Noli\" e \"Zeno\" una missione di trasporto truppe a Bengasi; nelle prime ore del 21 ottobre, durante la navigazione di ritorno ad Augusta, le tre navi vennero infruttuosamente attaccate da un sommergibile una quindicina di miglia a nord di Bengasi.\nIl 22 novembre usc\u00ec in mare per scortare la motonave \"Monginevro\" di rientro a Taranto in seguito al fallimento di un'operazione di traffico per la Libia (conclusasi con il grave danneggiamento dell'incrociatore pesante \"Trieste\", silurato dal sommergibile HMS \"Utmost\", e dell'incrociatore leggero \"Duca degli Abruzzi\", colpito da aerosiluranti); nella stessa occasione il \"Pessagno\" recuper\u00f2 (e cattur\u00f2) anche il sottotenente di vascello britannico A. J. Griffith, membro dell'equipaggio di un aerosilurante Fairey Swordfish abbattuto.\nDal 16 al 18 dicembre, nell'ambito dell'operazione di traffico \u00abM 42\u00bb, scort\u00f2 da Taranto a Tripoli, unitamente ai gemelli \"Vivaldi\", \"Da Noli\", \"Da Recco\", \"Zeno\" e \"Malocello\", il convoglio \u00abL\u00bb, composto dalle moderne motonavi \"Napoli\", \"Monginevro\" e \"Vettor Pisani\" (inizialmente le navi viaggiarono insieme ad un altro convoglio, l'\u00abN\u00bb \u2013 motonave \"Ankara\", cacciatorpediniere \"Saetta\", torpediniera \"Pegaso\" \u2013 separandosi poi al largo di Misurata).\nIl 21 febbraio 1942, nel corso dell'operazione \u00abK. 7\u00bb, fece parte \u2013 unitamente ai cacciatorpediniere \"Maestrale\", \"Pigafetta\", \"Usodimare\", \"Scirocco\" ed alla torpediniera \"Circe\" \u2013 della scorta di un convoglio (formato dalla grande nave cisterna \"Giulio Giordani\" e motonavi da carico \"Lerici\" e \"Monviso\") salpato da Corf\u00f9 alle 13.30 ed arrivato poi a Tripoli. Il 23 febbraio, alle 10.14, la \"Circe\" individu\u00f2 il sommergibile britannico \"P 38\", che stava cercando di attaccare il convoglio: la torpediniera bombard\u00f2 il sommergibile con cariche di profondit\u00e0, danneggiandolo seriamente, poi intervennero il \"Pessagno\" ed l\"Usodimare\" che gettarono a loro volta bombe di profondit\u00e0 e mitragliarono anche, in collaborazione con aerei, l'unit\u00e0 nemica appena affiorata: il P 38 affond\u00f2 con tutto l'equipaggio, nel punto 32\u00b048' N e 14\u00b058' E.\nIl \"Pessagno\" svolse inoltre varie missioni di trasporto di truppe e carburanti in Nordafrica.\nLa storia della nave si concluse tragicamente il 29 maggio 1942 durante una missione di scorta. Il \"Pessagno\" ed il gemello \"Pigafetta\" stavano scortando i piroscafi \"Capo Arma\" ed \"Anna Maria Gualdi\" partiti a Brindisi e diretti a Bengasi. Fin dall'inizio della traversata il convoglio, partito il 27 maggio, fu oggetto di attacchi aerei e subacquei. Nella notte tra il 28 e il 29 maggio il sommergibile inglese \"Turbulent\", in agguato sulla sinistra del convoglio, lanci\u00f2 una salva di quattro siluri. Nonostante questi fossero stati avvistati dal \"Pigafetta\", che diede l'allarme, il convoglio non riusc\u00ec a compiere alcuna manovra evasiva e tre dei siluri giunsero a segno: una delle armi colp\u00ec il \"Capo Arma\" (che s'incendi\u00f2 ed esplose poco meno di cinque ore dopo nel punto 33\u00b015' N e 19\u00b025' E) e subito dopo altri due siluri colpirono a prua ed a centro nave il \"Pessagno\", che s'inabiss\u00f2 in meno di un minuto, alle 3.15, ad 85 miglia per 332\u00b0 da Bengasi, trascinando con s\u00e9 i due terzi dell'equipaggio.\nSolo il comandante, un ufficiale, 10 sottufficiali e 74 marinai poterono essere tratti in salvo, mentre vittime e dispersi ammontarono a 159.\nIl \"Pessagno\" aveva effettuato 135 missioni di guerra, percorrendo complessivamente 52.463 miglia.\nComandanti.\nCapitano di fregata Carlo Giordano \"(nato a Torino il 1 dicembre 1900)\" (10 giugno 1940 - aprile 1941)\nCapitano di fregata Pietro Scammacca \"(nato a Catania il 13 marzo 1902)\" (aprile - novembre 1941)\nCapitano di fregata Antonio Dallai \"(nato il 13 gennaio 1900)\" (21 novembre 1941 - 29 maggio 1942)"}
{"id": "1521452", "revid": "1305772", "url": "https://it.wikipedia.org/wiki?curid=1521452", "title": "Piazza Vittorio", "text": ""}
{"id": "1521458", "revid": "599013", "url": "https://it.wikipedia.org/wiki?curid=1521458", "title": "Gestione delle risorse umane", "text": "La gestione delle risorse umane (dall'inglese \"Human Resource Management\") \u00e8 una funzione aziendale che riguarda la gestione del personale nel suo pi\u00f9 vasto significato.\nStoria.\nGi\u00e0 con il fordismo e con la conseguente introduzione della catena di montaggio, si attu\u00f2 nel corso del XX secolo una riorganizzazione del lavoro all'interno delle fabbriche (parcellizzazione delle mansioni e standardizzazione della produzione) che segn\u00f2 conseguentemente dei profondi cambiamenti dell'intera societ\u00e0. Henry Ford infatti mise in relazione la produzione in serie con il consumo di massa; i lavoratori divennero cos\u00ec \u201cconsumatori\u201d dei prodotti finali e non solo \u201cfattore di produzione\u201d.\nTuttavia, solo dopo la fine della prima guerra mondiale, negli Stati Uniti d'America prendono avvio i primi studi relativi alla \u201c\"gestione delle risorse umane\"\u201d.\nIn particolar modo si delinearono due diversi approcci:alcuni autori fanno riferimento al modello tayloristico dell'organizzazione ed alle variabili strutturali e socio-tecniche, ai cosiddetti fattori \u201chard\u201d; mentre a partire dagli anni ottanta del XX secolo, altri autori mettono in evidenza la dimensione sociale e il fattore umano come risorsa strategica, dando quindi importanza ai fattori \u201csoft\u201d.\n In generale la direzione del personale \u00e8 vista semplicemente come una serie di attivit\u00e0 che hanno come scopo la definizione del contratto lavorativo (e quindi delle varie mansioni da svolgere) e il suo rispetto \nDefinizione.\nAnche se non esiste una definizione comunemente accettata, il punto chiave sta nel vedere il personale come una vera e propria risorsa all'interno dell'organizzazione.\nDa questo principio due fondamentali scuole di pensiero si dividono:\nLa gestione delle risorse umane viene spesso fraintesa o usata come sinonimo di direzione del personale (personnel management); la gestione del personale \u00e8 invece un concetto assai pi\u00f9 complesso e ampio che riguarda attivit\u00e0 come motivazione, impegno e partecipazione del personale illustrato.\nTra le tante definizioni di gestione delle risorse umane troviamo anche la capacit\u00e0 potenziale di indicare la destinazione o l'indirizzo di adeguate iniziative relative ai diversi scopi operativi dell'azienda, riservandosi altres\u00ec la facolt\u00e0 di decidere adeguatamente rispetto alle difficolt\u00e0 di tipo logistico o economico a seconda di quali casi si presentino in merito.\nIn questi ultimi anni la gestione del personale ha sub\u00ecto grandi trasformazioni, le motivazioni delle quali vanno ricercate nell'andamento del mercato, sempre pi\u00f9 competitivo e \u201cveloce\u201d e nell'ambito sindacale teso all'adeguamento della figura del lavoratore ai nuovi canoni richiesti. Appare evidente che il modo di fare impresa oggi \u00e8 notevolmente cambiato, la gestione del personale tende a non essere pi\u00f9 considerata come un costo, ma viene sempre pi\u00f9 intesa come facente parte della struttura organizzativa aziendale. Tutto ci\u00f2 oggi ha consentito, nella gestione delle risorse umane, una maggiore focalizzazione di alcune politiche, quali un maggiore coinvolgimento dei dipendenti nei processi decisionali, attraverso una maggiore comunicazione fra dirigenti e maestranze, il riconoscimento delle prestazioni attraverso i differenti sistemi retributivi, il reclutamento, la selezione e la formazione del personale, in considerazione della crescente flessibilit\u00e0 che oggi viene richiesta nel ricoprire ruoli e mansioni all'interno di un'azienda.\nQuesto consente di comprendere quanto sia importante il ruolo delle risorse umane nel determinare il successo aziendale, un valore aggiunto che permette di migliorare la produttivit\u00e0 in funzione di investimenti applicati al settore ed alle politiche del personale.\nA conferma di questo, vi sono Osservatori dedicati al settore HR come l'Osservatorio HR Innovation del Politecnico di Milano, cos\u00ec come aziende che si sono specializzate nel fornire servizi e software per ottimizzare la gestione amministrativa delle Risorse Umane.\nGestione delle risorse umane e prestazioni.\nLa ricerca dell'impatto delle politiche di gestione delle risorse umane sulle performance aziendali pu\u00f2 essere divisa in due gruppi:\nMigliore pratica.\nIndividuano un insieme di politiche di gestione delle risorse umane che possono essere applicate in tutte le circostanze e che avranno un effetto positivo sulle performance aziendali. Pfeffer (1994, 1998) individua 7 \"migliori pratiche\".\nBest Fit.\nL'efficacia di tali politiche dipende da fattori esterni e interni alla organizzazione. Tali politiche devono quindi adattarsi ai differenti contesti per avere un riscontro positivo sulle performance. Principali autori sono Miles and Snow (1984) Schuler and Jackson (1987).\nIndipendentemente dall'approccio utilizzato, il dibattito riguardante la relazione tra la gestione delle risorse umane e performance \u00e8 ancora aperto; infatti, nonostante un'ampia condivisione della letteratura su tale positiva relazione, resta comunque il problema nel misurare effettivamente tale rendimento.\nLe attivit\u00e0 principali della gestione delle risorse umane sono:\nAddestramento, formazione e sviluppo del personale.\nUno dei problemi fondamentali per le aziende \u00e8 decidere se selezionare ed assumere personale gi\u00e0 addestrato o se addestrarlo a proprie spese. Per le aziende il capitale umano \u00e8 un punto di forza, su cui far leva per la crescita, e la Formazione e l'Addestramento rappresentano gli strumenti principe che si usano per migliorare le competenze dei lavoratori. \nDue sono i tipi di miglioramento:\nIl piano retributivo.\nIl piano retributivo \u00e8 considerato una delle leve pi\u00f9 importanti che consentono all'azienda una fattiva collaborazione dai propri addetti e si propone di perseguire finalit\u00e0 di \"equit\u00e0 interna\" e di \"competitivit\u00e0 con il mercato del lavoro\". Si definisce \"Equit\u00e0 interna\" la valutazione oggettiva delle differenze che vi sono tra i vari ruoli organizzativi, focalizzando su ci\u00f2 che si richiede alle persone che devono ricoprire tali ruoli. La \"Misura della competitivit\u00e0\" viene valutata rispetto al mercato esterno del lavoro, riguarda il confronto tra quello che viene corrisposto ad un addetto che ricopre un determinato ruolo e quanto percepisce un lavoratore di un'altra ditta dello stesso settore.\nCi\u00f2 che influisce sull'entit\u00e0 della retribuzione sono:\nQuesti indicatori portano a calmierare la retribuzione in modo differenziato in base ai ruoli. Le retribuzioni si collocano su una \"linea mediana\", localizzandosi in una fascia che si trova tra un livello inferiore e uno superiore. In genere per un lavoratore appena entrato in azienda si colloca nel livello inferiore, ma la sua posizione potr\u00e0 cambiare passando poi in verticale fino al livello superiore. Attraverso la cosiddetta \"dinamica retributiva\" potr\u00e0 spostarsi all'interno della fascia.\nI tre fattori sono:\nLe fasce subiscono variazioni ed aggiornamenti legati alle sorti dell'azienda e all'andamento del mercato in cui essa opera.\nIl ciclo del valore delle risorse umane.\nIl ciclo del valore delle risorse umane \u00e8 un modello analitico descrittivo dei rapporti Direzione Risorse Umane-strategie aziendali.\nSi basa su quattro nodi fondamentali:\n-le persone\n-le relazioni\n-la prestazione\n-la valorizzazione\nNasce e parte dalle persone, portatrici di capitale umano. IL capitale umano si sviluppa con le fasi di:\nIl contratto che lega le persone all'azienda pu\u00f2 essere inteso sia in termini tecnico-giuridici sia in termini psicologici. \u00c8 interessante comprendere quindi il cosiddetto contratto psicologico, inteso come una serie di reciproche attese persona-organizzazione. La valorizzazione delle persone e delle loro prestazioni in azienda e contesto lavorativo \u00e8 inserita nella catena del valore aziendale che a sua volta si conclude con un ritorno di risorse che rientrano nel ciclo del valore. Le caratteristiche e le competenze sono valori che ciascuna persona apporta nella relazione organizzativa.\nAltro nodo fondamentale del ciclo \u00e8 costituito dalle relazioni intese come risultato della sinergia capitale umano-social capital (Edvinson e Malone 1997. Il capitale umano \u00e8 competenze, capacit\u00e0 delle persone e conoscenze, il social capital \u00e8 funzione delle relazioni che le persone attivano, di cui sono parte(Lengnick-Hall 2003;Greenhalg 2001). Il tipo di relazione che l'organizzazione attiva riguarda il rispetto per la persona (rapporto giuridico e organizzativo della relazione) e il coinvolgimento emotivo.\nValutazione e valorizzazione.\nUn'azienda per poter produrre beni o servizi ha bisogno di acquisire personale dotato di adeguate capacit\u00e0 e competenze e di inserirlo all'interno dell'organizzazione, instaurando con lo stesso una relazione sia contrattuale che psicologica. Quando si parla di \u201cciclo delle risorse umane\u201d, si deve tener presente che la valorizzazione \u00e8 l'ultimo step del ciclo stesso e consiste nella verifica dell'aumento di valore al quale il processo produttivo ha condotto.\nLa valutazione, oltre ad un mezzo per ottenere dati oggettivi sui quali basare eventuali ricompense per i lavoratori, pu\u00f2 essere anche un mezzo per misurare come comportamenti e competenze degli stessi influiscano sulla crescita del valore aziendale.\nLa valutazione quindi pu\u00f2 essere vista non solo come forma di controllo dei lavoratori, ma anche come possibilit\u00e0 di passaggio di informazioni e di scambio.\nA seconda della cultura organizzativa cui ci si riferisce, la valutazione pu\u00f2 assumere connotazioni differenti:\nad esempio nella pubblica amministrazione, nella quale la burocrazia \u00e8 molto accentuata, la valutazione \u00e8 per lo pi\u00f9 messa in atto per effettuare forme di controllo di un superiore nei confronti di dipendenti subordinati gerarchicamente, mentre in una impresa nella quale vi \u00e8 una forte spinta all'innovazione e alla crescita, la valutazione potr\u00e0 diventare un mezzo di condivisione delle informazioni, accrescendo in questo modo le competenze tanto dei lavoratori quanto dell'azienda, contribuendone alla valorizzazione."}
{"id": "1521463", "revid": "1318658", "url": "https://it.wikipedia.org/wiki?curid=1521463", "title": "Lori (Armenia)", "text": " \nLori (in armeno: \u053c\u0578\u057c\u056b; ) \u00e8 una provincia dell'Armenia di circa 282.700 abitanti (2007) che ha come capoluogo Vanadzor. \u00c8 la terza provincia per estensione e la seconda per popolazione dopo la capitale Erevan.\nLa seconda citt\u00e0, dopo Vanadzor, \u00e8 Stepanavan. Altra citt\u00e0 rilevante \u00e8 Alaverdi nei cui dintorni si trovano i villaggi di Haghpat e Sanahin, ritenuti dall'UNESCO patrimonio dell'umanit\u00e0.\nLori \u00e8 il luogo di nascita di famosi armeni come il musicista Harutyun Sayatyan (noto come Sayat-Nova), il poeta Hovhannes Tumanjan, il progettista degli aerei MiG Artem Mikojan ed il fratello, lo statista sovietico Anastas Mikojan.\nLa regione \u00e8 stata gravemente danneggiata dal terremoto di Spitak nel 1988.\nGeografia fisica.\n\u00c8 situata nella parte nord del paese. Confina a nord con la Georgia, a sud con le province di Kotayk e Aragatsotn, ad ovest con la provincia di Shirak e ad est con la provincia di Tavush.\nLa montagna pi\u00f9 alta \u00e8 il monte Tezh con 3.101 metri.\nStoria.\nLa provincia \u00e8 stata istituita a seguito dell'adozione della nuova costituzione il 5 luglio 1995 e comprende i vecchi distretti (rajon) di Gugark, Spitak, Stepanakan e Tumanyan.\nEconomia.\nSviluppata l'agricoltura, in particolar modo la coltivazione di frumento e patate. L'industria principale \u00e8 la metallurgica seguita da quella alimentare. Rispetto all'intero paese, nella provincia \u00e8 concentrata il 6% dell'industria e il 10,1% dell'agricoltura\nSuddivisione amministrativa.\nLa provincia \u00e8 suddivisa in 113 comuni, dei quali 8 sono considerate citt\u00e0:"}
{"id": "1521470", "revid": "12067", "url": "https://it.wikipedia.org/wiki?curid=1521470", "title": "Vietnamizzazione", "text": ""}
{"id": "1521471", "revid": "74109", "url": "https://it.wikipedia.org/wiki?curid=1521471", "title": "Amadeus (opera teatrale)", "text": "Amadeus \u00e8 una pi\u00e8ce teatrale in due atti scritta da Peter Shaffer nel 1978, ispirata al testo teatrale di \"Mozart e Salieri\", microdramma facente parte delle \"Piccole tragedie\" di Aleksandr Pu\u0161kin.\nIl dramma racconta il presunto tentativo, senza fondamento storico, del compositore italiano Antonio Salieri di distruggere la reputazione dell'odiato avversario Wolfgang Amadeus Mozart. Il titolo dell'opera di Shaffer \u00e8 legato all'abitudine di Mozart di usare \"Amadeus\" come nome d'arte. D'altra parte, \"Amadeus\" non \u00e8 altro che la latinizzazione di Theophilus, uno dei nomi con cui Mozart venne battezzato.\nTrama.\nAtto I.\nIl primo atto si apre con l'ingresso in scena dei due Venticelli. Questi strani personaggi intervengono a pi\u00f9 riprese nel corso della storia per contestualizzare le diverse situazioni. Nella Vienna del 1823, Antonio Salieri, fino ad allora considerato il pi\u00f9 famoso compositore d'Europa, si accusa di aver avvelenato Mozart.\nSalieri si presenta al pubblico vecchio e costretto su una sedia a rotelle, e decide di raccontare la propria vita. Cresciuto a Legnago da una famiglia di mercanti, desider\u00f2 fin da giovanissimo studiare la musica e diventare un famoso musicista. Promise a Dio che avrebbe condotto una vita casta e che avrebbe celebrato la cristianit\u00e0, se gli fosse stato possibile ottenere il successo. Il patto tra Salieri e Dio sembrava perfettamente rispettato da tutte e due le parti, almeno fino a quando il giovane Mozart fece il suo ingresso nel panorama musicale viennese nel 1781. Salieri, convinto che Mozart non fosse altro che uno dei tanti bambini prodigio destinati all'anonimato da adulti, si rec\u00f2 ad ascoltare uno dei suoi concerti. Ne usc\u00ec sotto shock: non solo la musica di Mozart aveva in s\u00e9 qualcosa di sublime, di divino, ma colui che l'aveva composta era un uomo immaturo, volgare.\nIn breve tempo, Salieri sub\u00ec una serie di ulteriori umiliazioni: la commissione dell'opera \"Il ratto dal serraglio\", la relazione tra Mozart e Katherina Cavalieri (il giovane soprano allievo del maestro italiano della quale quest'ultimo si era invaghito), ed il crescente favore che il giovane talento di Salisburgo acquisisce negli ambienti influenti della Corte dell'Imperatore Giuseppe II.\nMozart, per\u00f2, economicamente navigava in cattive acque e, spinto dalla giovane moglie Costanze Weber, fece domanda per dare lezioni alla nipote dell'Imperatore. La richiesta di Mozart non fu accettata subito, grazie all'ostruzionismo del Conte Orsini-Rosenberg, direttore dell'Opera Imperiale, e del Conte Von Strack. Mozart decise allora di chiedere aiuto a Salieri, che si mostr\u00f2 all'apparenza ben disposto ad aiutare il giovane collega. Tra s\u00e9, il maestro italiano pens\u00f2 di sfruttare a proprio vantaggio l'amicizia con Mozart per causarne pi\u00f9 facilmente la rovina.\nQuando Costanze gli port\u00f2 gli originali di alcune composizioni del marito per sollecitare il favore del Compositore di Corte presso l'Imperatore, Salieri tent\u00f2 di approfittare della moglie di Mozart: quando ebbe per\u00f2 modo di esaminare i brani di Mozart, rest\u00f2 stupefatto dalla loro perfezione. Sconvolto, risentito dal fatto che un talento di tali proporzioni spettasse ad un ometto volgare, conged\u00f2 freddamente Costanze. Decise che avrebbe distrutto con ogni mezzo Mozart, in segno di sfida ad un Dio ingiusto e crudele, colpevole di averlo condannato ad essere un artista mediocre, capace soltanto di riconoscere la grandezza altrui.\nA questo punto Salieri s'interrompe e si chiude il primo atto.\nAtto II.\nSalieri prosegue il suo racconto richiamando alla memoria gli eventi riguardanti l'allestimento de \"Le nozze di Figaro\". L'opera che Mozart voleva rappresentare era in italiano, ma ci\u00f2 non bastava a soddisfare il Conte Orsini-Rosemberg e Von Strack. \nLa vicenda stessa raccontata nella storia di Beaumarchais era vista come una farsa socialmente pericolosa, tesa ad alimentare l'odio tra le diverse classi sociali. Mozart venne quindi convocato a palazzo dall'Imperatore e riusc\u00ec a convincerlo della validit\u00e0 di mettere in musica una storia di vita quotidiana, rinunciando almeno per una volta a opere di argomento mitologico.\nSalieri decise dunque di fare presente ad Orsini-Rosemberg la presenza di un balletto (vietato da una precisa norma imperiale) alla fine del terzo atto di \"Figaro\". Orsini-Rosemberg obblig\u00f2 quindi Mozart a tagliare i brani del balletto. Infuriato, il giovane musicista di Salisburgo si rec\u00f2 da Salieri, che astutamente promise di perorare la sua causa di fronte all'Imperatore.\nGiuseppe II decise di ripristinare il balletto e Mozart lo interpret\u00f2 come segno d'amicizia da parte di Salieri. Il compositore italiano decise di assistere alla prima di \"Figaro\": rimase incantato dalla musica di Mozart e riconobbe nelle sue melodie la \" \"voce di Dio\" \". Risentito per la consapevolezza della propria sconfitta ed inferiorit\u00e0, Salieri venne consolato dalla tiepida accoglienza dell'opera da parte del pubblico viennese. Quattro ore di musica erano eccessive per le orecchie della Corte Imperiale e dei viennesi.\nAlla delicata situazione finanziaria Mozart vide aggiungersi la notizia della morte del padre Leopold, che ebbe i suoi effetti nella composizione di \"Don Giovanni\". \nRidotto praticamente sul lastrico e lasciato da Costanze, Mozart inizi\u00f2 a lavorare a \"Il flauto magico\" per l'amico Schikaneder, impresario di un teatro popolare. Salieri ed il barone van Swieten parteciparono alla prima. Quest'ultimo, fino a quel momento grande estimatore di Mozart, s'infuri\u00f2 per il simbolismo massonico presente nell'opera e si rifiut\u00f2 di avere a che fare con Mozart in futuro. \nAnche Costanze, dopo aver dato alla luce il secondo figlio, abbandona Amadeus. Approfittando del fatto che ormai sia solo e completamente sul lastrico, Salieri si avvicina al musicista, il quale gli rivela di aver ricevuto la commissione per un \"Requiem\" da un misterioso personaggio mascherato e vestito di nero. Per condurlo alla pazzia, Salieri si traveste in questo modo e si presenta ripetutamente sotto casa sua. Sconvolto e ormai prossimo alla morte, Mozart non \u00e8 pi\u00f9 in grado di scrivere musica, cos\u00ec detta a Salieri le ultime battute del Requiem, ma muore prima di portarlo a termine.\nSalieri conclude cos\u00ec il suo racconto, cercando di uccidersi dopo aver scritto una confessione in cui si accusa di aver avvelenato Mozart con l'arsenico. In questo modo almeno sar\u00e0 per sempre ricordato come l'assassino di Mozart e otterr\u00e0 l'immortalit\u00e0; tuttavia irrompono in scena i suoi servitori per salvargli la vita. Salieri si rivolge quindi al pubblico e pronuncia la sua battuta finale, \"Mediocri di tutto il mondo - ora e sempre - vi assolvo tutti. Amen\".\nRappresentazioni.\nLa prima assoluta \u00e8 stata nel 1979 al Royal National Theatre per la regia di Peter Hall con Paul Scofield (poi sostituito da Frank Finlay) nel ruolo di Antonio Salieri e Simon Callow in quello di Mozart.\nNel 1980 \u00e8 andato in scena a New York, presso il Broadhurst Theatre con Ian McKellen (nelle repliche Frank Langella e Daniel Davis) come Salieri, Tim Curry (nelle repliche Peter Firth, John Pankow e Mark Hamill) come Mozart e Jane Seymour (attrice) come Constanze Weber (nelle repliche Amy Irving) arrivando a recite e vincendo il Tony Award alla migliore opera teatrale 1981.\nLa prima italiana \u00e8 stata il 12 gennaio 1982 presso il Teatro Argentina di Roma, regia di Giorgio Pressburger e scene di Nicola Rubertelli; con Aldo Reggiani (Mozart), Paolo Bonacelli (Salieri), Anna Bonaiuto (Constanze) e musiche dal vivo.\nLa prima francese ha debuttato il 26 gennaio 1982 al Th\u00e9\u00e2tre Marigny di Parigi per la regia di Roman Pola\u0144ski, che interpretava anche la parte di Mozart e Fran\u00e7ois P\u00e9rier in quella di Salieri.\nDallo spettacolo \u00e8 stato successivamente tratto l'omonimo film del 1984 diretto da Milo\u0161 Forman.\nDal 15 dicembre 1999 \u00e8 andato in scena al Music Box Theatre di New York ancora con la regia di Hall con David Suchet come Salieri e Michael Sheen come Mozart e David McCallum come Giuseppe II d'Asburgo-Lorena, arrivando a 173 recite."}
{"id": "1521473", "revid": "110157", "url": "https://it.wikipedia.org/wiki?curid=1521473", "title": "Prva Liga 1958-1959", "text": "La Prva savezna liga FNRJ 1958-1959, conosciuta semplicemente come Prva liga 1958-1959, fu la 30\u00aa edizione del campionato jugoslavo di calcio, la 13\u00aa dopo la fine della seconda guerra mondiale. La vittoria finale fu appannaggio della , al suo quinto titolo. Dopo 5 stagioni a 14 squadre, questa fu ridotta a 12 partecipanti.\nRisultati.\nCalendario.\nFonte: exyufudbal"}
{"id": "1521479", "revid": "110157", "url": "https://it.wikipedia.org/wiki?curid=1521479", "title": "Prva Liga 1957-1958", "text": "La Prva savezna liga FNRJ 1957-1958, conosciuta semplicemente come Prva liga 1957-1958, fu la 29\u00aa edizione del campionato jugoslavo di calcio, la 12\u00aa dopo la fine della seconda guerra mondiale. La vittoria finale fu appannaggio della , al suo terzo titolo. Il torneo si \u00e8 concluso in aprile per dare modo alla nazionale jugoslava di prepararsi per i mondiali in Svezia. \nNella stagione successiva era prevista una riduzione delle squadre partecipanti: da 14 a 12, quindi le ultime due squadre classificate retrocessero direttamente, mentre l'11\u00aa e la 12\u00aa disputarono gli spareggi contro le vincitrici delle 4 zone della Druga Liga 1957-1958.\nClassifica finale.\nSpareggio per il 10\u00ba posto.\nAvendo le due squadre lo stesso quoziente-reti (0,833), si \u00e8 reso necessario uno spareggio andata-ritorno fra e per il 10\u00ba posto. La vincente si sarebbe salvata, la perdente sarebbe andata agli spareggi con le vincitrici dei gironi di zona della Druga liga.\nRisultati.\nCalendario.\nFonte: exyufudbal\nQualificazioni.\nPer determinare le ultime due squadre ammesse al campionato successivo vengono organizzate le qualificazioni per la Prva liga (\"kvalifikacije za prvu saveznu ligu\")A e , rispettivamente 11\u00aa e 12\u00aa classificate della Prva liga, si aggiungono le vincitrici delle 4 zone della Druga Liga 1957-1958: (vincitore I zona), (vincitore II zona), (vincitore III zona) e (vincitore IV zona).Le 6 squadre vengono divise in 2 triangolari: le vincitrici di questi ultimi vengono ammesse alla Prva Liga 1958-1959.\nSquadra campione.\nIvan Horvat (26/0)&lt;br&gt;Tomislav Crnkovi\u0107 (25/0)&lt;br&gt;Gordan Irovi\u0107 (24/0) -portiere-&lt;br&gt;Branko Re\u017eek (24/2)&lt;br&gt;Franjo Ga\u0161pert (22/7)&lt;br&gt;Dra\u017ean Jerkovi\u0107 (22/17)&lt;br&gt;Mladen Ko\u0161\u010dak (22/0)&lt;br&gt;Vladimir \u010con\u010d (20/4)&lt;br&gt;Luka Lipo\u0161inovi\u0107 (20/8)&lt;br&gt;\u017deljko Matu\u0161 (20/3)&lt;br&gt;Ivica Bano\u017ei\u0107 (18/0)&lt;br&gt;Aleksandar Benko (12/8)&lt;br&gt;Drago Hmelina (8/1)&lt;br&gt;Ivan \u0160antek (8/0)&lt;br&gt;Emil Ferkovi\u0107 (5/0)&lt;br&gt;Zdravko Prel\u010dec (4/1)&lt;br&gt;Bernard Hugl (3/0)&lt;br&gt;Vladimir Majerovi\u0107 (2/0) -portiere-&lt;br&gt;Marijan Koloni\u0107 (1/0)&lt;br&gt;\"Fonti: sportsport.ba e worldfootball.net\""}
{"id": "1521480", "revid": "110157", "url": "https://it.wikipedia.org/wiki?curid=1521480", "title": "Prva Liga 1956-1957", "text": "La Prva savezna liga FNRJ 1956-1957, conosciuta semplicemente come Prva liga 1956-1957, fu la 28\u00aa edizione del campionato jugoslavo di calcio, l'undicesima dopo la fine della seconda guerra mondiale. La vittoria finale fu appannaggio della , al suo quarto titolo. Avvincente \u00e8 stata la lotta per evitare la retrocessione con ben 7 squadre (su 14) raccolte in un solo punto.\nIl torneo ha presentato una insolitamente lunga (4 mesi) pausa invernale, dal 28 ottobre 1956 al 3 marzo 1957: ci\u00f2 per permettere alla nazionale olimpica jugoslava, interamente composta da calciatori della Prva liga, di partecipare alle olimpiadi di Melbourne e conquistare la medaglia d'argento.\nRisultati.\nCalendario.\nFonte: exyufudbal\nSquadra campione.\nallenatori: Dragoje \u0110uri\u0107 (fino al 18 settembre), Du\u0161an Blagojevi\u0107 (dal 18 settembre)"}
{"id": "1521481", "revid": "34928", "url": "https://it.wikipedia.org/wiki?curid=1521481", "title": "Suffragetta", "text": ""}
{"id": "1521482", "revid": "466539", "url": "https://it.wikipedia.org/wiki?curid=1521482", "title": "Zvenigorod", "text": "Zvenigorod () \u00e8 una cittadina della Russia europea centrale, compresa nell'oblast' di Mosca; sorge lungo il fiume Moscova, circa ad ovest della capitale.\nZvenigorod \u00e8 una delle citt\u00e0 pi\u00f9 antiche dell'intera Russia anche se la prima menzione all'interno di cronache locali risale al 1336. Lo \"status\" di citt\u00e0 risale al 1781, concesso dalla zarina Caterina II.\nZvenigorod \u00e8 sede del monastero Savvino-Storo\u017eevskij, uno dei pi\u00f9 importanti della regione intorno a Mosca, risalente agli inizi del XV secolo.\nStoria.\nIl nome della citt\u00e0 deriva o da un nome di persona (cf. Zvenislav, Zvenimir) o dal nome di un fiume (Zvinech, Zvinyaka, Zveniga); la derivazione da \"citt\u00e0 delle campane sonanti\" \u00e8 un etimo popolare. La comunit\u00e0 \u00e8 esistita fin dal XII secolo (il primo insediamento sorto sul sito dell'attuale citt\u00e0 risale al 1152, fondato ad opera di Jurij Dolgorukij), sebbene la sua prima menzione scritta sia datata intorno al 1339 nel testamento del Granduca di Mosca Ivan I Daniilovich Kalita, nel quale egli afferma: \u00abDunque, io lascio a mio figlio Ivan Zvenigorod, Kremchina, Ruza\u2026\u00bb\nNei documenti storici, o annali ( \"[letopis']\" in russo), Zvenigorod \u00e8 citata per la prima volta verso il 1382, subito dopo che il khan Toktamish aveva incendiato Mosca e distrutte numerose citt\u00e0 sul suo percorso, compresa Zvenigorod. Zvenigorod divenne importante nel tardo XIV secolo, dopo che fu lasciata in eredit\u00e0 da Demetrio di Russia al suo secondo figlio Jurij, che vi pose la propria residenza sulla ripida riva della Moscova. Il cremlino locale, chiamato Gorodok, contiene l'unico esemplare pienamente conservato dell'architettura moscovita del XIV secolo, la Cattedrale della Dormizione (1399). L'interno della cattedrale esibisce affreschi attribuiti ad Andrej Rubl\u00ebv.\nZvenigorod \u00e8 principalmente ricordata per i conflitti armati interni finanziati dai figli di Jurij per il controllo di Mosca durante il regno del loro cugino Basilio II di Russia. Dopo che il loro partito fu sconfitto, la citt\u00e0 fu incorporata nel Granducato di Mosca. A Zvenigorod fu garantiti i diritti di citt\u00e0 nel 1781. Nel tardo XIX secolo la citt\u00e0 divenne popolare tra l'\"intelligencija\" come localit\u00e0 alla moda della \"banlieue\" di Mosca. Molte stravaganti dacie furono erette nei dintorni. Alcune di esse ospitano i musei di Sergej Taneev, Anton \u010cechov e Isaak Levitan.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1521483", "revid": "125181519", "url": "https://it.wikipedia.org/wiki?curid=1521483", "title": "Principe oscuro", "text": "Il Principe Oscuro (Dark Prince nell'originale) \u00e8 un personaggio immaginario, acerrimo nemico nel primo \"Prince of Persia\" e coprotagonista nel successivo \"\".\nBiografia.\nSerie Classica.\nNel quarto livello del gioco, il principe, essendo costretto a saltare attraverso uno specchio magico per poter proseguire, fa apparire per la prima volta il \"Dark Prince\", un'entit\u00e0 eterea che rappresenta la sua met\u00e0 cattiva.\nAppare poche volte nel corso dell'avventura, ma in una di queste ricopre un ruolo decisivo nella storia (nel sesto livello il malvagio alter ego sbarra la strada al protagonista, ormai vicino alla principessa ed in procinto di arrivare oltre un cancello dopo un burrone, tentando di ucciderlo e di farlo capitombolare negli oscuri meandri delle segrete da cui \u00e8 partito).\nIl principe affronta la sua met\u00e0 oscura poco prima del duello finale con Jaffar, ma non come un normale avversario; infatti il \"Dark Prince\" non \u00e8 altro che una parte di s\u00e9 stesso, nonostante si muova ed agisca con indipendenza propria, e la sua uccisione a colpi di spada comporterebbe quindi anche la sua morte. Il protagonista, di conseguenza, avanza riponendo l'arma e finalmente si riunifica.\nLa serie delle \"Sabbie del tempo\".\nQuando Zervan, il malvagio Visir del Maharajah dell'India, uccide Kaileena e crea le Sabbie del Tempo, il Principe di Persia viene esposto alla loro infezione senza la protezione di uno degli oggetti magici capace di arginarla; fa per\u00f2 appena a in tempo a recuperare il magico Pugnale del Tempo, e a scappare.\nMa dalla catena spinosa con la quale un luogotenente del Visir l'aveva legato per un braccio le Sabbie riescono comunque a penetrare nel corpo del Principe, causando un'infezione che porter\u00e0 alla nascita del Principe Oscuro.\nDa quel momento in poi, a intervalli di tempo, il Principe Oscuro si manifester\u00e0 parlando nella mente del Principe o addirittura prendendo possesso del suo corpo, e combattendo e/o superando ostacoli al suo posto, fino a che non si bagner\u00e0 in acqua pura.\nFisicamente, il Principe Oscuro possiede la stessa struttura corporea del Principe, poich\u00e9 ne condivide il corpo; tuttavia differisce massicciamente da lui: innanzitutto, la sua pelle \u00e8 di colore nero ed \u00e8 attraversata da venature dorate simili ad un intarsio. Non ha pupille, e i suoi capelli volteggiano perennemente ritti sulla testa. Ha una voce completamente diversa da quella del Principe, cos\u00ec come le loro menti sono indipendenti l'una dall'altra, pur condividendo lo stesso corpo. A differenza della sua controparte il Principe Oscuro \u00e8 infatti sadico, spietato e determinato, e possiede uno humour decisamente nero.\nLe doti atletiche del Principe Oscuro sono pi\u00f9 o meno le stesse di quelle del Principe: anche lui pu\u00f2 correre sui muri in lunghezza o in larghezza, eseguire delle acrobazie spericolate e saltare molto lontano; potendo contare anche sulla catena che porta al braccio, per\u00f2, ha anche qualche abilit\u00e0 in pi\u00f9: pu\u00f2 infatti svolgerla e appendersi a dei sostegni in modo da utilizzarla come liana per volteggiare o spingersi pi\u00f9 in l\u00e0 mentre corre sui muri. Mentre il Principe utilizza uno stile di combattimento deciso, con attacchi aggraziati ma potenti, il carattere devastante del Principe Oscuro si riflette anche nel suo stile di combattimento, che risulta pi\u00f9 crudele e mirato alla morte. Grazie alla sua catena, che pu\u00f2 far roteare attorno a s\u00e9 in modo da colpire i nemici e farli cadere, ha inoltre un'arma secondaria fissa, oltre al Pugnale del Tempo, mentre il Principe deve rubarla ai nemici morti. Nonostante egli sembri pi\u00f9 forte del Principe, in realt\u00e0 ha diversi punti deboli che minano la sua potenza. Innanzitutto, la sua salute diminuisce gradualmente, ripristinandosi solo se si raccolgono le Sabbie; essendo poi una creatura corrotta, il contatto con l'acqua pura gli \u00e8 nocivo, e in quel caso non riesce pi\u00f9 a possedere il corpo del Principe.\nIl Principe Oscuro \u00e8 s\u00ec una creatura di sabbia, ma non solo: rappresenta infatti la parte cattiva del Principe, risvegliatasi durante tutte le avventure attinenti alle Sabbie del Tempo. \u00c8 per questo che, quando il Principe scopre il corpo senza vita di suo padre, e davanti a lui giura di combattere per la sua gente e non solo per se stesso, il Principe Oscuro apparentemente viene debellato.\nPer la stessa ragione, anche quando le Sabbie del Tempo scompaiono dalla faccia della terra, egli riappare per sfidare un'ultima volta il Principe.\nIl loro duello avverr\u00e0 nel Regno della Mente, ossia nella mente che i due condividono; ma sar\u00e0 il Principe di Persia a vincere, smettendo di combattere il suo nemico e voltandosi all'amore della bella Farah."}
{"id": "1521487", "revid": "131358", "url": "https://it.wikipedia.org/wiki?curid=1521487", "title": "Proleter Zrenjenin", "text": ""}
{"id": "1521488", "revid": "110157", "url": "https://it.wikipedia.org/wiki?curid=1521488", "title": "Prva Liga 1955-1956", "text": "La Prva savezna liga FNRJ 1955-1956, conosciuta semplicemente come Prva liga 1955-1956, fu la 27\u00aa edizione del campionato jugoslavo di calcio, la decima dopo la fine della seconda guerra mondiale. La vittoria finale fu appannaggio della , al suo terzo titolo.\nCapocannonieri del torneo furono Muhamed Muji\u0107 (), Tihomir Ognjanov () e Todor Veselinovi\u0107 (), con 21 reti.\nRisultati.\nCalendario.\nFonte: exyufudbal"}
{"id": "1521489", "revid": "80339", "url": "https://it.wikipedia.org/wiki?curid=1521489", "title": "Aleksej Rykov", "text": ""}
{"id": "1521490", "revid": "216354", "url": "https://it.wikipedia.org/wiki?curid=1521490", "title": "Guido Crapanzano", "text": ""}
{"id": "1521492", "revid": "688552", "url": "https://it.wikipedia.org/wiki?curid=1521492", "title": "Tr\u00e9sor Mputu Mabi", "text": "\u00c8 stato nominato dall'IFFHS \"Miglior marcatore dell'anno 2007\", in virt\u00f9 dei 20 gol segnati fra Champions League africana e Coppa della Confederazione CAF.\nCarriera.\nClub.\nMputu gioca dal 2004 nel TP Mazembe di Lubumbashi con cui \u00e8 stato campione della Repubblica Democratica del Congo nel 2006 e nel 2007, vincendo in entrambe le stagioni anche il titolo di capocannoniere.\nNazionale.\nNel 2006 il commissario tecnico della nazionale Claude Le Roy l'ha convocato per la Coppa d'Africa dove ha fatto il suo esordio contro il Togo, segnando subito un gol. A causa del cartellino rosso rimediato nella successiva partita contro l'Angola non riusc\u00ec per\u00f2 ad ottenere ulteriori presenze nella competizione. Nel 2007 ha stabilito il record di gol segnati in un'edizione della Coppa della Confederazione CAF con 19."}
{"id": "1521494", "revid": "298229", "url": "https://it.wikipedia.org/wiki?curid=1521494", "title": "Tiomila", "text": "Tiomila \u00e8 una gara d'orientamento che si tiene ogni anno in Svezia dal 1945. La corsa maschile consiste in 10 percorsi (10 frazionisti) che si effettuano sia di giorno che di notte. La corsa femminile consiste in 5 percorsi alla luce del giorno.\nTiomila attrae squadre di tutte le principali nazioni d'orientamento. Nel 2005, circa 300 squadre hanno preso parte alla gara maschile e 400 squadre in quella femminile.\nIl nome significa \"dieci miglia (svedesi)\" (100 km) e si riferisce alla distanza totale percorsa da ogni squadra. Tuttavia la distanza effettiva varia di anno in anno."}
{"id": "1521495", "revid": "110157", "url": "https://it.wikipedia.org/wiki?curid=1521495", "title": "Prva Liga 1954-1955", "text": "La Prva savezna liga FNRJ 1954-1955, conosciuta semplicemente come Prva liga 1954-1955, fu la 26\u00aa edizione del campionato jugoslavo di calcio, la nona dopo la fine della seconda guerra mondiale. La vittoria finale fu appannaggio del , al suo quinto titolo. Capocannonieri del torneo furono Predrag Markovi\u0107 (), Kosta Toma\u0161evi\u0107 () e Bernard Vukas (Hajduk Spalato), con 20 reti.\nSebbene fosse stato l'Hajduk a vincere il campionato, a rappresentare la Jugoslavia nella Coppa dei Campioni 1955-1956 and\u00f2 il (quinto classificato, ma quell'edizione fu ad inviti da parte dell'\u00c9quipe).\nRisultati.\nCalendario.\nFonte: exyufudbal\nSquadra campione.\n(allenatore: Aleksandar Toma\u0161evi\u0107)&lt;br&gt;\nDavor Gr\u010di\u0107 (26 pres; 1 rete)&lt;br&gt;\nSlavko Lu\u0161tica (26 pres; 1 rete)&lt;br&gt;\nBernard Vukas (26 pres; 20 reti)&lt;br&gt;\nJo\u0161ko Vido\u0161evi\u0107 (26 pres; 18 reti)&lt;br&gt;\nLjubomir Kokeza (25 pres)&lt;br&gt; \nSulejman Rebac (23 pres; 9 reti)&lt;br&gt;\nVladimir \u0160enauer (22 pres; 7 reti)&lt;br&gt;\nFrane Mato\u0161i\u0107 (21 pres; 8 reti)&lt;br&gt;\nVladimir Beara (20 pres)&lt;br&gt;\nBo\u017eo Broketa (20 pres; 1 rete)&lt;br&gt;\nLenko Gr\u010di\u0107 (20 pres)&lt;br&gt;\nNikola Radovi\u0107 (20 pres; 1 rete)&lt;br&gt;\nAnte Vuli\u0107 (6 pres)&lt;br&gt;\nBogdan Kragi\u0107 (3 pres; 3 reti)&lt;br&gt;\nDavor Ben\u010di\u0107 (1 pres)&lt;br&gt;\nLeo Dadi\u0107 (1 pres)"}
{"id": "1521503", "revid": "226458", "url": "https://it.wikipedia.org/wiki?curid=1521503", "title": "Vulgo", "text": "Vulgo \u00e8 un'espressione latina (letteralmente si traduce: \"al popolo, per il popolo)\" significante che una certa denominazione, pur popolarmente invalsa nell'uso, non \u00e8 esatta sul piano tecnico e/o scientifico, ragion per cui, nel medesimo contesto, viene di solito premessa la denominazione (o la locuzione) \"dotta\".\nPotrebbe essere validamente sostituita con l'avverbio italiano \"volgarmente\", ma con l'avvertenza che quest'ultimo \u00e8 spesso sinonimo di \"oscenamente\" (il che, quindi, introduce una valenza semantica del tutto inappropriata al caso)."}
{"id": "1521504", "revid": "56818", "url": "https://it.wikipedia.org/wiki?curid=1521504", "title": "Guinness Book of World Records", "text": ""}
{"id": "1521505", "revid": "6923", "url": "https://it.wikipedia.org/wiki?curid=1521505", "title": "Adolf Georg Soetbeer", "text": "Biografia.\nAdolf Georg Soetbeer su insegnante presso l'Universit\u00e0 di Gottinga fu fautore del monometallismo aureo. Fu anche uno statistico esperto nelle analisi sulla produzione e commercio dell'oro.\nIl suo scritto pi\u00f9 noto \u00e8 \"Edelmetall-Production und Werthverh\u00e4ltniss zwischen Gold und Silber seit der Endeckung Amerikas bis zur Gegenwart\" del 1879."}
{"id": "1521506", "revid": "110157", "url": "https://it.wikipedia.org/wiki?curid=1521506", "title": "Provincia di Essaouira", "text": "La provincia di Essaouira \u00e8 una delle province del Marocco, parte della regione di Marrakech-Safi.\nGeografia antropica.\nSuddivisioni amministrative.\nLa provincia di Essaouira conta 5 municipalit\u00e0 e 52 comuni:"}
{"id": "1521507", "revid": "122271631", "url": "https://it.wikipedia.org/wiki?curid=1521507", "title": "Dibattiti di Reading", "text": "I dibattiti di Reading, cos\u00ec chiamati dalla localit\u00e0 in cui si svolsero, furono tenuti dal Consiglio Generale dell'Esercito di Nuovo Modello (\"New Model Army\") il 16 luglio del 1647.\nStoria.\nI dibattiti si tennero per discutere una petizione presentata dagli \"agitatori\", rappresentanti eletti dai soldati, perch\u00e9 l'esercito muovesse immediatamente su Londra per costringere il Parlamento ad acconsentire ad alcune richieste, tra le quali l'espulsione dalla Camera di undici membri messi in stato di accusa, la liberazione di \"tutti i prigionieri incarcerati illegalmente\" e in particolare di alcune persone citate espressamente tra le quali il tenente colonnello John Lilburne e la moglie e il fratello di Richard Overton (Lilburne e Overton sono due dei maggiori esponenti dei levellers), un pagamento rapido del dovuto ai soldati.\nNei dibattiti si scontrarono la posizione moderata dei \"Grandees\" dell'esercito, rappresentati da Oliver Cromwell e Henry Ireton, con quella radicale degli Agitatori.\nCromwell e Ireton, pur non disconoscendo la validit\u00e0 delle richieste, ritenevano che portare l'esercito a Londra era una dimostrazione di forza non giustificata e che si sarebbe dovuto invece cercare un accordo. \"La pensavamo anche noi cos\u00ec\" ribatteva l'agitatore William Allen \"e per questo abbiamo atteso a lungo che le cose, se possibile, finissero cos\u00ec, ma in verit\u00e0 abbiamo atteso tanto a lungo che la nostra pazienza si \u00e8 esaurita\". Il maggiore Tulidah, schierato con i radicali, sosteneva che \"non possiamo ottenere nulla se non avanzando su Londra\".\nMentre Cromwell e Ireton sostenevano che la \"parte onesta\" del Parlamento, favorevole all'esercito, stava guadagnando terreno, Allen diceva che stava succedendo l'opposto e che gli undici membri messi in accusa, se non rimossi subito dal loro posto, potevano procurare un grave danno. Cromwell aveva fatto notare che il Parlamento aveva riconosciuto come proprio esercito il \"New Model Army\", ma l'agitatore Edward Sexby ribatteva che ci\u00f2 non era prova di benevolenza nei loro confronti, ma piuttosto di paura.\nIreton reput\u00f2 che le richieste dovessero essere portate al Parlamento, ma senza parlare di portare l'esercito a Londra."}
{"id": "1521508", "revid": "210128", "url": "https://it.wikipedia.org/wiki?curid=1521508", "title": "Adolf Soetbeer", "text": ""}
{"id": "1521513", "revid": "210128", "url": "https://it.wikipedia.org/wiki?curid=1521513", "title": "Juraj \u0160i\u017egori\u0107", "text": ""}
{"id": "1521516", "revid": "174925", "url": "https://it.wikipedia.org/wiki?curid=1521516", "title": "Megariti", "text": ""}
{"id": "1521517", "revid": "14691", "url": "https://it.wikipedia.org/wiki?curid=1521517", "title": "Radici (Haley)", "text": ""}
{"id": "1521520", "revid": "114856943", "url": "https://it.wikipedia.org/wiki?curid=1521520", "title": "Lupercilla", "text": "Biografia.\nLupercilla, una martire romana, che fa parte di quella schiera di martiri che vengono denominati \"corpi santi\" o \"martiri delle catacombe\".\nSpesso per questi corpi di cui non si conosce nulla, tranne il nome, si ricostruisce una presunta o fantastica vita.\nIn questo caso si dice che Lupercilla facesse parte del famiglia cristiana del console Pammachio, composta da 42 persone, che sub\u00ec il martirio nel 233, sotto l'imperatore Alessandro Severo.\nDall'analisi delle ossa, si pu\u00f2 dedurre che Lupercilla era una bambina di circa 7 o 8 anni.\nCulto.\nHa riposato nelle catacombe di Roma di San Callisto sulla Via Appia fino al 1819, quando le sue spoglie furono traslate e deposte nella Chiesa Parrocchiale di Santo Stefano di Crodo (VB).\nDa quell'anno, la seconda domenica di luglio, i crodesi festeggiano la compatrona Santa Lupercilla."}
{"id": "1521521", "revid": "110157", "url": "https://it.wikipedia.org/wiki?curid=1521521", "title": "Provincia di Ifrane", "text": "La provincia di Ifrane \u00e8 una delle province del Marocco, parte della Regione di F\u00e8s-Mekn\u00e8s.\nGeografia antropica.\nSuddivisioni amministrative.\nLa provincia di Ifrane conta 2 municipalit\u00e0 e 8 comuni:"}
{"id": "1521523", "revid": "125308378", "url": "https://it.wikipedia.org/wiki?curid=1521523", "title": "Aeroporti d'Italia per traffico passeggeri", "text": "Aeroporti d'Italia per traffico passeggeri all'anno.\nStatistiche 2014.\nNon sono presenti in lista gli aeroporti di Forl\u00ec e Siena in quanto non vi \u00e8 transitato alcun volo di linea.\nStatistiche 2010.\nFonte assaeroporti.it"}
{"id": "1521530", "revid": "287204", "url": "https://it.wikipedia.org/wiki?curid=1521530", "title": "Virsl\u012bga 2007", "text": "L'edizione 2007 della Virsl\u012bga fu la 16\u00aa del massimo campionato lettone di calcio dalla ritrovata indipendenza e la 33\u00aa con questa denominazione; vide la vittoria finale dello Ventspils, giunto al suo secondo titolo.\nCapocannoniere del torneo fu V\u012bts Rimkus (Ventspils), con 20 reti.\nStagione.\nNovit\u00e0.\nIl posto del retrocesso Di\u017evanagi R\u0113zekne fu preso dall'Olimps R\u012bga, che torn\u00f2 in massima serie dopo appena un anno di assenza. Il Ditton cambi\u00f2 nome in Daugava, richiamando la denominazione della storica societ\u00e0 sovietica.\nFormula.\nCome negli anni precedenti, il campionato era formato da otto squadre che si incontrarono in due gironi di andata e due di ritorno, per un totale di 28 turni. Erano previsti tre punti per la vittoria, uno per il pareggio e zero per la sconfitta.\nIn questa stagione nessuna squadra retrocesse in 1. L\u012bga 2008, in quanto la Federcalcio lettone di portare il numero di squadre partecipanti alla Virsl\u012bga da otto a dieci squadre per la stagione 2008.\nClassifica finale.\nLegenda:\nRegolamento:"}
{"id": "1521531", "revid": "614872", "url": "https://it.wikipedia.org/wiki?curid=1521531", "title": "Giulio Tedeschi", "text": "Viene considerato dall\"Enciclopedia del rock\" un \u00abautentico pioniere del \"fai da te\" che da decenni si batte in quasi totale solitudine contro le convenzioni artistiche e commerciali del music business nostrano\u00bb e \u00abun esempio nobile e coraggioso che nessuno, purtroppo, ha avuto il coraggio di seguire\u00bb.\nBiografia.\n\u00c8 residente a Torino dal 1971. Vive l'entusiasmo creativo e politico post-sessantotto e dal 1972 al 1976 edita (contando sulla collaborazione irregolare di molti, tra cui Riccardo Bertoncelli, Matteo Guarnaccia, Elio Bussolino, Gianni Milano) la rivista underground Tampax (poi editrice) che si occupa di controinformazione, musica, poesie e fumetti, pubblicando, tra gli altri, scritti di Timothy Leary, Jim Morrison, Alan Watts.\nNel dicembre 1974 durante una riunione redazione della rivista \"Combinazioni\" incontra Stefano Tamburini (futuro creatore di RanXerox e del periodico \"Frigidaire\") impegnato in quel momento a collaborare sporadicamente con il circuito alternativo romano. Lo convince a disegnare la sua prima storia a fumetti, \"Morning glory\", pubblicata poi come allegato all'aperiodico \"Zombie International\".\nDal 1975 al 1980 soggiorna per brevi ripetuti periodi a Parigi avendo come residenza l'Hotel Modern di Cours de Vincennes. \nNella capitale francese ha modo di riavvicinarsi al situazionismo che aveva conosciuto anni prima. Stringe rapporti con l'area del nuovo fumetto francese (tra cui Les Humano\u00efdes Associ\u00e9s/M\u00e9tal Hurlant e Futuropolis) che contribuisce a far conoscere in Italia ed approfondisce lo studio delle energie alternative (in particolare solari ed eoliche).\nTrascorre l'autunno del 1976 in Spagna, allora in piena transizione tra l'oscura epoca franchista (Francisco Franco era deceduto nel novembre dell'anno precedente) e la democrazia. Tappe del tour: Barcellona, Valencia, Madrid, Saragozza \ne nuovamente Barcellona. Il viaggio produce solidi contatti con l'area culturale underground locale (finalmente uscita alla luce del sole) ed in special modo con alcuni rappresentanti del fumetto alternativo e del rock catalano (movimento creativo da cui deriver\u00e0 quasi tutta la scena musicale indipendente iberica degli anni ottanta).\nNel 1977 segue la nascita e la brevissima vita del torinese Centro di documentazione e diffusione stampa alternativa \"Pancho Villa\".\nNella primavera del 1978 approda in Grecia, continuando un suo ideale viaggio culturale nel bacino del Mediterraneo. Visita Patrasso, Atene (con residenza presso il Minerva Hotel, dietro piazza di Sintagma), Salamina (dove conoscer\u00e0 il poeta Andr\u00e8 Canneloupoulos, che per le sue idee libertarie aveva subito pesanti torture nel periodo della Dittatura dei Colonnelli), Corf\u00f9, Paxos. Durante il viaggio scriver\u00e0 una serie di brevi testi (sorta di diario in poesia), una parte dei quali venne poi raccolta con il titolo di \"Stop over a Corf\u00f9\".\nIl 28-29 e 30 giugno del 1979 \u00e8 uno dei 20.000 che si riunirono sul litorale di Ostia, per quello che sar\u00e0 ricordato come il \"Festival internazionale di Poesia di Castelporziano\". Al meeting partecipano decine di poeti (famosi e meno), arrivati da tutto il mondo, tra cui Allen Ginsberg, Dario Bellezza, Amiri Baraka, Evgenij Aleksandrovi\u010d Evtu\u0161enko, Lawrence Ferlinghetti, Franco Cordelli, Gregory Corso, Renzo Paris. \nIn quei giorni Tedeschi stringe nuovi rapporti e prepara progetti futuri. Incontra per la prima volta il poeta beat Aldo Piromalli, tornato per l'occasione dal suo \"esilio\" ad Amsterdam, di cui era editore, per l'Italia, da alcuni anni.\nIn quel periodo in campo musicale Tedeschi appoggia il movimento degli autoriduttori, affiancandosi a Stampa Alternativa l'agenzia di controinformazione guidata da Marcello Baraghini, molto attiva su quel fronte. Ed \u00e8 proprio in un'ottica di contestazione verso il business della musica che, sempre nel 1979, crea la Meccano, autogestione discografica ispirata al Do It Yourself di matrice punk.\nTra le prime scoperte di Tedeschi, Stefano Righi, a cui produce, dopo un'incisione sotto la denominazione di \"Luciano Serra Pilota\", \"Bianca surf\" (Meccano Records/Italian Records), il primo 45 giri con lo pseudonimo di (Johnson Righeira)che in seguito diventer\u00e0 estremamente noto. La song proposta \u00e8 in realt\u00e0 un twist, sulla scia del rock demenziale degli Skiantos e verr\u00e0 ristampata nel 1981 dalla CGD.\nPer la Meccano, in seguito, produce una serie di lavori considerati ancor oggi seminali per la scena punk dei primordi, tra cui l'album dei romani Bloody Riot, le due compilation Raptus (\"1984 Raptus\" e \"Raptus Negazione e Superamento\") e il debutto dei Raw Power \"You Are The Victim\".\nNel 1980, dirige Camion (\"rivista internazionale di nuova poesia\") con multisede a Torino, Milano, Amsterdam, pubblicando autori come Gianni Milano, lo svizzero Franco Beltrametti e l'olandese Simon Vinkenoog. Per il periodico cura ed introduce \"1968/1978, dieci anni di nuova poesia italiana\", breve antologia di testi poetici allegata al n.1. L'11 aprile 1980, per il lancio promozionale della rivista, organizza presso il club torinese Postino Cheval \"Funky, Punky and Chic\", reading multimediale di poesia, musica e mimo, con la partecipazione di Walter Ferrari, Meo Cataldo Dino, Giacomo \"Spazio\" Mojetta (uno dei fondatori, anni dopo, della label indipendente Vox Pop) ed Antonio Meo.\nNel biennio 81/82 organizza in due locali di Torino (il centrale Fire Club ed il periferico Mexico Club), le rassegne \"\"Come dei cani\",\" \"Punk's not Dead\" e \"Costretti a sanguinare\", in occasioni delle quali presenta una serie di band underground italiane, tendenzialmente con attitudini punk (ma non solo): Blind Alley (il primo progetto sonoro di Gigi Restagno), Spillettes, Bad Boys, Fall Out, Zip, Blue Vomit, Rough, Wurstel. Nel suo insieme, questa attivit\u00e0 (rivolta ad evidenziare la presenza di una nuova generazione di giovani musicisti emergenti) \u00e8 da considerarsi la prima del suo genere in Italia. \"Costretti a sanguinare\" ispirer\u00e0 il titolo del primo romanzo di Marco Philopat (prima edizione nel 1997 per Skake Edizioni).\nNella primavera del 1982 edita e dirige il numero unico di \"Clima\" (Climateric Revue) dedicato, in particolare, alle sperimentazioni grafiche del nuovo fumetto italiano. Tra i collaboratori: Edoardo Di Mauro (coordinatore della redazione, diventato nel corso degli anni critico d'arte e direttore artistico del Museo d'Arte Urbana di Torino), Marco Lavagetto, Raffaello Ferrazzi, Luciano Serra Pilota (pi\u00f9 noto come Johnson Righeira).\nNel 1985 chiude la Meccano e con Carla Celsa ne cambia la denominazione in Toast Records, affiancando al punk, la neopsichedelia, il beat, il demenziale, la new-wave. Verr\u00e0 invece mantenuta intatta l'attitudine indipendente, anche nella distribuzione. Caratteristica che ha aiutato la Toast Records a superare le ripetute crisi del mercato discografico che si sono susseguite negli ultimi decenni. Diventando, ad oggi, la pi\u00f9 longeva label indipendente italiana, nonch\u00e9 l'unica a non essersi mai appoggiata, per la diffusione, a strutture multinazionali.\nTra i progetti musicali scoperti o valorizzati da Tedeschi ricordiamo (tra i tanti): Statuto, Afterhours, Yo Yo Mundi, Marlene Kuntz, i demenziali Figli di Guttuso e Powerillusi, i Vegetable Men e i No Strange, gli Aton's (esponenti della musica neoprogressive), i Gang, i Trenincorsa. E musicisti come Massimiliano Casacci (pi\u00f9 noto come Max Casacci), futuro chitarrista dei Subsonica (che debutta su Toast Records con due brani, uno nell'audiorivista \"Punto Zero\", l'altro in Oracolo), il chitarrista torinese Marcello Capra che viene rilanciato da Tedeschi dopo un periodo di ritiro dalle scene o lo stravagante Sandro Oliva.\nPer Toast Records, in molti casi, ha ricoperto non solo la funzione di produttore esecutivo ma anche quella di produttore artistico (non apparendo quasi mai ufficialmente in quest'ultimo ruolo), appoggiato spesso da Luigi \"Gigi\" Gonzaga Guerrieri (gi\u00e0 bassista della beat band Cocks), ingegnere del suono del torinese \"Minirec Studio\".\nAlla fine degli anni ottanta \u00e8 tra gli artefici della riscoperta della musica beat italiana, pubblicando compilation come \"Fiori e colori\", \"Ricorda con rabbia\" ed \"Oracolo\". Nello stesso periodo \u00e8 uno dei fautori della nascita di una scena neobeat italiana, producendo i bolognesi Avvoltoi ed i senesi Barbieri.\nDal 1990 al 1995 dirige (con lo pseudonimo di Silvano Silvi) \"Punto Zero\" criticando spesso dalle pagine dell'audiorivista, l'atteggiamento passivo di buona parte della scena musicale nazionale di fronte all'invadente strapotere delle multinazionali. Di \"Punto Zero\" usciranno 25 numeri (rivista + album in vinile). Quasi 100 i progetti musicali pubblicati, tra cui: Statuto (P.Z 1), Afterhours, Massimiliano Casacci (P.Z. 2), No Strange (P.Z. 3), Paul Chain (P.Z. 5/6), Starfuckers (P.Z. 7), Pankow (P.Z. 8), Marlene Kuntz (P.Z. 9/10), Incontrollabili Serpenti (P.Z. 11/12), Klasse Kriminale (P.Z. 13/14), ACTH, Kenze Neke (P.Z 15), Gang (P.Z. 16/17), Fleurs du Mal (P.Z. 21/22/23).\nNel 1993 firma \"Toccatevi l'amore \u00e8 cieco\", prima, unica e brevissima storia del rock in Italia, dal \"1958\" in avanti (pubblicato in allegato al numero 13/14 di \"Punto Zero\"). Suddiviso in 5 brevi capitoli (1958/1969 - 1970/1975 - 1976/1979 - 1980/1992 - 1993) il pamphlet ripercorre in modo telegrafico i fatti salienti del rock nazionale. In quarta di copertina, particolare del racconto a fumetti \"Morning Glory\" di Stefano Tamburini a cui \u00e8 dedicato il lavoro.\nSempre nel 1993, riesumando per l'occasione la Meccano Records, cura un 45 giri in tiratura limitata contenente \"Giovent\u00f9 Bruciata\" e \"No eroina\", due brani tratti dall'album dei Bloody Riot (1985). Un'edizione speciale con la copertina disegnata per l'occasione da Alex Vargi\u00f9 (bassista della band) ed introdotta da uno scritto di Roberto Perciballi, co-produttore del lavoro.\nDall'autunno del 1994 cura su \"Dynamo\" (rivista edita dalla biellese Proart e diretta da Mauro Zola) una rubrica di costume ed arte varia che si installa mensilmente a pag. 74, quella che chiudeva il numero precedendo la terza di copertina. Tedeschi si autocita, intitolandola \"\"Costretto a sanguinare\".\" L'appuntamento, condotto con brillante foga critica, avr\u00e0 vita breve e cesser\u00e0 di apparire nell'estate dell'anno dopo.\nNel 1999 \u00e8 tra i fondatori di AudioCoop (il Coordinamento delle Etichette Indipendenti italiane).\nNell'aprile del 2001 Tedeschi, in occasione del \"Tavagnasco Rock\" Festival, firma\ne diffonde \"1977-2001: musiche indipendenti, alternative, marginali ed emarginate in Italia\" (dedicato alla memoria di Gianni Sassi). Il documento ripercorre velocemente circa 25 anni di storia musicale, chiudendo con una serie di indicazioni per il decennio a venire. Lo stesso scritto sar\u00e0 distribuito il 28 dicembre dello stesso anno a tutti i convenuti all'assemblea nazionale di AudioCoop (presso le \"Officine Estragon\" di Bologna).\nNell'autunno del 2001 d\u00e0 vita con l'appoggio determinante del MEI (Meeting delle Etichette Indipendenti) al \"Premio Toast\", l'unico riconoscimento italiano rivolto esclusivamente ai musicisti, gruppi e progetti che esprimono la loro creativit\u00e0 attraverso \nla pura espressione strumentale (\"Si tratta di concedere credibilit\u00e0 a situazioni spesso di nicchia, eppure preziose nel creare e ricercare attraverso suono e musicalit\u00e0, senza il condizionamento, la centralit\u00e0, spesso la \"zavorra\" della parola e del cantato\").\nNella notte tra il 17 e il 18 dicembre 2001 partecipa (come editore e biografo del poeta beat Gianni Milano) ad \"El Topo Happening\" presso il milanese Leoncavallo.\nGianni Milano contribuir\u00e0 all'evento (organizzato dalla rock band Timoria e scenografato da Matteo Guarnaccia) salmodiando \"\"Uomo Nudo\",\" visionario ed apocalittico testo scritto dal poeta a met\u00e0 anni sessanta. La performance live, apparir\u00e0 integralmente nel doppio CD \"Generazione senza vento\" dei Timoria, pubblicato due anni dopo (Polydor/Universal, 2003).\nNello stesso anno, Gianni Milano gli mette a disposizione la totalit\u00e0 del suo archivio di testi poetici, per agevolare un futuro, vasto lavoro di ricerca antologica.\nNel 2002 crea AudioCoop Piemonte, che viene ufficializzata il 10 febbraio dello stesso anno con l'assemblea indetta presso i locali del torinese SoundTown. Tra i presenti (oltre allo stesso Tedeschi): Rudi Tanzi (Shinseiki), Beppe Melchionna (ARCI), Massimo Visentin (Studio80), Barbara Santi (Radio Torino Popolare).\nNel settembre del medesimo anno progetta il video \"Facce da AudioCoop\", dedicato ai musicisti underground piemontesi, coordinando anche lo staff operativo, composto dal regista Sal Cotruzzola e dal tecnico Marco \"Kaid\" Suppo. Tra i protagonisti della clip, i componenti di svariati progetti musicali, tra cui Ventra, Sofisma, Livido, Officine Aurora, Zerokelvin. Colonna sonora, un frammento tratto della suite psichedelica \"Exorcismo Blanco\" di Tito &amp; Thee Brainsuckers. Il reportage viene presentato ufficialmente il 23/24 novembre 2002 durante il M.E.I di Faenza.\nNel 2003 cura (per Toast Records e Independent Music) \"Radio pirata\", la prima compilation del MEI e di AudioCoop contenente 18 Artisti e band, tra cui Subsonica, Nada, Afterhours, Perturbazione, Claudio Rocchi. La raccolta viene distribuita a livello nazionale in allegato al primo numero dell'audiorivista romana \"Independent Music\" e nel circuito di FNAC Italia.\nNello stesso anno redige per Toast Records (sempre a nome del MEI e di AudioCoop) \"Mei Day, una canzone indipendente per l'estate\", cd/album promozionale contenente contributi sonori di varie band emergenti italiane (tra cui Reggae Ambassadors, Isola di Niente, Nobraino) e la presenza, come ospiti speciali, degli Statuto.\nNel 2005 \u00e8 tra coloro che contribuiscono a far nascere e a diffondere il progetto denominato Primo maggio tutto l'anno.\nNel 2006, con Michael Pergolani e Renato Marengo, progetta il \"Lamezia Demo Fest\", festival dedicato alla nuova musica emergente ed indipendente italiana. In occasione dell'edizione del 2008 organizza al Teatro Umberto di Lamezia il Convegno \"Essere indipendenti nel Sud Italia\" a cui partecipano, come relatori, oltre allo stesso Tedeschi anche Michael Pergolani, Renato Marengo, Max Maffia e Giancarlo Passarella.\nNel giugno del 2009 pubblica, in edizione privata e limitata, una raccolta di testi sparsi del poeta beat italiano Gianni Milano, intitolata \"Un Beat con le Ali\" (Tedeschi/Il mio libro, Roma 2009), a cui seguir\u00e0 la \"Telegrafica biografia di un Poeta noto come Gianni Milano\" (Tedeschi/Il mio libro, Roma 2018) \nNell'autunno del 2010 cura e produce (con la collaborazione del M.E.I e di Michael Pergolani &amp; Renato Marengo) \"Il premio dei premi\" compilation promozionale che raccoglie 14 giovani proposte indipendenti italiane ed a inizio 2011 progetta \"Wanted Primo Maggio\" evento indipendente da svolgersi durante la Festa dei Lavoratori ad Hiroshima Mon Amour storico rock club torinese. Nello stesso anno organizza il Festival itinerante \"Attentato alla Musica\". \nNel 2013 cura la pubblicazione di \"Madras Ice Cream\", raccolta di suoi inediti scritti dal 1973 in avanti e produce \"In ritardo alla fine del mondo\", album della band pop-noise Officine Aurora. L'anno dopo segue la pubblicazione di \"Up and Down\", testamento in musica del bluesman Luigi Tempera. Nel 2015 coordina il lavoro editoriale di \"Buone Nuove Dal Suono\", il tributo ai 31 anni di attivit\u00e0 della label indipendente Toast Records. Il volume raccoglie le testimonianze di 42 tra musicisti e operatori culturali italiani, tra cui Michael Pergolani, Federico Guglielmi, Vittore Baroni, Renato Marengo, Max Casacci. \nNel 2017, con la collaborazione di Toast Records crea \"Operazione Robinson\", l'archivio diffuso della musica indipendente italiana. Nello stesso anno produce un numero sperimentale della rivista Camion, con la partecipazione di sette autori, tra cui Gianni Milano, ideando un box contenente un CD audio (che raccoglie le voci dei vari poeti protagonisti) e una cartolina artistica riproducente un quadro di Giancarlo Pavanello. Nel 2018, si affianca e supporta The Five Faces, band genovese di ispirazione sixties, con importanti esperienze discografiche in terra inglese, pubblicando \"Tempi Moderni\". Nello stesso anno collabora ed edita \"Dada Banana\" il saggio sulla new-wave torinese anni ottanta firmato da Ezio Albrile &amp; Giovanni Spada. Nel 2019 produce il 45 giri \"Mare\" dei Five Faces e l'album di new-folk \"Lasa andrera la pieuva\" degli Amish e cura per la torinese Camion Press l'antologia di poesia internazionale \"Americans and Others\", che raccoglie contributi in italiano, inglese, spagnolo e francese.\nNel 2020 segue la produzione di due album, \"Piazza Solferino\" del cantautore Luigi Antinucci e \"Rob\", esordio del batterista torinese Roberto Spiga. Nello stesso periodo inizia una collaborazione a Radio Reporter Torino, indirizzata all'area musicale indipendente italiana.\nDischi prodotti.\nSi elencano qui solo alcuni album di cui Tedeschi \u00e8 stato produttore artistico, e non quelli pubblicati come discografico."}
{"id": "1521533", "revid": "1543377", "url": "https://it.wikipedia.org/wiki?curid=1521533", "title": "O-Ringen", "text": "O-Ringen, 5 giorni svedese, \u00e8 una gara d'orientamento plurigiornaliera.\nL'O-Ringen si tiene ogni anno dal 1965. Alla prima competizione parteciparono solo 156 concorrenti, facendo registrare il record di partecipanti nel 2008 a Dalarna, quando presero parte alla gara 24.375 concorrenti (per questo \u00e8 considerata la pi\u00f9 grande manifestazione di orientamento).\nDa quando l'O-Ringen \u00e8 diventata una manifestazione internazionale e con un numero enorme di partecipanti l'organizzazione prepara posti per tende e camper per ospitare le migliaia di persone che prendono parte alle competizioni. La citt\u00e0 che viene creata per ospitare tutta questa orda di appassionati prende il nome di \"O-Ringen Town\" (citt\u00e0 dell'O-Ringen) e viene fornita di servizi quali WC, acqua corrente, un'emittente radiofonica e vari negozi per acquistare i beni di prima necessit\u00e0.\nQuesta gara attira significativa copertura mediatica in Svezia e il vincitore dell'O-Ringen \u00e8 spesso considerato secondo solo al campione del Mondo in quanto a prestigio.\nNel 1998, nel 2007 e nel 2008 l'O-Ringen fece parte della Coppa del Mondo.\nNel 2009 i premiati delle categorie \u00e9lite (assolute) maschili e femminili ottennero premi in denaro, per un totale di ben 500.000 corone svedesi."}
{"id": "1521534", "revid": "228587", "url": "https://it.wikipedia.org/wiki?curid=1521534", "title": "Ifrane", "text": "Ifrane (in berbero: \"Ifran\", \u2d49\u2d3c\u2d54\u2d30\u2d4f, che significa \"Caverne\"; ) \u00e8 una citt\u00e0 del Marocco, nella provincia omonima, nella regione di F\u00e8s-Mekn\u00e8s. \u00c8 soprannominata la \"Piccola Svizzera\" ed \u00e8 considerata la citt\u00e0 pi\u00f9 pulita del mondo secondo MBC New.\n\u00c8 un centro turistico invernale, per la presenza di piste da sci.\nGeografia fisica.\nTerritorio.\nIfrane si trova sui monti del Medio Atlante ad oltre 1.700 metri di altitudine.\nStoria.\nIfrane \u00e8 stata fondata durante il protettorato francese nel 1929 proprio in ragione del suo clima alpino, con nevicate e freddo durante l'inverno e temperature fresche d'estate. La citt\u00e0 era una sorta di colonia estiva, per le famiglie francesi, e inizialmente fu progettata, secondo il gusto dell'epoca, seguendo lo stile dei paesi alpini.\nFu costruito anche un palazzo reale per il sultano Muhammad ibn Y\u00fbsuf. I primi edifici pubblici costruiti in citt\u00e0 furono una chiesa, un ufficio postale e in seguito, un penitenziario, utilizzato come campo di prigionia per i soldati nemici durante la seconda guerra mondiale.\nAccanto alle abitazioni occupate dagli europei, presto furono costruite abitazioni destinate ai marocchini che lavoravano presso le abitazioni degli occupanti. Questa zona, chiamata Timdiq\u00een, era separata dall'altra parte della citt\u00e0 da una profonda gola.\nDopo l'indipendenza le propriet\u00e0 francesi vennero man mano acquistate da proprietari marocchini. La citt\u00e0 si svilupp\u00f2 e fu arricchita con la costruzione di una moschea, un mercato comunale e abitazioni di propriet\u00e0 statale. Allo stesso tempo la zona di Timdiq\u00een venne ristrutturata.\nNel 1979 Ifrane divenne il capoluogo amministrativo dell'omonima provincia. Qui, nel 1995 ha aperto la Al Akhawayn University, un'universit\u00e0 in lingua inglese, rilanciando la localit\u00e0 come meta del turismo intero, non solo per il periodo invernale, ma anche per quello estivo."}
{"id": "1521547", "revid": "93556", "url": "https://it.wikipedia.org/wiki?curid=1521547", "title": "Pajottenland", "text": "Il Pajottenland (talvolta scritto anche Payottenland) \u00e8 una regione del Belgio situata nella parte occidentale della provincia del Brabante Fiammingo a sud ovest di Bruxelles, tra i fiumi Senne (Zenne in fiammingo) e Dendre (Dender). \u00c8 un territorio agricolo molto fertile, che sfiora l'agglomerazione urbana densamente popolata di Anderlecht (una parte di questa localit\u00e0 \u00e8 nel Pajottenland).\nLe altre regioni confinanti sono: Alost (\"Aalst\" in lingua olandese), Enghien (\"Edingen\"), Grammont (\"Geraardsbergen\"), Halle e Ninove.\nIl Pajottenland \u00e8 conosciuto per la produzione della birra a fermentazione spontanea denominata Lambic, in tutte le sue varianti.\nStoria.\nNel Medioevo emersero due grandi domini, a nord il paese di Gaasbeek e a sud il paese di Enghien, a cui appartenevano le comunit\u00e0 pi\u00f9 importanti del Pajottenland. Il Pajottenland \u00e8 caratterizzato dall'assenza di citt\u00e0. Confina con le citt\u00e0 di Bruxelles, Halle (Belgio), Enghien, Geraardsbergen e, a seconda della fonte, Aalst.\nL'avvocato di Lennik FJ De Gronckel ha attirato l'attenzione sul Pajottenland pubblicando un pezzo romantico e giocoso intitolato \"t Payottenland gelyk het van oudtyds gestaen s\" (Bruxelles 1852) con lo pseudonimo di Franciscus Josephus Twyfelloos.\nIl nome della regione deriva dalla parola vallone \"payot\" che era il nome che la gente del posto dava ai suoi connazionali arruolati come mercenari nell'esercito imperiale degli Asburgo nel XVIII secolo.\nTurismo.\nIl Pajottenland e lo Zennetal formano il paesaggio regionale riconosciuto del \"Pajottenland &amp; Zennevallei\". Il Pajottenland fa anche parte della cintura verde (\"Groene Gordel\") attorno a Bruxelles, ed \u00e8 anche menzionata come la Toscana dei Paesi Bassi o \"terra di Bruegel\". Oggi \u00e8 meglio conosciuto per il suo prodotto regionale lambic e le bevande che ne derivano, Faro, Kriek e soprattutto Geuze. La regione era famosa in tutto il mondo per i suoi cavalli da tiro dal 1880 al 1950 (\"Brabanter\"). Verso la fine del XIX secolo e l'inizio del XX secolo, i cavalli belgi a sangue freddo furono esportati in tutto il mondo e da allora furono spesso utilizzati come base per molte altre razze a sangue freddo. La razza del cavallo ha avuto una grande influenza su altre razze a sangue freddo in tutto il mondo."}
{"id": "1521550", "revid": "25884", "url": "https://it.wikipedia.org/wiki?curid=1521550", "title": "16x9", "text": ""}
{"id": "1521551", "revid": "466539", "url": "https://it.wikipedia.org/wiki?curid=1521551", "title": "Piergiorgio Bellocchio", "text": "Biografia.\nFondatore nel 1962 della rivista \"Quaderni piacentini\", che ha animato fino alla chiusura, ha vinto con i racconti \"I piacevoli servi\" (Mondadori, Milano 1966) il premio Pozzale di Empoli. Nel 1969 \u00e8 stato il primo direttore responsabile di \"Lotta Continua\", organo ufficiale dell'omonima formazione extraparlamentare, non ne segu\u00ec per\u00f2 l'evoluzione redazionale.\nDal 1977 al 1980 ha diretto la casa editrice Gulliver di Milano; nel 1985 ha fondato, con Alfonso Berardinelli, la rivista letteraria \"Diario\". Nel 1995 fu perito di Susanna Tamaro nella causa intentata contro Daniele Luttazzi, la cui parodia, \"Va dove ti porta il clito\", era accusata di essere un plagio. Il ricorso fu respinto dai giudici.\nLe sue prose critiche sono raccolte in \"Dalla parte del torto\" (Einaudi, Torino 1989), \"Eventualmente\" (Rizzoli, Milano 1993), \"L'astuzia delle passioni (Rizzoli, Milano 1995), Oggetti smarriti\" (Baldini Castoldi Dalai, Milano 1996), \"Al di sotto della mischia. Satire e saggi\" (Scheiwiller, Milano 2007) e \"Diario 1985-1993\" (con Alfonso Berardinelli), Macerata, Quodlibet, 2010. Nel 2020 viene pubblicata da \"Quodlibet\" la raccolta \"Un seme di umanit\u00e0\".\nFratello del regista Marco Bellocchio, vive a Piacenza."}
{"id": "1521557", "revid": "28592", "url": "https://it.wikipedia.org/wiki?curid=1521557", "title": "W.M. Voynich", "text": ""}
{"id": "1521560", "revid": "1343317", "url": "https://it.wikipedia.org/wiki?curid=1521560", "title": "Patata di Rotzo", "text": "La patata di Rotzo \u00e8 una patata tipica dell'altopiano di Asiago, in particolare del comune di Rotzo in provincia di Vicenza.\nUna prima variet\u00e0 dalla buccia violacea, o nera, veniva gi\u00e0 coltivata nel XVIII secolo.\nLa coltivazione di questa variet\u00e0 \u00e8 stata recentemente reintrodotta.\nL'odierna patata di Rotzo dalla buccia bianca o rossa, essendo una variet\u00e0 \"montana\" (viene coltivata in terreni di montagna, ad una altezza variabile dai 700 ai 1000\u00a0m s.l.m.), \u00e8 caratterizzata da un'alta percentuale di amidi.\nLe variet\u00e0 di patate utilizzate sono la \"Bintje\", la \"D\u00e9sir\u00e9e\", la \"Spunta\", la \"Monalisa\", l\u2019\"Alba\" con caratteristica pasta bianca o giallo-chiara.\nUtilizzi.\nLa patata di Rotzo viene utilizzata come principale ingrediente della \"polenta considera\", piatto tipico dell'altopiano ottenuto da un soffritto a base di cipolla, strutto e cannella, e nella produzione degli gnocchi.\nViene utilizzata in grande quantit\u00e0 nella produzione degli gnocchi per la rinomata \"Festa della patata di Rotzo\"."}
{"id": "1521563", "revid": "27723", "url": "https://it.wikipedia.org/wiki?curid=1521563", "title": "Modello tolemaico", "text": ""}
{"id": "1521564", "revid": "339392", "url": "https://it.wikipedia.org/wiki?curid=1521564", "title": "S\u016bduva Marijampol\u0117", "text": ""}
{"id": "1521567", "revid": "339392", "url": "https://it.wikipedia.org/wiki?curid=1521567", "title": "Atlantas Klaip\u0117da", "text": ""}
{"id": "1521569", "revid": "287204", "url": "https://it.wikipedia.org/wiki?curid=1521569", "title": "A lyga 2007", "text": "L'edizione 2007 della A lyga fu la diciottesima del massimo campionato lituano dal ritorno all'indipendenza; vide la vittoria finale dell'FBK Kaunas, giunto al suo 8\u00ba titolo.\nCapocannoniere del torneo fu Povilas Luk\u0161ys (Ekranas Panev\u0117\u017eys), con 26 reti.\nFormato.\nLe squadre rimasero 10: la retrocessa \u0160ilut\u0117 fu ripescata per la rinuncia dell'Alytis Alytus, mentre il Nev\u0117\u017eis fu sostituito dal neo promosso Interas.\nLe 10 squadre si affrontarono in un doppio turno di andata e ritorno, per un totale di 36 partite per squadra. Solo l'ultima classificata retrocesse."}
{"id": "1521570", "revid": "1543377", "url": "https://it.wikipedia.org/wiki?curid=1521570", "title": "Ipoventilazione alveolare primitiva", "text": "L'ipoventilazione alveolare primitiva, o sindrome da ipoventilazione centrale congenita (\"Congenital Central Hypoventilation Syndrome\"-CCHS), o maledizione di Ondina, \u00e8 un disturbo raro del sonno, rientrante nella categoria delle ipoventilazioni alveolari centrali, in cui il controllo vegetativo della respirazione risulta assente. Tale difetto comporta la cessazione della ventilazione durante il sonno della persona affetta, come il cavaliere maledetto della leggenda di Ondina.\nEpidemiologia.\nColpisce prevalentemente i neonati fin dai primi giorni di esistenza, ma talvolta ci sono casi registrati anche di maschi in et\u00e0 adulta, con episodi pi\u00f9 lievi.\nSintomatologia.\nI sintomi e i segni clinici possono manifestarsi fin dai primi giorni di vita della persona e sono costituiti da ipoventilazione, apnee, convulsioni e cianosi, disturbi della personalit\u00e0. La mutazione del gene malato colpisce il sistema nervoso simpatico, responsabile di meccanismi normalmente automatici nel nostro corpo. Per questo tra i sintomi vi sono anche difficolt\u00e0 nella digestione, battito cardiaco irregolare, strabismo.\nEziologia.\nL'Ipoventilazione alveolare primitiva, tipicamente un disturbo congenito, appare anche, in circostanze rare, dovuto ad un trauma fisico spinale (dopo un incidente di auto, o un errore fatto durante la neurochirurgia). L'indagine medica sui pazienti con questa sindrome ha condotto ad una comprensione pi\u00f9 profonda di come il corpo ed il cervello regolano la respirazione ad un livello molecolare. La sequenza di PHOX2B rivela mutazione nel 91% dei casi.\nI figli delle coppie malato-sano hanno il 50% di probabilit\u00e0 di ereditare la sindrome, percentuale che sale al 100 nel caso entrambi i genitori ne siano affetti. Esiste un test genetico che permette di capire gi\u00e0 dai primi mesi di gravidanza lo stato del nascituro.\nTerapia.\nAttualmente non esistono cure per questa malattia, diagnosticata per la prima volta solo negli anni settanta. I malati sono costretti a fare uso per tutta la vita di dispositivi meccanici per la respirazione indotta. Con diverse varianti, sono riconducibili a tre categorie:"}
{"id": "1521573", "revid": "28592", "url": "https://it.wikipedia.org/wiki?curid=1521573", "title": "Zarista", "text": ""}
{"id": "1521576", "revid": "830939", "url": "https://it.wikipedia.org/wiki?curid=1521576", "title": "Il club della magia!", "text": " \u00e8 un OAV di sei puntate del 1996 da cui sono stati tratti due manga, uno sh\u014dnen di Shamneko ed uno sh\u014djo di Tammy \u014cta e una serie TV animata di 13 episodi del 1999.\nAutore della serie \u00e8 il regista Jun'ichi Sat\u014d, insieme agli studi Triangle Staff e Bandai Visual. L'OAV de \"Il club della magia!\" \u00e8 stato pubblicato in Italia dalla Dynit, sia in VHS che in DVD, mentre il manga \u00e8 stato edito dalla Star Comics. La serie TV, originariamente trasmessa sul canale satellitare WOWOW, \u00e8 attualmente inedita.\nTrama.\nOAV.\nUn giorno nei cieli della Terra compare uno strano oggetto alieno somigliante a una \"campana\". Gli umani tentano di tutto per abbatterla ma tutte le armi risultano inefficaci. Stranamente la nave rimane ferma nel cielo e non si dimostra affatto ostile, tanto che per i terrestri la sua presenza diventer\u00e0 un'abitudine. Intanto al liceo Kitanohoashi, Takakura Takeo e Aburatsubo Ayanojo hanno deciso di fondare il club della magia. Per la gioia dell'arrapatissimo Takeo (ma con grande dispiacere di Ayanojo, innamorato proprio di lui) si uniranno al club anche tre graziose fanciulle: Sawaguchi Sae, Nakatomi Nanaka e Aikawa Akane. Akane si \u00e8 iscritta per usare la magia per i propri scopi mentre Nanaka perch\u00e9 innamorata di Ayanoio. L'unica davvero motivata \u00e8 l'imbranatissima Sae che prova una profonda ammirazione per Takeo. E sar\u00e0 proprio per farsi bello davanti a Sae, che Takeo dichiarer\u00e0 di voler scoprire e annientare i piani dello Tsurigane, la campana aliena.\nSerie TV.\nDopo aver sconfitto gli alieni come si era visto nella serie di OAV, adesso i cinque membri del club di magia hanno a che fare con un problema ancora pi\u00f9 grosso: il mastodontico albero di ciliegio in cui Sae aveva trasformato la famigerata \"campana aliena\". Ma l'albero di ciliegio potrebbe non essere l'unico problema di carattere magico che il club di Takeo dovr\u00e0 affrontare."}
{"id": "1521578", "revid": "287204", "url": "https://it.wikipedia.org/wiki?curid=1521578", "title": "A lyga 2006", "text": "L'edizione 2006 della A lyga fu la diciassettesima del massimo campionato lituano dal ritorno all'indipendenza; vide la vittoria finale dell'FBK Kaunas, giunto al suo 7\u00ba titolo.\nCapocannoniere del torneo fu Serhij Kuznecov (V\u0117tra Vilnius), con 18 reti.\nFormato.\nVista l'assenza di promozioni e retrocessioni, le squadre rimasero le stesse della stagione precedente.\nLe 10 squadre si affrontarono in un doppio turno di andata e ritorno, per un totale di 36 partite per squadra. L'ultima retrocesse direttamente, mentre la penultima effettu\u00f2 un turno di play-off promozione / retrocessione contro la seconda delle squadre di 1 Lyga promuovibili (escluso, quindi, le formazioni riserve)."}
{"id": "1521579", "revid": "767487", "url": "https://it.wikipedia.org/wiki?curid=1521579", "title": "Songs from Instant Star 3", "text": "Songs from Instant Star Three \u00e8 la colonna sonora della terza stagione della serie televisiva \"Instant Star\".\nTutti i brani del CD sono stati originariamente cantati da Alexz Johnson, ma quando l'attrice firm\u00f2 un contratto con la Capitol Records venne deciso di far incidere ad altri artisti le canzoni della colonna sonora. La ragione di questa scelta \u00e8 stata quella di ridurre la confusione di Alexz che nel frattempo stava registrando il suo primo album da solista. Durante lo show molte canzoni verranno comunque cantate da Alexz Johnson.\nAnche il personaggio di Tyler Kyte, Vincent Spiederman, registrer\u00e0 un singolo da solista, e Karma avr\u00e0 una carriera musicale che sar\u00e0 di secondaria importanza nello show.\nAmazon.ca afferma che i motivi per i quali Alexz non ha inciso tutte le canzoni del disco sarebbero di tipo legale.\nNel telefilm, le canzoni della terza serie unite a quelle della quarta sono andate a formare il terzo album di Jude Harrison (Alexz Johnson) intitolato prima \"My Turn\", e dopo la sua rimasterizzazione (causata dal suo flop) \"My REturn\".\nIl cd uscito in Canada il 3 luglio 2007 sotto la Orange Record Label che ha dichiarato che il CD \u00e8 stato pubblicato ad iTunes in musica digitale il 10 luglio 2007. Tuttavia la colonna sonora non \u00e8 ancora disponibile negli iTunes Music Store statunitensi.\nIl 7 giugno uno dei produttori del CD, Stephen Stohn, ha annunciato che sulla scia di questo album sarebbe uscito \"\", contenente anche una canzone del prossimo CD, \"Songs from Instant Star Four\".\nIl primo singolo tratto dal CD, \"Where Does It Hurt\", \u00e8 disponibile su iTunes e Puretracks per i residenti in Canada."}
{"id": "1521584", "revid": "339392", "url": "https://it.wikipedia.org/wiki?curid=1521584", "title": "KFK \u0160iauliai", "text": ""}
{"id": "1521585", "revid": "287204", "url": "https://it.wikipedia.org/wiki?curid=1521585", "title": "A lyga 2005", "text": "L'edizione 2005 della A lyga fu la sedicesima del massimo campionato lituano dal ritorno all'indipendenza; vide la vittoria finale dell'Ekranas Panev\u0117\u017eys, giunto al suo 5\u00ba titolo.\nCapocannoniere del torneo fu Mantas Sav\u0117nas (Ekranas Panev\u0117\u017eys), con 27 reti.\nFormula.\nLe squadre passarono da 8 a 10: alle 8 della precedente stagione (priva di retrocessioni) si aggiunsero Nev\u0117\u017eis e \u0160iauliai.\nCome negli altri anni le squadre si affrontarono in un doppio turno di andata e ritorno, per un totale di 36 partite per squadra. Anche in questa stagione non erano previste retrocessioni."}
{"id": "1521600", "revid": "287204", "url": "https://it.wikipedia.org/wiki?curid=1521600", "title": "A lyga 2004", "text": "L'edizione 2004 della A lyga fu la quindicesima del massimo campionato lituano dal ritorno all'indipendenza; vide la vittoria finale dell'FBK Kaunas, giunto al suo 6\u00ba titolo.\nCapocannoniere del torneo fu Povilas Luk\u0161ys (Ekranas Panev\u0117\u017eys), con 19 reti.\nFormula.\nLe squadre rimasero 8: il promosso \u0160ilut\u0117 sostitu\u00ec il retrocesso Sakalas \u0160iauliai. Come negli altri anni le squadre si affrontarono in un doppio turno di andata e ritorno, per un totale di 28 partite per squadra.\nVisto il numero ridotto di squadre non erano previste retrocessioni."}
{"id": "1521603", "revid": "13211178", "url": "https://it.wikipedia.org/wiki?curid=1521603", "title": "Meda Calcio", "text": ""}
{"id": "1521605", "revid": "339392", "url": "https://it.wikipedia.org/wiki?curid=1521605", "title": "V\u0117tra R\u016bdi\u0161k\u0117s", "text": ""}
{"id": "1521606", "revid": "339392", "url": "https://it.wikipedia.org/wiki?curid=1521606", "title": "Sakalas \u0160iauliai", "text": ""}
{"id": "1521607", "revid": "339392", "url": "https://it.wikipedia.org/wiki?curid=1521607", "title": "\u0160viesa Vilnius", "text": ""}
{"id": "1521608", "revid": "287204", "url": "https://it.wikipedia.org/wiki?curid=1521608", "title": "A lyga 2003", "text": "L'edizione 2003 della A lyga fu la quattordicesima del massimo campionato lituano dal ritorno all'indipendenza; vide la vittoria finale dell'FBK Kaunas, giunto al suo 5\u00ba titolo.\nCapocannoniere del torneo fu Andrius Beniu\u0161is (Atlantas Klaip\u0117da/FBK Kaunas), con 16 reti.\nFormula.\nLa novit\u00e0 principale fu l'ulteriore riduzione del numero di squadre che passarono da 9 ad 8: le retrocesse Gele\u017einis Vilkas Vilnius e Nev\u0117\u017eis e la ritirata Inkaras Kaunas furono infatti sostituiti da \u0160viesa Vilnius e V\u0117tra.\nCome negli altri anni le squadre si affrontarono in un doppio turno di andata e ritorno, per un totale di 28 partite per squadra. Solo l'ultima retrocesse."}
{"id": "1521609", "revid": "1543377", "url": "https://it.wikipedia.org/wiki?curid=1521609", "title": "Campionati mondiali di judo", "text": "I campionati mondiali di judo sono la massima competizione mondiale di judo insieme al torneo olimpico di tale disciplina.\nEssi si tengono a cadenza annuale dal 2009 (prima la cadenza era biennale) e prevedono gare in diverse categorie di peso dei concorrenti, sia uomini che donne.\nIl primo campionato assoluto si tenne nel 1956 a Tokyo, in Giappone; dal 1980 si tiene anche un torneo femminile che, per le prime quattro edizioni, fu separato da quello maschile e, dal 1987, fu unificato.\nNel 1977 i Campionati mondiali che dovevano svolgersi a Barcellona vennero annullati a causa conflittualit\u00e0 tra la Cina e Taiwan."}
{"id": "1521613", "revid": "339392", "url": "https://it.wikipedia.org/wiki?curid=1521613", "title": "Inkaras Kaunas", "text": ""}
{"id": "1521614", "revid": "287204", "url": "https://it.wikipedia.org/wiki?curid=1521614", "title": "A lyga 2002", "text": "L'edizione 2002 della A lyga fu la tredicesima del massimo campionato lituano dal ritorno all'indipendenza, la prima con la nuova denominazione; vide la vittoria finale dell'FBK Kaunas, giunto al suo 4\u00ba titolo.\nVide la vittoria finale dell'FBK Kaunas.\nCapocannoniere del torneo fu Audrius \u0160lekys (FBK Kaunas), con 19 reti.\nFormula.\nLa formula fu leggermente cambiata rispetto alla passata stagione: le squadre scesero da 10 a 9, con le retrocesse V\u0117tra e Dainava Alytus sostituite dal solo S\u016bduva.\nCome negli altri anni le squadre si affrontarono in un doppio turno di andata e ritorno, per un totale di 32 partite per squadra. L'ultima retrocesse direttamente, mentre la penultima effettu\u00f2 un turno di play-off retrocessione / promozione con la seconda classificata della 1 Lyga che poteva essere promossa (erano cio\u00e8 escluse le formazioni riserve)."}
{"id": "1521616", "revid": "599013", "url": "https://it.wikipedia.org/wiki?curid=1521616", "title": "Alvise Zago", "text": "Carriera.\nGiocatore.\nGli inizi.\nLa carriera di Alvise Zago \u00e8 concentrata nelle sue prime 17 gare in Serie A: una rapida ascesa che lo vede a 19 anni promosso dalla squadra giovanile del come numero 10 titolare dei granata in Serie A.\nBuona parte del merito va all'allenatore Luigi Radice che nota subito le sue qualit\u00e0 e decide di utilizzarlo come titolare; anche dopo il suo esonero il vice Claudio Sala punta su di lui.\nIn quel periodo trova posto anche nella Nazionale Under-21.\nNella prima giornata di ritorno della stagione 1988-1989, contro la , in uno scontro aereo con il blucerchiato V\u00edctor Mu\u00f1oz Zago si rompe i legamenti e la capsula articolare del ginocchio destro. Rimane fermo per quasi un anno e mezzo e, quando ritorna a calciare il pallone, non \u00e8 pi\u00f9 il talento degli esordi.\nDopo l'infortunio.\nProsegue la sua carriera in squadre di divisioni inferiori. Viene mandato in prestito al ed al , poi venduto dal Torino prosegue la carriera passando per , , Saronno, , Seregno e Meda, per poi terminare la carriera nella squadra del suo paese natale, il Rivoli.\n \u00e8 allenatore all' Accademia Torino Calcio Fc."}
{"id": "1521618", "revid": "31789", "url": "https://it.wikipedia.org/wiki?curid=1521618", "title": "Alfonso (personaggio)", "text": "Alfonso, noto anche come Mostralfonso, \u00e8 un personaggio immaginario dei fumetti ideato nel 1979 da Romano Garofalo e disegnato da Marzio Lucchesi; ne \u00e8 stata tratta una trasposizione animata televisiva. \u00c8 un cucciolo di yeti alla prese con i problemi del modo civile. Il personaggio \u00e8 stato oggetto di merchandising.\nStoria editoriale.\nIl personaggio \u00e8 protagonista di una serie di strisce a fumetti in bianco e nero pubblicate su varie testate italiane, soprattutto sul \"Corriere dei Piccoli\" dal 1987. La serie \u00e8 stata pubblicata anche in Sud America e Giappone.\nNel 1990 venne pubblicato il libro \"Il grande Alfonso\", che comprende varie strisce apparse negli anni precedenti. \nCaratteristiche del personaggio.\nAlfonso \u00e8 definito dai suoi autori come un piccolo yeti, anche se il suo aspetto si discosta molto dalle sue classiche rappresentazioni, avendo un corpo a pera, privo di collo e la testa attaccata al corpo, con lunghi piedi e un naso \"a trombetta\" (cos\u00ec lo definisce nelle strisce la sua compagna di classe Elisabetta).\nNon \u00e8 noto come sia arrivato nella civilt\u00e0: la prima vignetta del libro \"Il grande Alfonso\" lo rappresenta mentre viene buttato gi\u00f9 a calci da un autobus in quanto sprovvisto di biglietto. Inizialmente il suo modo di fare \u00e8 piuttosto rozzo, anche se non aggressivo; in seguito, grazie all'aiuto di un'anziana donna che lo \"adotta\", impara a comportarsi bene e a \"sopravvivere\" nel mondo degli esseri umani. Nelle strisce successive, Alfonso \u00e8 generalmente buono e gentile verso tutti: \u00e8 molto ingenuo, e a volte gli altri personaggi lo giudicano stupido (impressione dovuta anche al suo modo di parlare, visto che sembra non saper pronunciare certe parole: ad esempio parla in terza persona singolare, riferendosi a se stesso come Fonso, (per citare alcuni esempi del suo modo di parlare ricordiamo \"martello ha fatto male a Fonso\" e se sua nonna adottiva gli dice che \u00e8 colpa sua e non del martello allora lui risponde \"Nonna dice che Fonso ha fatto male a Fonso? Ma no nonna, ti sbagli Fonso vuole bene a Fonso, \u00e8 stato martello\") e chiama \"\"lecca\" il lecca lecca); tuttavia, in molte occasioni, la sua disarmante semplicit\u00e0 lo rende pi\u00f9 saggio dei molti umani che lo circondano, sia compagni di scuola che adulti.\nIl tratto pi\u00f9 importante del suo carattere \u00e8 proprio l\"'innocenza\": l'introduzione de \"Il grande Alfonso\", firmata da Ferruccio Alessandri, paragona il personaggio al bambino che, nella fiaba \"I vestiti nuovi dell'imperatore\", \u00e8 l'unico ad ammettere ad alta voce una verit\u00e0 che \u00e8 sotto gli occhi di tutti. Tuttavia, secondo Alessandri, nel mondo moderno - soprattutto per colpa dei mass media - \u00e8 impossibile trovare un bambino \"veramente\" innocente come quello della favola, e dunque \"per l'innocenza ormai occorre un mostro\"\".\nAltri media.\nIl personaggio \u00e8 apparso come pupazzo animato in televisione dal 1987, in particolare nella trasmissione \"Slurp\" su Odeon TV dove era un pupazzo bianco, alto circa mezzo metro, mosso da un animatore vestito di nero su sfondo nero (la stessa tecnica usata per Topo Gigio).\nPremi e riconoscimenti.\nNel 1991 Garofalo e Lucchesi grazie al personaggio vincono la \"Palma d'oro\" nella sezione fumetti umoristici al 44\u00ba Salone Internazionale dell'Umorismo di Bordighera."}
{"id": "1521619", "revid": "174925", "url": "https://it.wikipedia.org/wiki?curid=1521619", "title": "Medioevo italiano", "text": ""}
{"id": "1521622", "revid": "287204", "url": "https://it.wikipedia.org/wiki?curid=1521622", "title": "A lyga 2001", "text": "L'edizione 2001 della A lyga fu la dodicesima del massimo campionato lituano dal ritorno all'indipendenza; vide la vittoria finale dell'FBK Kaunas, giunto al suo 3\u00ba titolo.\nCapocannoniere del torneo fu Remigijus Pocius (FBK Kaunas), con 22 reti.\nStagione.\nFormula.\nLa formula cambi\u00f2 leggermente rispetto a quella della passata stagione: questa volta, infatti, non si effettuarono i play-off di promozione / retrocessione, ma le squadre classificate agli ultimi due posti retrocessero diversamente. Kareda Kaunas e Polonija Vilnius retrocessero in quanto divenute formazioni riserva: al loro posto furono ammesse Gelezinis Vilkas Vilnius e Klevas \u0160iauliai. Al posto della retrocessa Banga Gargzdai, fu promosso il V\u0117tra R\u016bdi\u0161k\u0117s.\nPer il resto la formula rimase uguale alla precedente stagione: le 10 squadre si incontrarono, per\u00f2, in un doppio turno di andata e ritorno, per un totale di 36 partite per squadra.\nClassifica finale.\nLegenda:\nRegolamento:"}
{"id": "1521623", "revid": "110157", "url": "https://it.wikipedia.org/wiki?curid=1521623", "title": "Chiesa di Santa Maria Vertecoeli", "text": "La chiesa di Santa Maria Vertecoeli \u00e8 un luogo di culto di Napoli; si trova in via Santa Maria Vertecoeli.\nStoria.\nLa chiesa, in origine, era una cappella situata lungo un cardo che collega largo Donnaregina con il Decumano maggiore; essa apparteneva ad una congrega di laici che dedicava il loro tempo alla raccolta delle elemosine e la prima costruzione dell'edificio risale al XVII secolo.\nIl nome deriva molto probabilmente dalla famiglia Vertecelli, ma potrebbe anche derivare da vertice coeli.\nNell'arco di un secolo, crebbe la potenza della congrega che decise di affidare il progetto di ricostruzione dell'edificio all'architetto Bartolomeo Granucci, il quale realizz\u00f2 un edificio pi\u00f9 grande del preesistente. Il progett\u00f2 inizi\u00f2 nel 1729; nella direzione dei lavori l'architetto fu coadiuvato da Giuseppe Stendardo fino al 1732 e da Martino Buonocore fino al 1738. Il progettista forn\u00ec anche i disegni degli stucchi, sia esterni che interni, eseguiti dallo stuccatore vaccariano Giuseppe Scarola e i disegni delle parti in piperno realizzate da Giovanni Saggese. Verso la met\u00e0 del secolo furono eseguiti lavori di abbellimento sulla volta, costituiti essenzialmente da riquadrature in stucco di scuola vanvitelliana.\nLa chiesa, di propriet\u00e0 del comune di Napoli, risulta chiusa da dopo il sisma del 1980, precisamente dal 1981; nel 2017 la facciata, che versava in pessime condizioni, \u00e8 stata restaurata. L'interno \u00e8 a tutt'oggi inagibile.\nDescrizione.\nChiaramente barocca \u00e8 la facciata, arretrata dal piano stradale formando un piccolo slargo, ed inoltre \u00e8 presente una ricca decorazione in stucco che ricorre a simboli mortuari. L'insieme compositivo \u00e8 caratterizzato dalla tripartizione longitudinale: al centro, nel primo ordine, \u00e8 presente il portale in piperno finemente decorato, mentre al secondo ordine \u00e8 presente un grosso finestrone a sesto ribassato. Nelle ali laterali della facciata si aprono due portali simili caratterizzati da un profilo mistilineo; nella chiave di volta campeggia un teschio e tibie incrociate in marmo bianco.\nSul lato destro, in posizione meno arretrata, si trova l'oratorio. La facciata, pi\u00f9 composta rispetto al prospetto del luogo di culto, si presenta in posizione sopraelevata; il portale, dalle semplici forme mistilinee ad arco ribassato, \u00e8 incorniciato da lesene binate di ordine corinzio. Sul portale c'\u00e8 una nicchia affrescata. Il secondo ordine presenta un finestrone ad arco ribassato incorniciato da paraste che terminano in una trabeazione. \nAll'interno erano conservati dei pregevoli altari in marmi policromi (dei quali forse \u00e8 sopravvissuto soltanto quello maggiore): alcuni di questi, infatti, furono rubati negli anni novanta del XX secolo e ritrovati a Parigi e a Roma; successivamente, furono rispediti a Napoli, ove risultano tutt'oggi custoditi nei depositi comunali. \u00c8 stato rimosso anche il pavimento; l'unico altare presente, quello maggiore, \u00e8 stato descritto dal Chiarini come un bell'altare di marmi colorati. Sempre salvo rastrellamenti, dovrebbe essere custodita una tela di Giovanni Battista Lama.\nL'oratorio, anch'esso devastato, possiede un organo antico completamente distrutto da atti vandalici. \u00c8 stato trascinato al centro dell'aula, le canne sono state accartocciate e sono stati distrutti i tasti e i meccanismi. Prima delle devastazioni le pareti erano ricoperte con gli stalli lignei in legno di noce, ma essi furono smantellati e rubati. Nell'oratorio, secondo una definizione di Roberto Pane, gli angoli si arrotondano per preparare l'illusione di una copertura a cupola, con nervature e laternino. Nella Terra santa, che occupa quasi la stessa superficie del fabbricato sovrastante, ci sono tracce di stucchi barocchi."}
{"id": "1521625", "revid": "1343317", "url": "https://it.wikipedia.org/wiki?curid=1521625", "title": "Patata di Montescudo", "text": "La patata di Montescudo \u00e8 una variet\u00e0 di patata tipica del riminese in particolare del comune di Montescudo.\nViene raccolta ad agosto, ma si conserva anche per 12 mesi, se conservata al buio nella sabbia.\nUtilizzi.\nLa patata di Montescudo \u00e8 considerata tra le migliori patate dell'Emilia-Romagna per la preparazione degli gnocchi.\nViene utilizzata anche fritta e per la preparazione del gelato alla patata."}
{"id": "1521626", "revid": "363629", "url": "https://it.wikipedia.org/wiki?curid=1521626", "title": "Universit\u00e0 delle Tecnologie di Kiev", "text": ""}
{"id": "1521627", "revid": "339392", "url": "https://it.wikipedia.org/wiki?curid=1521627", "title": "Atletas-Inkaras Kaunas", "text": ""}
{"id": "1521628", "revid": "287204", "url": "https://it.wikipedia.org/wiki?curid=1521628", "title": "LFF lyga 2000", "text": "L'edizione 2000 della LFF lyga fu la undicesima del massimo campionato lituano dal ritorno all'indipendenza; vide la vittoria finale dell'FBK Kaunas, giunto al suo 2\u00ba titolo.\nCapocannoniere del torneo fu Andrius Veli\u010dka (FBK Kaunas), con 26 reti.\nFormula.\nLa formula rimase identica a quella della passata stagione: il Dainava Alytus, inizialmente retrocesso mentre l'Ardena Vilnius cambi\u00f2 nome in Polonia Vilnius. Il Kareda, poi, cambi\u00f2 citt\u00e0, passando da \u0160iauliai a Kaunas.\nLe 10 squadre si incontrarono, per\u00f2, in un doppio turno di andata e ritorno, per un totale di 36 partite per squadra; l'ultima classificata retrocesse, mentre penultima e terzultima disputarono un turno di play-off (con gare di andata e ritorno) contro la seconda e la terza classificata della I lyga per la promozione / permanenza in A Lyga."}
{"id": "1521633", "revid": "486946", "url": "https://it.wikipedia.org/wiki?curid=1521633", "title": "Testi liturgici", "text": ""}
{"id": "1521635", "revid": "14691", "url": "https://it.wikipedia.org/wiki?curid=1521635", "title": "James Ngugi", "text": ""}
{"id": "1521636", "revid": "775372", "url": "https://it.wikipedia.org/wiki?curid=1521636", "title": "Fotodramma della Creazione", "text": "Il Fotodramma della Creazione \u00e8 un insieme di diapositive e filmati, sincronizzati con registrazioni musicali e discorsi incisi su dischi prodotto dalla International Bible Student Association (un'associazione degli odierni Studenti Biblici o testimoni di Geova) con la supervisione di Charles Taze Russell.\nSecondo le fonti dei testimoni di Geova per produrre il \"Fotodramma\" la Societ\u00e0 biblica spese circa 300.000 dollari.\nIl fondatore Charles Taze Russell si rese conto delle potenzialit\u00e0 del cinema per raggiungere un numero maggiore di persone. Perci\u00f2 nel 1912 cominci\u00f2 a preparare il \"Fotodramma della Creazione\". Alla fine risult\u00f2 essere un insieme di diapositive, filmati a colori e colonna sonora della durata di otto ore. Fu presentato nel 1914 al pubblico del Nord America, dell'Europa e dell'Australia, che pot\u00e9 assistervi gratuitamente\nIl \"Fotodramma della Creazione\" consisteva di diapositive e pellicole cinematografiche sincronizzate con incisioni fonografiche di discorsi e musica. La scena iniziale presentava Russell che parlava e si poteva ascoltarne la voce, grazie a particolari tecniche fotografiche fu possibile rappresentare il dischiudersi di un fiore o la nascita di un pulcino, molti video erano colorati\nConcepito per essere proiettato in quattro parti di due ore ciascuna, il \"Fotodramma\" trasportava gli spettatori dalla creazione attraverso la storia umana fino alla fine del Regno millenario di Cristo.\nPer il \"Fotodramma della Creazione\" furono preparate registrazioni musicali e 96 discorsi incisi su dischi. Si fecero diapositive di quadri famosi che illustravano la storia del mondo. Fu anche necessario fare di sana pianta centinaia di dipinti e disegni. Alcune diapositive e filmati a colori vennero dipinti a mano con cura. E tutto questo fu fatto pi\u00f9 volte, poich\u00e9 col tempo vennero preparate 20 serie in quattro parti. Ci\u00f2 permetteva di proiettare in un qualsiasi dato giorno una parte del \"Fotodramma\" in 80 citt\u00e0.\nA otto mesi dalla prima del \"Fotodramma\", fu ritenuto opportuno farne un'altra versione che fu chiamata \"Dramma Eureka\" che era lo stesso messaggio, a cui mancavano i filmati, semplificato per la diffusione in piccoli centri e nelle zone rurali.\nAlla fine del 1914, secondo le stime dei testimoni di Geova, pi\u00f9 di 9,000,000 di persone avevano assistito alla proiezione del \"Fotodramma\" nei paesi dove fu possibile .\nNon fu mai concesso di proiettare il filmato in Italia in quanto il ministero dell'Italia fascista nel 1926 non rilasci\u00f2 i necessari visti legati alla censura teatrale e cinematografica."}
{"id": "1521637", "revid": "729019", "url": "https://it.wikipedia.org/wiki?curid=1521637", "title": "Sindrome obesit\u00e0-ipoventilazione", "text": "La sindrome obesit\u00e0-ipoventilazione, o sindrome di Pickwick, \u00e8 un disturbo del sonno rientrante nella categoria delle ipoventilazioni alveolari centrali, \u00e8 la combinazione dell'obesit\u00e0 severa, che causa un'apnea notturna di tipo ostruttivo, l'ipossia e l'ipercapnia in veglia.\nAnche se la malattia risulta eponima, non ha il nome del primo medico che ha scoperto tale sindrome, bens\u00ec lo deve a un romanzo di Charles Dickens, \"Il Circolo Pickwick\", del 1837: infatti, il nome \"sindrome di Pickwick\" \"venne coniato dal famoso medico William Osler che probabilmente era un lettore di Charles Dickens. La descrizione di Joe, \"il ragazzo grasso\" nel romanzo di Dickens \"Il circolo Pickwick\", \u00e8 infatti una descrizione clinica accurata dell'OSAS nell'adulto\".\nIpercapnia.\nL'ipercapnia \u00e8 l'aumento nel sangue dell'anidride carbonica (CO2). L'anidride carbonica \u00e8 un prodotto di scarto dei processi metabolici cellulari. L'ipoventilazione deteriora durante il periodo di veglia gli scambi gassosi dell'individuo ma non riesce a spiegare da sola l'insorgenza dell'ipercapnia, neanche l'obesit\u00e0 della persona spiega tale fenomeno anche se la meccanica toracopolmonare viene danneggiata soprattutto in questi ultimi soggetti. Se non \u00e8 un disturbo respiratorio potrebbe trattarsi di un'alterazione del controllo della ventilazione.\nSintomatologia.\nI segni clinici vengono osservati durante la fase rem, dove vengono registrati episodi di lunga ipoventilazione, ipossiemia, ipercapnia, a volte ipertensione polmonare.\nTerapie.\nIl trattamento che si richiede \u00e8 di tipo ventilatorio sostitutivo."}
{"id": "1521640", "revid": "110157", "url": "https://it.wikipedia.org/wiki?curid=1521640", "title": "Corcova", "text": "Corcova \u00e8 un comune della Romania di 6.040 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 13 villaggi: Bre\u021ba, Cernaia, Corcova, Cordun, Croica, G\u00e2rbov\u0103\u021bu de Jos, Imoasa, Jirov, M\u0103ru Ro\u0219u, P\u00e2rvule\u0219ti, Pu\u0219ca\u0219u, Stejaru, Vl\u0103d\u0103\u0219e\u0219ti."}
{"id": "1521641", "revid": "1305772", "url": "https://it.wikipedia.org/wiki?curid=1521641", "title": "Mogila", "text": "Mogila \u00e8 un termine slavo che indica sia un toponimo sia un cognome. Pu\u00f2 riferirsi a:"}
{"id": "1521647", "revid": "110157", "url": "https://it.wikipedia.org/wiki?curid=1521647", "title": "Corl\u0103\u021bel", "text": "Corl\u0103\u021bel \u00e8 un comune della Romania di 1.499 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 2 villaggi: Corl\u0103\u021bel e Valea Anilor."}
{"id": "1521648", "revid": "287204", "url": "https://it.wikipedia.org/wiki?curid=1521648", "title": "Corlatel", "text": ""}
{"id": "1521649", "revid": "767487", "url": "https://it.wikipedia.org/wiki?curid=1521649", "title": "Se ne andranno le nuvole devastatrici", "text": "Se ne andranno le nuvole devastatrici (\"Weep Not, Child\", 1964) \u00e8 il primo romanzo dello scrittore keniota Ngugi wa Thiong'o. Fu anche il primo romanzo in lingua inglese pubblicato da uno scrittore dell'Africa orientale. Fu pubblicato per la prima volta dalla casa editrice Heinemann, e in traduzione italiana nel 1975 da Jaca Book.\nCome altre opere di Ngugi (in particolare il successivo \"Un chicco di grano\", che viene considerato il suo capolavoro), \"Weep Not, Child\" \u00e8 un racconto corale in cui l'epoca dell'insurrezione dei Mau-Mau viene narrata attraverso le vicende degli abitanti di un piccolo villaggio della campagna keniota. "}
{"id": "1521650", "revid": "339392", "url": "https://it.wikipedia.org/wiki?curid=1521650", "title": "Hold'em", "text": ""}
{"id": "1521652", "revid": "14691", "url": "https://it.wikipedia.org/wiki?curid=1521652", "title": "Weep Not, Child", "text": ""}
{"id": "1521653", "revid": "1543377", "url": "https://it.wikipedia.org/wiki?curid=1521653", "title": "Augustus Desir\u00e9 Waller", "text": "Biografia.\nFiglio del fisiologo Augustus Volney Waller, nacque in Francia, dove il padre si era trasferito per lavoro. Frequent\u00f2 le scuole primarie a Parigi e a Ginevra. La morte del padre 1870, avvenuta quando Augustus Desir\u00e9 aveva 14 anni, determin\u00f2 il ritorno dei suoi familiari in Scozia, la terra di origine materna. Nel 1878 si iscrisse alla facolt\u00e0 di medicina dell'Universit\u00e0 di Aberdeen e consegu\u00ec la laurea nel 1881 all'Universit\u00e0 di Edimburgo. Sulle orme paterne si dedic\u00f2 alla ricerca in Fisiologia; nel 1883 fu lettore di Fisiologia alla \"School of Medicine for Women\" di Londra, nel 1884 pass\u00f2 al \"St Mary's Hospital\" di Paddington (Londra).\nNel 1887, al \"St Mary's Hospital\", studi\u00f2 la possibilit\u00e0 di registrare l'attivit\u00e0 elettrica del cuore in modo incruento negli animali e nell'uomo. Tali registrazioni erano gi\u00e0 avvenute nel 1876, ad opera di \u00c9tienne-Jules Marey, per mezzo di elettrodi posti sulla superficie del cuore esposto di cavallo. Nel 1887 Waller pot\u00e9 registrare il primo elettrocardiogramma per mezzo di elettrodi posti sul torace e sugli arti di esseri umani. Waller dimostr\u00f2 inoltre che la contrazione del cuore non \u00e8 un processo che si svolge simultaneamente in tutto il muscolo cardiaco, ma inizia all'apice e termina alla base. Grazie a questi studi, nel 1891, a soli 35 anni di et\u00e0, fu accolto nella Royal Society. Nel 1903 ottenne la direzione del neonato Laboratorio di Fisiologia all'Universit\u00e0 di Londra.\nUn altro importante filone di ricerca di Waller riguard\u00f2 gli anestetici. Waller fu il primo a misurare i gas anestetici utilizzati negli interventi chirurgici."}
{"id": "1521654", "revid": "137590", "url": "https://it.wikipedia.org/wiki?curid=1521654", "title": "Pietro Mogila", "text": "Biografia.\nPietro Mogila nasce in una famiglia moldava di boiardi rumeni: i Movile\u0219ti. Suo padre Simion I Movil\u0103 era voivoda della Valacchia ei suoi fratelli Mihai Movil\u0103 e Musa Movil\u0103, della Moldavia. Il nome di Movil\u0103 significa \"dal tumulo\" in rumeno. \nParlava rumeno, latino, greco, slavo, ucraino, polacco, russo, olandese e francese. \u00c8 particolarmente noto per la significativa riforma dell'istruzione e della liturgia nella Chiesa ortodossa.\nDopo aver lasciato la Moldavia, ha vissuto e lavorato in quella che oggi \u00e8 l'Ucraina. Era all'epoca il regno polacco-lituano chiamato Rzeczpospolita. Ha studiato in diversi paesi europei, all'Accademia polacca di Zamo\u015b\u0107, poi nelle universit\u00e0 olandesi e infine a Parigi, alla Sorbona.\nDopo che il padre di Mohyla fu assassinato nel 1607, Mogila e sua madre cercarono rifugio nel voivodato ruteno, parte della Piccola Polonia. Per un certo periodo vissero a Kamianets-Podilskyi e nel 1608 si trasferirono al castello di Stanis\u0142aw \u017b\u00f3\u0142kiewski, dove rimasero per sedici anni.\nFu il fondatore della Kyiv Mohyla, una delle pi\u00f9 antiche universit\u00e0 della capitale ucraina.\nAttivit\u00e0 per la diffusione della stampa.\nPer oltre 20 anni, Pietro Mogila ha svolto un ruolo di primo piano nella stampa di libri in Ucraina. Fu uno dei primi a stampare testi in lingua ucraina. Lui e i suoi seguaci fecero i primi passi nella formulazione dei fondamenti delle moderne lingue russa e ucraina.\nLa proliferazione della lingua ucraina sulla stampa faceva parte di uno sforzo pi\u00f9 ampio della lotta dell'Ucraina per la sovranit\u00e0 e l'autoconservazione culturale. Mogila voleva preservare l'identit\u00e0 della nazione ucraina che aveva subito un'enorme pressione da parte dei regimi polacco e lituano.\nInizi\u00f2 la pubblicazione di sermoni in ucraino, testi biblici in slavo ecclesiastico e libri scientifici in ucraino, polacco, greco e latino. Scrisse diversi libri distribuiti in Ucraina, Bielorussia, Polonia, Moscovia, Romania e Georgia. \nUna delle sue pubblicazioni pi\u00f9 importanti fu la prima catechesi cattolica ortodossa al mondo (1640), scritta da lui su richiesta di tutte le chiese cattoliche ortodosse. Dopo che fu approvata da diversi Patriarchi ecumenici di Costantinopoli, divenne il documento fondamentale per la dottrina della Chiesa nel mondo ortodosso. Durante il XVII e il XVIII secolo, questo libro vide 25 edizioni. \nAltre sue opere degne di nota includevano Trebnyk o Euchologion (1646). Assomigliava a un'enciclopedia in cui tutti i riti e i servizi della chiesa ucraina erano sistemati. In questo, ha fatto molto per preservare la purezza del rituale ortodosso.\nUn decennio prima, pubblic\u00f2 la sua Anthologion in cui ha sottolineato la necessit\u00e0 per gli insegnanti di trovare approcci unici per ogni studente durante l'insegnamento poich\u00e9 le loro abilit\u00e0 variavano. Sottoline\u00f2 come applicare gli stessi requisiti a tutti gli studenti potrebbe non essere il metodo di insegnamento pi\u00f9 efficace ed evidenzi\u00f2 la necessit\u00e0 che gli studenti riflettano e comprendano e non si limitino a ripetere verit\u00e0 scientifiche, religiose e morali.\u200a In questo e in altri lavori, Mogila ha sottolineato la necessit\u00e0 per le giovani generazioni di usare la loro mente e non le emozioni per raggiungere gli obiettivi.\nNel suo Triodion (1631), Mogila espresse le sue opinioni politiche su come dovrebbe essere un sovrano ideale sostenendo cheil sovrano deve mantenere la pace con i vicini; difendere le sue terre in tempo di guerra; un sovrano non \u00e8 solo obbligato a emanare leggi, ma deve anzitutto limitare i propri poteri.\nSantit\u00e0.\n\u00c8 venerato come santo della Chiesa ortodossa in particolare nella Chiesa ortodossa ucraina, nella Chiesa ortodossa russa, nella Chiesa ortodossa rumena e nella Chiesa ortodossa polacca. La sua festa \u00e8 il 1\u00b0 gennaio ma viene commemorato anche il 5 ottobre, insieme agli altri santi metropoliti di Kiev."}
{"id": "1521655", "revid": "13211673", "url": "https://it.wikipedia.org/wiki?curid=1521655", "title": "Peter Mogila", "text": ""}
{"id": "1521657", "revid": "149485", "url": "https://it.wikipedia.org/wiki?curid=1521657", "title": "Petro Mohyla", "text": ""}
{"id": "1521658", "revid": "1305772", "url": "https://it.wikipedia.org/wiki?curid=1521658", "title": "Cujmir", "text": "Cujmir \u00e8 un comune della Romania di 3.667 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 3 villaggi: Aurora, Cujmir, Cujmiru Mic."}
{"id": "1521659", "revid": "14691", "url": "https://it.wikipedia.org/wiki?curid=1521659", "title": "Ngugi Wa Thiong'o", "text": ""}
{"id": "1521662", "revid": "1921225", "url": "https://it.wikipedia.org/wiki?curid=1521662", "title": "Dead Moon Circus", "text": " \u00e8 il nome collettivo con il quale vengono indicati i nemici della quarta serie di \"Sailor Moon\". Sono presenti sia nel manga che nell'anime, con qualche leggero cambio nella loro storia. Il nome usato nell'adattamento italiano \u00e8 Circo della Luna Spenta. Quasi tutti i membri pi\u00f9 importanti del circo portano sulla fronte un marchio rappresentante una luna nuova nera.\nConfronto nomi originali e adattati.\nCome nelle serie precedenti, alcuni nomi derivati da pietre e gemme, in questo caso quello di Zirconia e Zircon (da zircone), quello di Hawk's Eye (dalla gemma occhio di falco), Tiger's Eye (l'occhio di tigre \u00e8 un quarzo contenente limonite, che produce dei tipici riflessi gialli che rendono questo cristallo somigliante agli occhi della tigre), mentre quello di Fisheye \u00e8 un obbiettivo fotografico. Da notare che nel manga sono gli stessi membri del trio a darsi questo nome dopo essere diventati umani, che non sono altro che la traduzione in inglese dei nomi con cui li chiamavano le Amazzoni quando erano nella loro forma animale (\"Tiger's Eye\", \"Hawk's Eye\" e \"Fisheye\")\nIl nome di Nehellenia \u00e8 ispirato a quello di una dea della mitologia teutonica. Il quartetto amazzonico, deve i propri nomi a quelli di alcuni asteroidi del Sistema Solare. Questa scelta \u00e8 dovuta al fatto che, nel manga, le quattro amazzoni sono in realt\u00e0 quattro guerriere Sailor del trentesimo secolo, risvegliate \"precocemente\" dal potere malvagio di Nehellenia.\nI nomi dei membri del Trio sono stati quindi adattati con la loro traduzione in italiano, cos\u00ec come Zircon, mentre Nehellenia e Zirconia hanno mantenuto l'originale giapponese. Singolare \u00e8 il caso del Quartetto delle Amazzoni, il cui nome ha mantenuto la pronuncia giapponese.\nNehellenia.\nLa , \u00e8 il capo del Dead Moon Circus. Appare sia nel manga che nell'anime di \"Sailor Moon\". \u00c8 l'unico nemico a comparire in due serie: tutta la quarta stagione e i primi sei episodi della quinta stagione. Il suo personaggio \u00e8 profondamente diverso nelle due versioni della storia.\nNel manga Nehellenia era la nemesi di Queen Serenity ai tempi di Silver Millennium. Si present\u00f2 non invitata ai festeggiamenti per la nascita della Principessa Serenity e lanci\u00f2 una maledizione sulla bambina affinch\u00e9 non potesse mai arrivare a salire sul trono del suo regno e la distruzione di esso. Fatto che si avver\u00f2 con l'arrivo di Queen Metaria che distrusse il regno prima che Princess Serenity potesse salire al trono. Nel ventesimo secolo, arriva sulla Terra sfruttando una eclissi solare e cerca di conquistare la Terra dall'interno rendendo Illusion un luogo colmo di incubi e oscurit\u00e0.\nNell'anime, Nehellenia era la bellissima regina della Luna spenta salita al trono sin da bambina, ed era amata dai propri sudditi e venerata come una dea. Tuttavia era molto infelice ed era convinta che la propria bellezza fosse l'unica cosa che avesse. Un giorno, lo specchio in cui passava ore ad ammirarsi chiedendo quale sarebbe stato il suo aspetto nel futuro le mostr\u00f2 il riflesso di una vecchia mostruosa. Inorridita, Nehellenia fu presa dalla disperazione e Zirconia, apparsa in quello stesso specchio, us\u00f2 tale sentimento per prendere possesso della mente della giovane sovrana. Grazie a Zirconia, Nehellenia cap\u00ec come poter rimanere per sempre giovane: nutrendosi degli specchi dei sogni meravigliosi sottratti al suo popolo, che venne cos\u00ec trasformato in lemuri. In seguito, venne a sapere del potere del cristallo d'oro e cerc\u00f2 di impadronirsene, mirando al contempo all'amore del suo custode, ma fall\u00ec e venne confinata sulla faccia oscura della Luna. Qui aspett\u00f2 il momento propizio e durante un'eclissi rap\u00ec Helios, il custode del cristallo d'oro, giungendo poi sulla terra per cercare lo spirito del ragazzo, che si era rifugiato nello specchio dei sogni di Chibiusa. Alla fine, dopo essere stata sconfitta da Sailor Moon e Sailor Chibi Moon, viene nuovamente sigillata in uno specchio.\nAll'inizio della quinta serie, Nehellenia viene risvegliata e liberata da Sailor Galaxia e progetta la sua vendetta: distruggere tutto ci\u00f2 che \u00e8 pi\u00f9 caro a Usagi, partendo da Mamoru per poi passare alle sue compagne. Rompe quindi il suo specchio dei sogni e ne lascia cadere i frammenti sulla Terra, uno dei quali rende Mamoru suo succube. I restanti pezzi intanto si trasformano in suoi cloni che attaccano la popolazione, venendo poi sconfitti dalle guerriere Sailor (nell'anime tutti i frammenti avevano la finalit\u00e0 di rendere le persone schiave del proprio aspetto). Quando Usagi, dopo varie peripezie, riesce ad arrivare al cospetto di Nehellenia, decide di perdonarla e le offre il suo aiuto. Nehellenia si risveglia bambina nel suo antico regno, circondata dai propri sudditi: il Cristallo d'argento le ha dato la possibilit\u00e0 di ricominciare da capo.\n\u00c8 interpretata da Sayu Ootsuki nel musical del 2016.\nZirconia.\n \u00e8 un vecchio insetto antropomorfo, subordinata a Nehellenia (nel manga si presenta come \"Guida spirituale\" della regina); si occupa di impartire ordini al Trio Amazzonico e al Quartetto delle Amazzoni. Curiosamente nell'adattamento americano dell'anime Zirconia \u00e8 diventata un uomo.\nNell'anime, Zirconia ha l'aspetto simile a quello che avrebbe avuto Nehellenia da vecchia, ed \u00e8 proprio grazie al suo aspetto che plagia la regina. \u00c8 spazientita dagli insuccessi del Trio, comanda al Quartetto di eliminarli, bench\u00e9 poi neppure le Amazzoni riescano ad ottenere risultati degni di nota. Alla fine rapisce Chibiusa e la manda all'interno dello specchio in cui Nehellenia \u00e8 relegata fin tanto vi sar\u00e0 luce nel mondo e non abbia la forza necessaria. Alla fine, messa alle strette dalle guerriere Sailor, sottrae l'energia del Quartetto Amazzonico per consentire a Nehellenia di uscire dallo specchio. Nehellenia, durante l'eclissi solare finale, esce dallo specchio. Zirconia scompare ed \u00e8 quindi ipotizzabile che lei sia una parte di Nehellenia, inoltre successivamente si vede Zirconia attaccare Sailor Moon, uscendo da sotto la gonna di Nehellenia come se fosse un pupazzo a molla. La stessa Zirconia, inoltre, rispondendo alla domanda di Nehellenia che le chiedeva quale fosse l'occupazione che le desse maggior piacere e lei risponde che la cosa che le procura la massima felicit\u00e0 \u00e8 servire Nehellenia ed osservarla nello specchio, successivamente Nehellenia afferma di non voler pi\u00f9 vedere Zirconia in quanto testimone della sua sofferenza. Nella versione originale alla domanda di Nehellenia che gli chiedeva quale fosse la sua felicit\u00e0, Zirconia risponde \"Naturalmente, \u00e8 quello di vedere con i miei occhi la sua vera forma che attualmente mostra solo nello specchio\" successivamente Nehellenia afferma di non voler pi\u00f9 vedere Zirconia come immagine allo specchio, di non voler pi\u00f9 vedere la propria figura mostrata nello specchio, e Zirconia svanisce man mano che Nehellenia esce dallo specchio.\nNel manga il ruolo di Zirconia \u00e8 simile a quello che ha nell'anime. Si sa molto poco di lei e il suo unico intento sembra essere quello di far funzionare i piani di Nehellenia. Non \u00e8 spiegata la sua origine ma \u00e8 plausibile che sia una sorta di alter ego di Nehellenia che agisce nel mondo reale mentre la regina si trova intrappolata nello specchio. Nel finale, Zirconia intrappola tutte le sailor nei propri incubi e sigilla il Quartetto Amazzonico nelle loro quattro sfere. Tuxedo Kamen riesce a svegliare le guerriere, che attaccano tutte insieme Zirconia, ferendola. Cos\u00ec fugge nello specchio, inseguita da Super Sailor Moon che al suo interno trova solo Nehellenia. Viene vista in seguito dopo la fuga di Sailor Moon in cui prega la sua regina (danneggiata dalla rottura della superficie dello specchio che ha permesso alla guerriera Sailor di fuggire) di non morire. In seguito non appare pi\u00f9 quindi \u00e8 presumibile che sia scomparsa con la liberazione di Nehellenia. Pi\u00f9 aventi, Nehellenia stessa prender\u00e0 l'aspetto di Zirconia dopo essere stata colpita dal Starlith \"Honey Moon Therapy Kiss\" di Eternal Sailor Moon.\nHa un pessimo rapporto con il Quartetto delle Amazzoni (che definisce \"Piccole Pesti\"), che rimprovera per la loro mancanza di seriet\u00e0, ed anche perch\u00e9 le quattro ragazzine fanno spesso commenti sulla sua et\u00e0, dovuti anche al fatto che loro (a differenza di Zirconia) sono eternamente giovani. Lo stesso Quartetto non dimostra di avere molto rispetto nei suoi confronti, tant'\u00e8 che si rivolge a lei chiamandola in tono dispregiativo \"La vecchia!\" (in giapponese \"baba\", termine che pu\u00f2 essere usato sia nel senso cortese di \"vecchietta\" o \"nonnina\" oppure dispregiativo come i nostri \"vecchiaccia\", \"vecchia\" oppure \"befana\")\nDoppiata nella versione giapponese da Hisako Kyoda, e nella versione italiana da Grazia Migneco, e interpretata da Kanami Saki nel musical del 2016.\nZircon.\n, chiamato Zircone nell'edizione italiana, \u00e8 lo spirito messaggero di Zirconia, un bulbo oculare fiammante con le ali. All'inizio si limita a volare intorno al bastone della propria padrona, in seguito avr\u00e0 la funzione di proiettare immagini per illustrare le missioni ai sottoposti di Zirconia e mandato in giro a cercare le vittime designate, di cui \u00e8 in grado di produrre foto. Nell'anime viene usato anche come arma per estrarre lo specchio dei sogni del petto di Chibiusa da parte di Zirconia, lanciandolo come una pallina da golf. Nella versione animata Zircon scompare insieme alla sua padrona quando Nehellenia esce dallo specchio, mentre nel manga lo si vede svolazzare dopo la morte di Zirconia intorno allo specchio di Nehellenia, quando la regina arriva nell'Elysion per la battaglia finale.\nTrio Amazzonico.\nIl , nell'anime sono i diretti sottoposti di Zirconia. Sono tre animali addestrati (una tigre, un falco e un pesce) trasformati in esseri umani per compiere le missioni del Dead Moon Circus. Nel manga \u00e8 stata l'amazzone PallaPalla a compiere tale maleficio, mentre nell'anime non viene specificato chi \u00e8 stato, poich\u00e9 Zirconia (almeno nell'adattamento italiano) dice solo che \u00e8 stata la magia della Luna spenta.\nNell'anime il Trio usa i \"lemures\" per portare a compimento le proprie missioni. Compito del Trio \u00e8 di trovare la persona, all'interno dei cui sogni si nasconde l'unicorno Helios/Pegasus: per farlo i componenti del Trio Amazzonico, al grido di \"Uno, due, tre!\", immobilizzano le vittime su un pannello da tiratore di coltelli, estraggono lo Specchio dei Sogni dal petto delle vittime, e vi scrutano all'interno. Nel corso delle puntate li si vede prepararsi per le missioni seduti al tavolo del bar del circo e intenti a bere alcolici.\nNel manga il Trio viene eliminato di volta in volta da una guerriera sailor, rivelando un punto di morte il proprio vero aspetto di animali. Nell'anime invece finiscono nella trappola del Quartetto delle Amazzoni, ma vengono salvati dalle guerriere Sailor e contraccambiano utilizzando i poteri della sfera che li tiene in vita per ricostruire lo specchio dei sogni di Usagi. In seguito a questo atto di generosit\u00e0, i componenti del trio (ritornati al proprio vero aspetto) vengono salvati da Pegasus che, donando loro lo specchio dei sogni e ritrasformandoli in umani, li porta con s\u00e9 nell'Elysion.\nTiger's Eye.\n, chiamato Occhio di Tigre nell'edizione italiana, \u00e8 un membro del Trio Amazzonico e ha l'aspetto di un affascinante giovane dai lunghi capelli biondi. La sua arma abituale \u00e8 una frusta.\nNell'anime le sue vittime preferite sono le ragazze e le giovani donne, che spesso seduce per poi approfittare di estrarre lo specchio dei sogni. Nel manga il suo ruolo \u00e8 tentare di aiutare PallaPalla a confondere la mente di Rei Hino, imprigionata nella \"Mirror House\" del circo dall'amazzone, ma viene poi sconfitto dal nuovo potere della guerriera.\nDoppiato nella versione giapponese da Ry\u014dtar\u014d Okiayu, e nella versione italiana da Diego Sabre, e interpretato da Andou Chihiro nel musical del 2016.\nHawk's Eye.\n, chiamato Occhio di Falco nell'edizione italiana, \u00e8 un membro del Trio Amazzonico e ha l'aspetto di un giovane alto e dagli alti capelli rosa. Le sue armi hanno spesso a che fare col fuoco.\nNell'anime viene spesso in contrasto con Occhio di Tigre, bench\u00e9 il loro sia pi\u00f9 che altro un rapporto fraterno di \"amore-odio\". Al contrario di Tiger's Eye, le sue vittime preferite sono donne mature (come la mamma di Usagi), o addirittura anziane, bench\u00e9 in un episodio litighi col collega, per chi debba colpire Minako Aino. Nel manga Hawk's Eye \u00e8 un personaggio molto effeminato (l'autrice ha dichiarato di crearlo pensando a lui come una versione pi\u00f9 adulta di Zoisite, difatti alla sua prima apparizione \"in borghese\" indossa abiti femminili. Attira Sailor Jupiter nella sua trappola fingendosi un'erborista e donandole un anello maledetto, ma poi viene sconfitto dal nuovo potere della guerriera.\nDoppiato nella versione giapponese da Toshio Furukawa, e nella versione italiana da Patrizio Prata, e interpretato da Riona Tatemichi nel musical del 2016.\nFish Eye.\n, chiamato Occhio di Pesce nell'edizione italiana, \u00e8 un membro del Trio Amazzonico e ha l'aspetto di un femmineo giovane dai lunghi capelli blu, pur essendo un uomo. Le sue armi abituali sono i coltelli.\nContrariamente agli altri due membri del Trio, nell'anime le sue vittime preferite sono bei giovani che tenta di adescare grazie al proprio ambiguo aspetto femminile. Nel manga il suo ruolo \u00e8 quello di plagiare la mente di Ami Mizuno facendole credere di non essere amata dai genitori e di essere sola e senza amici. Grazie al nuovo potere della guerriera e all'arrivo di Sailor Moon e ChibiMoon, Fisheye viene facilmente eliminato.\nNell'adattamento italiano, per ovviare alla evidente omosessualit\u00e0 di Fisheye, il sesso del personaggio \u00e8 stato cambiato da maschile a femminile, e quindi doppiato con voce da donna. L'unica scena nell'anime in cui Fisheye si mostrava a torso nudo, rivelando oltre ogni ragionevole dubbio la propria natura, \u00e8 stata pesantemente censurata nelle prime messe in onda della serie.\nDoppiato nella versione giapponese da Akira Ishida, e nella versione italiana da Emanuela Pacotto, e interpretato da Yumi nel musical del 2016.\nQuartetto delle Amazzoni.\nIl cosiddetto \u00e8 il secondo sottogruppo del Circo. \u00c8 Formato da quattro ragazze, prende il nome dalle Amazzoni, (favoloso popolo di donne guerriere collocate nella tradizione in Asia minore). Il loro compito all'interno dell'anime \u00e8 quello di cercare il Golden Mirror, mentre nel manga \u00e8 di spargere gli incubi fra gli abitanti di Tokyo per farli cadere in loro potere.\nAlla fine della saga, nel manga, si scopriranno essere quattro guerriere Sailor risvegliate precocemente da Nehellenia e poste sotto il suo controllo con una maledizione, mentre nell'anime passeranno dalla parte delle guerriere Sailor, dopo aver compreso di essere state sfruttate dalla perfida regina.\nXenotime e Zeolite.\nSono due gemelli, giocolieri del Circo che affrontano Sailor Venus nel capitolo a lei dedicato (\"Venus Dream\"). Non appaiono nell'anime ma solo nel manga e non sembrano essere dei lemuri perch\u00e9 hanno un aspetto abbastanza umano.\nIl pupazzo.\nSi tratta di un pupazzo animato dalla magia della Luna spenta, che controlla gli esseri umani e ne risucchia l'energia vitale. Ha sulla fronte il simbolo della Luna spenta, che appare anche su chi controlla (come il suo ventriloquo). Contro di lui combattono Sailor Uranus e Sailor Neptune, nell'episodio \"Nemici insidiosi\", ambientato poco tempo dopo l'arrivo del Circo sulla Terra.\nDoppiato nella versione giapponese da Daisuke Sakaguchi, e nella versione italiana da Pietro Ubaldi.\nLemures.\nI sono i mostri usati dal Trio Amazzonico o dal Quartetto delle Amazzoni per attaccare. Il loro nome deriva dai Lemuri, gli spiriti dei morti che nella mitologia romana tormentavano i sogni dei viventi chiamati anche \"Larvae\".\nNel manga i Lemures vengono evocati dalle Amazzoni e sono descritti come \"l'incarnazione degli incubi\" che divorano i sogni meravigliosi della gente ed hanno l'aspetto di sfere nere dotate di aculei, inoltre sono in grado di possedere gli esseri umani entrando nella loro mente. Nell'anime si tratta invece degli abitanti del regno di Nehellenia a cui la stessa regina ha rubato lo specchio dei sogni, poich\u00e9 crede (sotto consiglio di Zirconia) che cos\u00ec facendo rimarr\u00e0 giovane e bella per sempre (da notare che anche nel manga si vedono le immagini di esseri dall'aspetto di circensi, tuttavia non viene rivelato chi e cosa siano).\nNella versione animata si possono distinguere tre gruppi di Lemures: quelli che prima di essere tali costituivano la corte di Nehellenia, che appaiono dentro il tendone del circo spesso commentando gli insuccessi del Trio o del Quartetto Amazzonico e quelli usati dal Trio Amazzonico e dal Quartetto delle Amazzoni che nemici spuntano dalle ombre dei sottoposti che a turno Zirconia invia alla ricerca dello specchio d'oro, venendo sempre evocati nel momento dell'arrivo delle guerriere Sailor e battute da Super Sailor Moon urlando (in originale) \"Stage Out\". I mostri del trio ricordano degli artisti circensi, mentre quelli del Quartetto sono spesso dotati di due bocche (soprattutto quelli mezzi umani e mezzi animali, evocati da VesVes e JunJun), una umana con cui parlano e la seconda con cui inghiottono lo specchio dei sogni della vittima nel caso non sia quello dorato. Nell'adattamento italiano i Lemures hanno mantenuto il loro nome (spesso tradotto o adattato), e quelli del Quartetto (come le loro padrone) hanno il nome formato da due sillabe ripetute (esempio \"GariGari\" o \"ManeMane\").\nIn Italia molti sono doppiati da Patrizia Scianca."}
{"id": "1521664", "revid": "320578", "url": "https://it.wikipedia.org/wiki?curid=1521664", "title": "Jukola", "text": ""}
{"id": "1521669", "revid": "767487", "url": "https://it.wikipedia.org/wiki?curid=1521669", "title": "D\u00e2rvari", "text": "D\u00e2rvari \u00e8 un comune della Romania di 2.869 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 2 villaggi: D\u00e2rvari e Gemeni."}
{"id": "1521670", "revid": "1005847", "url": "https://it.wikipedia.org/wiki?curid=1521670", "title": "Partito Africano per l'Indipendenza della Guinea e di Capo Verde", "text": "Il Partito Africano per l'Indipendenza della Guinea e di Capo Verde (in portoghese: \"Partido Africano para a Independ\u00eancia da Guin\u00e9 e Cabo Verde\" - PAIGC) \u00e8 un partito politico della Guinea-Bissau e, dal 1975 al 1980, anche di Capo Verde.\nStoria.\nIl partito fu fondato nel 1956 da Am\u00edlcar Cabral e da suo fratello Lu\u00eds Cabral con lo scopo di promuovere l'indipendenza della Guinea-Bissau e di Capo Verde dal colonialismo portoghese.\nDopo l'indipendenza della Guinea-Bissau ottenuta nel 1973 il partito ha governato la Guinea-Bissau fino agli anni 1990 e poi dal 2004 al 2005.\nIl PAIGC govern\u00f2 anche Capo Verde dalla sua indipendenza nel 1975 al 1980. A seguito del colpo di Stato militare in Guinea-Bissau del 1980, il ramo del capoverdiano del PAIGC oper\u00f2 una scissione in un nuovo partito separato, il Partito Africano dell'Indipendenza di Capo Verde.\nDurante le elezioni del 16 novembre 2008, il PAIGC conquist\u00f2 67 seggi sui 100 disponibili. Neanche una settimana dopo le elezioni legislative un comando di militari ammutinati ha attaccato la residenza presidenziale. Nello scontro a fuoco, avvenuto nella notte tra il 22 e il 23 dicembre, \u00e8 rimasta uccisa una guardia del corpo del presidente delle Repubblica Jo\u00e3o Bernardo Vieira, ma il colpo di Stato \u00e8 fallito.\nSuccessivamente sono stati arrestati gli esecutori materiali dell'attacco: tra di loro, il leader del gruppo, Alexandre Tchama Yala, un sergente di marina imparentato con Kumba Ial\u00e1, ex presidente della Guinea-Bissau rientrato in patria dopo un esilio e massimo esponente del PRS (Partito del Rinnovamento Sociale), seconda forza del paese con 28 seggi conquistati."}
{"id": "1521671", "revid": "287204", "url": "https://it.wikipedia.org/wiki?curid=1521671", "title": "Darvari", "text": ""}
{"id": "1521672", "revid": "1573940", "url": "https://it.wikipedia.org/wiki?curid=1521672", "title": "Chiesa di San Nicola dei Caserti", "text": "La chiesa di San Nicola dei Caserti sorge a Napoli, in via San Nicola dei Caserti.\nStoria e descrizione.\nVenne fondata nel XIII secolo dalla nobildonna Purinella Sicola, nel corso dei secoli venne ceduta alle Monache di San Sebastiano e nel 1636 ai Preti della Dottrina Cristiana, che rimaneggiarono l'edificio in stile barocco.\nTuttavia, durante la seconda guerra mondiale l'edificio fu gravemente danneggiato.\nLa facciata, che ancora porta i segni delle distruzioni belliche, presenta frammenti di portali inglobati nella fabbrica ed una parte di un portale \u00e8 posto sulla sinistra di quello principale.\nL'interno, a navata unica con cappelle, \u00e8 coperto da una volta con cupola; nell'edificio erano conservate opere di notevole valore artistico.\nLa chiesa \u00e8 chiusa al pubblico ed \u00e8 inaccessibile; nel 1999 \u00e8 stato realizzato un restauro di consolidamento dell'edificio."}
{"id": "1521676", "revid": "486946", "url": "https://it.wikipedia.org/wiki?curid=1521676", "title": "Mezzo destro mezzo sinistro 2 calciatori senza pallone", "text": ""}
{"id": "1521681", "revid": "2055516", "url": "https://it.wikipedia.org/wiki?curid=1521681", "title": "Aliz\u00e9 Cornet", "text": "In carriera si \u00e8 aggiudicata in tutto 6 tornei WTA in singolare e 3 in doppio, spingendosi fino alla posizione n\u00ba11 in classifica mondiale nel febbraio 2009. Nei tornei del Grande Slam ha raggiunto i quarti di finale agli Australian Open 2022.\nNel doppio misto ha raggiunto invece due quarti di finale, agli Australian Open 2009 e al Roland Garros 2014.\nPu\u00f2 inoltre vantare la vittoria in Fed Cup con la Francia nel 2019 e della Hopman Cup nel 2014.\nCarriera tennistica.\nEsordi.\nLa Cornet inizia a giocare a tennis all'et\u00e0 di quattro anni. Debutta nel circuito ITF nel 2004, partecipando all'ITF di Amiens nel quale giunge sino ai quarti. Nello stesso anno partecipa alle qualificazioni di diversi altri tornei ITF francesi, fallendo sempre l'obiettivo qualificazione. Entra invece, grazie a una wild card, nel main draw dell'ITF di St. Raphael, in cui perde al primo turno dalla Razzano, mentre nell'ITF di Le Havre giunge sino ai quarti.\nNel 2005 partecipa all'ITF di Cagnes-Sur-Mer in cui batte la prima top 100 della sua carriera, la n. 60 Maria Elena Camerin, perdendo poi al turno successivo dalla Vierin. Fa il suo esordio in uno Slam tramite wild card al Roland Garros, dove al I turno ottiene la sua prima vittoria in assoluto in un torneo WTA superando Alina \u017didkova, n. 71 del mondo. Il secondo turno \u00e8 proibitivo contro la n.3 del ranking, la Mauresmo che le infligge un perentorio 6-0 6-2. Partecipa anche nel doppio misto in coppia con Gael Monfils, ma perde subito al primo turno.\nLa Cornet poi ritorna a partecipare a tornei del circuito ITF centrando i quarti a Torun e in genere ottenendo modesti risultati.\n2006.\nAliz\u00e9 debutta all'Australian Open grazie a una wild card affrontando la n. 59 del ranking Aiko Nakamura uscendo sconfitta per 2-6, 6-4, 2-6. Partecipa anche nel doppio misto con Gael Monfils raggiungendo il secondo turno. Ritorna nel circuito ITF riportando 2 secondi turni e soprattutto aggiudicandosi il torneo di Bari nel quale supera in finale la n.77 del ranking WTA Tathiana Garbin con il punteggio di 6-3 3-6 6-2. In seguito ottiene i quarti all'ITF di Catania e le semifinali all'ITF di Caserta. Riceve un'altra wild card per il Roland Garros nel quale batte al I turno Virginia Ruano Pascual, n.77 del ranking, per poi perdere in due set dalla Garbin. Anche quest'anno partecipa nel doppio misto, in coppia con Jeremy Chardy, perdendo per\u00f2 subito al primo turno e nel doppio con Virginie Pichet si ferma al primo turno. Vince poi il torneo ITF di Padova superando la Garcia Sokol in finale, mentre giunge in finale all'ITF Roma Tevere Remo perdendo contro la Nagy. Chiude l'anno con la finale in doppio al torno ITF di Saint Raphael.\n2007.\nSupera le qualificazioni dell'Australian Open e affronta al I turno Daniela Hantuchov\u00e1 che la sconfigge in due set. Riceve una wild card per l'indoor di Parigi, in cui perde al I turno dalla Golovin. Si qualifica nei tornei di Bogot\u00e0, in cui giunge al II turno, e di Acapulco in cui giunge ai quarti dopo aver battuto la n. 35 S\u00e9verine Br\u00e9mond, per poi perdere contro la n.42 Flavia Pennetta. Partecipa all'ITF di Latina giungendo in semifinale, poi ai quarti all'ITF di Cagnes-Sur-Mer. Nel Tier IV di Fes raggiunge i quarti, mentre al I turno del Roland Garros perde contro Venus Williams 4-6, 3-6. Nello stesso torneo partecipa nel doppio misto con Jonathan Eysseric, ma perde al secondo turno e nel doppio perde subito al primo turno.\nPartecipa alle qualificazioni del Torneo di Wimbledon superandole, cos\u00ec come s'impone al I turno contro la n.42 Marija Kirilenko uscendo poi sconfitta al II contro Ai Sugiyama al III set. Negli ITF centra i quarti a Biella, vince quello di Dnepropetrovsk battendo in finale Stefanie V\u00f6gele, poi arriva in semifinale a Rimini. Si qualifica per il main draw dello Us Open nei quali supera al I turno Samantha Stosur, n.35 WTA, poi la Caroline Wozniacki, per arrendersi al III turno alla Jelena Jankovi\u0107, n.3 del ranking, che prevale 6-3 al III. Perde in seguito la finale dell'ITF di Bordeaux contro la Cvetana Pironkova.\n2008: primo torneo WTA.\nIl 2008 della Cornet inizia con il secondo turno raggiunto agli Australian Open in singolare, dove perde contro Daniela Hantuchova, mentre in doppio si ferma al primo turno. In seguito raggiunge la finale ad Acapulco ma perde da Flavia Pennetta per 0-6, 6-4, 1-6. Altri risultati di rilievo sono le semifinali ad Amelia Island e Charleston, perdendo contro Dominika Cibulkov\u00e1 e Serena Williams. Raggiunge la finale al torneo di Roma, partendo dalle qualificazioni ed eliminando nell'ordine Vera Du\u0161evina, Francesca Schiavone, Svetlana Kuznecova, Serena Williams (per forfait) e Anna \u010cakvetadze. Perde in finale da Jelena Jankovi\u0107 con un doppio 2-6. Arriva al terzo turno al Roland Garros, dove partecipa anche nel doppio misto con Marcelo Melo e si ferma al secondo turno. Nel doppio invece raggiunge il secondo turno con Timea Bacsinszky. In seguito esce al primo turno a Wimbledon. Anche quest'anno partecipa nel doppio e doppio misto, fermandosi in entrambi i casi al primo turno. Vince il torneo WTA di Budapest, senza concedere set sia in singolare che in doppio. Alle Olimpiadi di Pechino si ferma al terzo turno. Arriva in semifinale a New Haven ma viene battuta dalla Wozniacki, e al terzo turno allo US Open da Anna-Lena Gr\u00f6nefeld. Qui partecipa anche nel doppio con Timea Bacsinszky. Chiude l'anno nelle prime venti.\n2009: ottavi di finale agli Australian Open e \"best ranking\".\nL'inizio dell'anno \u00e8 molto positivo, raggiunge i quarti a Sydney e gli ottavi a Melbourne, perdendo entrambe le volte da Dinara Safina. Nel doppio si ferma al secondo turno in coppia con Camille Pin, mentre nel doppio misto si spinge fino ai quarti con Marcelo Melo. Arriva ai quarti a Parigi e agli ottavi a Dubai, perdendo da Jelena Jankovi\u0107 e Venus Williams. Arriva al n\u00ba 11 del mondo, suo best ranking ancora oggi. Il resto dell'anno \u00e8 molto deludente, non confermando i risultati della stagione passata. Al Roland Garros in singolare si ferma al secondo turno, mentre in doppio al primo turno con Stephanie Cohen-Aloro. A Wimbledon raggiunge due primi turni si in singolare che in doppio. In seguito raggiunge come miglior risultato le semifinali a Bad Gastein, sconfitta da Ioana Raluca Olaru. Agli US Open raggiunge il secondo turno in singolare e il primo nel doppio e nel doppio misto. Chiude l'anno fuori dalle 40 migliori giocatrici del mondo.\n2010.\nNel 2010 ottiene risultati simili all'anno precedente raggiungendo i quarti ad Auckland. Agli Australian Open partecipa in doppio e in singolare ma non va oltre il primo turno. Ad Acapulco raggiunge i quarti in doppio con Sorana Cirstea. In singolare poi raggiunge i quarti a Monterrey. A fine aprile partecipa al torneo di Fes e raggiunge la semifinale in singolare e nel doppio. A met\u00e0 maggio vince il secondo torneo WTA in doppio a Strasburgo in coppia con Vania King. Al Roland Garros non va oltre il primo turno in singolare, mentre raggiunge il secondo turno in doppio. Ai primi di giugno partecipa al torneo ITF di Marsiglia e in doppio raggiunge la semifinale. A Wimbledon partecipa solo in singolare e si ferma al primo turno. Al torneo WTA di Budapest raggiunge i quarti e poi al torneo WTA di Bad Gastein raggiunge la semifinale. A fine agosto raggiunge la semifinale al torneo ITF del Bronx nel doppio con Julie Coin. Agli US Open si ferma al primo turno sia in singolare che in doppio. A settembre raggiunge la semifinale al torneo ITF di Sofia e poi ottiene la finale al torneo ITF di Saint-Malo, perdendo contro Romina Oprandi per 2-6, 6-2, 2-6.\n2011.\nL'anno inizia con la semifinale nel doppio al torneo di Auckland in coppia con Edina Gallovits-Hall. In seguito raggiunge il terzo turno a Melbourne sconfitta da Kim Clijsters. Al torneo di Parigi raggiunge ancora la semifinale in doppio in coppia con Virginie Razzano. Si qualifica ad Indian Wells e arriva al terzo turno fermata da Francesca Schiavone per 2-6, 3-6. Nei mesi successivi non ottiene nessun risultato di rilievo. Al Roland Garros si ferma al secondo turno in singolare, mentre in doppio e doppio misto perde subito al primo turno. A Wimbledon non va oltre il primo turno in singolare perdendo contro Kateryna Bondarenko e anche in doppio, con Aravane Rezai, perde al primo turno. Ad inizio luglio raggiunge i quarti al torneo ITF di Cuneo. A fine agosto perde in finale in doppio nel torneo WTA di Dallas in coppia con Pauline Parmentier. Agli US Open raggiunge il secondo turno, perdendo contro Roberta Vinci. A met\u00e0 settembre raggiunge poi i quarti al torneo ITF di Sofia. Si qualifica per il torneo WTA di Mosca ma viene eliminata all'esordio da Svetlana Kuznecova con un doppio 6-3. A fine ottobre vince il primo titolo ITF nel doppio al torneo di Poitiers in coppia con Virginie Razzano. In chiusura d'anno raggiunge le semifinali al torneo ITF di Nantes battuta da Alison Riske per 6-1 6-3.\n2012: secondo torneo WTA.\nL'anno inizia con i quarti di finale in doppio al torneo di Auckland in coppia con Monica Niculescu. Nello slam australiano perde sia in singolare che in doppio al primo turno. Ad inizio marzo si ferma in semifinale al torneo di Acapulco in doppio con Irina Camelia Begu. In seguito raggiunge la finale nell'ITF di Nassau battuta da Aleksandra Wozniak per 6-4 7-5. Dopo i quarti al torneo ITF di Osprey, raggiunge i quarti nel WTA di Copenaghen battuta nettamente dalla Wozniacki per 6-0 6-3. Nello stesso torneo raggiunge la semifinale in doppio. Si qualifica nel WTA di Stoccarda, ma viene sconfitta al secondo turno dalla \u0160arapova. Raggiunge le semifinali all'ITF di Praga ma viene battuta da Lucie \u0160af\u00e1\u0159ov\u00e1. In doppio invece vince il torneo in coppia con Virginie Razzano. Grazie ad una wild card, gioca il WTA di Strasburgo arrivando in finale eliminando nell'ordine Vol'ha Havarcova per 6-4 2-6 6-4, Shahar Peer per 4-6 6-4 6-0, Anabel Medina Garrigues per 7-6(2) 7-6(5) e Pauline Parmentier per 4-6 6-1 6-3. Viene sconfitta in finale dall'italiana Francesca Schiavone con un doppio 6-4. Al Roland Garros non va oltre il primo turno sia in doppio che in singolare. In Austria, al Gastein Ladies, entra come testa di serie n\u00ba7, e approda in finale, dopo aver battuto la testa di serie n\u00ba3 Ksenija Pervak in due set, e vince il torneo battendo la belga Yanina Wickmayer per 7-5 7-6(1). A Wimbledon in singolare si ferma al secondo turno, mentre in doppio perde subito al primo turno. A met\u00e0 luglio partecipa al torneo ITF di Bucarest, dove si ferma in semifinale in singolare mentre in doppio vince il torneo in coppia con Irina Camelia Begu. Alle Olimpiadi di Londra raggiunge il secondo turno in singolare, mentre in doppio perde subito al primo turno in coppia con Kristina Mladenovic. Agli US Open batte al primo turno Nicole Gibbs, ma poi perde contro Petra Kvitova; in doppio perde subito al primo turno. In chiusura d'anno raggiunge i quarti al torneo WTA di Guangzhou.\n2013: terzo torneo WTA.\nLa francese raccoglie le briciole nei primi cinque tornei da lei giocati nel 2013, tra cui gli Australian Open: quattro secondi turni e un'eliminazione all'esordio a Hobart (6-1 6-2 da Chanelle Scheepers). A fine febbraio raggiunge le semifinali ad Acapulco dove per\u00f2 cede nettamente nei confronti di Sara Errani, futura vincitrice del torneo. Dopo un secondo turno a Indian Wells (6-4 3-6 6-3 da Caroline Wozniacki), arriva una sconfitta sul filo di lana al quarto turno a Miami per opera di Roberta Vinci che la batte 2-6 6-4 6-4. A Marrakech deve lasciare strada nei quarti alla futura campionessa del titolo marocchino Francesca Schiavone che si impone 6-4 6-4. Agli Internazionali BNL d'Italia viene presa a pallate al primo turno dalla wild card Nastassja Burnett (6-2 6-2 il punteggio per l'azzurra) ma la tennista nizzarda ha modo di rifarsi conquistando la settimana successiva il titolo al torneo di Strasburgo battendo in finale Lucie Hradeck\u00e1 per 7-6(4) 6-0. Al Roland Garros sogna l'impresa di giungere agli ottavi di finale battendo la numero 3 del mondo Viktoryja Azaranka, ma dopo aver conquistato il primo set, cede per\u00f2 6-4, 3-6,1-6 alla bielorussa. Al torneo di Wimbledon raggiunge il terzo turno perdendo contro Flavia Pennetta per 6-0, 6(4)-7, 2-6. Nel doppio raggiunge il secondo turno, mentre nel doppio misto si ferma al terzo turno in coppia con Eric Butorac. A fine luglio raggiunge la semifinale al torneo di Washington, dove perde contro Andrea Petkovic. Nello slam americano raggiunge il terzo turno in singolare, mentre in doppio e in doppio misto perde al secondo turno. Alla fine dell'anno partecipa al WTA Elite Trophy a Sofia e colleziona 1 vittoria e 2 sconfitte.\n2014: quarto torneo WTA.\nL'anno inizia con la vittoria alla Hopman Cup in coppia con Jo-Wilfried Tsonga contro i polacchi Agnieszka Radwanska e Grzegorz Panfil. Al torneo di Sydney poi viene sconfitta dalla tennista statunitense Christina McHale al primo turno. Agli Australian Open invece usufruisce del ritiro della Hercog al primo turno, batte Camila Giorgi al secondo ma al terzo turno viene sconfitta da Marija \u0160arapova in due set. Nel doppio si ferma al terzo turno in coppia con Caroline Garcia. Nel torneo di Parigi arriva fino alla semifinale battuta da Sara Errani con lo score di 7-6(3) 3-6 7-6(5). Delude a Doha dove viene subito eliminata dalla svizzera Stefanie V\u00f6gele. A Dubai riesce ad arrivare fino alla finale eliminata da Venus Williams. Batte in successione Simona Halep (per ritiro della rumena), Kirsten Flipkens (6-3 6-4), Carla Suarez-Navarro (7-5 6-3) e Serena Williams (doppio 6-4). Ad Indian Wells si arrende al quarto turno da Agnieszka Radwa\u0144ska, mentre a Miami si ferma al terzo turno per mano della sempre pi\u00f9 sorprendente Dominika Cibulkov\u00e1. Nel torneo di Katowice raggiunge la seconda finale stagionale battendo in sequenza Vesna Dolonc, Kristina Ku\u010dov\u00e1, Kl\u00e1ra Koukalov\u00e1 e Agnieszka Radwa\u0144ska, e in finale sconfigge Camila Giorgi conquistando il quarto titolo in carriera. A Madrid si ferma al primo turno perdendo da Svetlana Kuznecova. A Roma \u00e8 Ana Ivanovi\u0107 a sconfiggerla al secondo turno in due set. Si presenta al torneo di Strasburgo ma non riesce a difendere il titolo vinto lo scorso anno, perdendo dalla Giorgi.\nAl Roland Garros si fa sorprendere dalla Townsend al secondo turno in 3 set. Nel doppio perde subito al primo turno in coppia con Caroline Garcia, mentre nel doppio misto raggiunge i quarti con Jonathan Eysseric. Al torneo di Eastbourne viene sconfitta da Angelique Kerber al secondo turno dopo aver sprecato un match point. A Wimbledon sorprende tutti battendo al terzo turno Serena Williams con il punteggio di 1-6 6-3 6-4 accedendo per la prima volta in carriera al quarto turno nel torneo londinese. In seguito perde contro Eugenie Bouchard. Nel doppio invece si ferma al secondo turno. Agli US Open elimina al primo turno la connazionale e wild card Amandine Hesse 6-1 6-2, al secondo turno vince sulla Hantuchov\u00e1 in due set e si ferma al terzo turno contro Lucie \u0160af\u00e1\u0159ov\u00e1, perdendo in 3 set. Qui nel doppio, con Kirsten Flipkens, si arrende subito al primo turno. A Guangzhou parte come seconda testa di serie e raggiunge la finale battendo nell'ordine: Julija Putinceva (6-1 6-1), Shahar Peer (3-6 7-5 6-1), Hsieh Su-wei (7-6(5) 6-1) e Timea Bacsinszky (6-1 7-6(5)). In finale perde a sorpresa contro la rumena Monica Niculescu 4-6, 0-6. Anche nel doppio arriva in finale, in coppia con Magda Linette, ma perde contro Chuang Chia-Jung e Liang Chen. Chiude l'anno con i quarti di finale al torneo di Wuhan. Al WTA Elite Trophy vince contro Ekaterina Makarova, ma perde contro Flavia Pennetta e Garbine Muguruza.\n2015: ottavi di finale al Roland Garros e uscita dalla Top 40.\nLa francese inizia l'anno partecipando alla Hopman Cup, in coppia con Benoit Paire. I due si fermano al round robin. Partecipa poi al torneo di Sydney dove si ferma al primo turno battuta da Agnieszka Radwanska. Agli Australian Open parte come diciannovesima testa si serie e batte al primo turno Zhang Shuai con il punteggio di 6-3 6-2. Al secondo elimina la qualificata Denisa Allertov\u00e1 per 6-4 6(2)-7 6-2. Al terzo turno perde contro la finalista dell'anno precedente, la slovacca Dominika Cibulkova, per 5-7 2-6. Nel doppio, in coppia con Pauline Parmentier, perde al primo turno. La Cornet prende poi parte al torneo di Anversa dove \u00e8 accreditata della testa di serie numero 7 e al primo turno porta a casa un'ostica partita contro la svizzera Belinda Bencic. La sua corsa si arresta per\u00f2 ai quarti, quando viene battuta dalla Z\u00e1hlavov\u00e1-Str\u00fdcov\u00e1 per 6-4 6-2. A Dubai difende la finale dello scorso anno ed al primo turno batte la belga Kirsten Flipkens 6-0 6(6)-7 6-3 mentre al secondo elimina la turca \u00c7a\u011fla B\u00fcy\u00fckak\u00e7ay 6-2 6-4. Tuttavia la sua corsa si ferma al terzo turno, dove perde contro la danese e testa di serie numero 3 Caroline Wozniacki 4-6 0-6, in un'ora e ventisei minuti di gioco. A Doha viene battuta all'esordio dalla rumena Alexandra Dulgheru, per 6-4 3-6 6-1. Sia ad Indian Wells che a Miami non va oltre il secondo turno, sconfitta rispettivamente da Lesja Curenko (7-5 1-6 6-2) e da Carla Su\u00e1rez Navarro (6-0 6-4). A Katowice difende il titolo conquistato l'anno precedente ed al primo turno abbatte Kiki Bertens 6-1 6-3 mentre al secondo ha pi\u00f9 problemi contro Polona Hercog, che cede 4-6 6-1 6-3. Arriva ai quarti di finale dove affronta la testa di serie numero 8, Anna Karol\u00edna Schmiedlov\u00e1. La francese gioca male al servizio, arrivando a concedere tanti punti e perdere di conseguenza il primo set 6-2. Anche nel secondo la Schmiedlov\u00e1 prende immediatamente il controllo e, aiutata da un'anonima Cornet, porta a casa il match 6-2 6-0. Sempre a Katowice raggiunge la semifinale in doppio con Magda Linette.\nA Praga viene fermata al secondo turno da Denisa Allertov\u00e1 mentre a Madrid compie una sorpresa al primo turno, superando la numero 3 del mondo Simona Halep per 7-6(6) 6-3, ottenendo la prima vittoria dell'anno contro una top five. Al turno successivo viene tuttavia piegata da Roberta Vinci, con lo score di 6-4 7-5. A Roma perde al primo turno contro la Kerber e a Strasburbo batte Qiang Wang in due set prima di essere sconfitta da Elena Vesnina. Si presenta poi al Roland Garros come testa di serie numero 29 e nei primi due turni si prende la rivincita su due giocatrici che l'avevano precedentemente battuta, ovvero Roberta Vinci (4-6 6-4 6-1) e Alexandra Dulgheru (6-2 7-5). Al terzo turno elimina Mirjana Lu\u010di\u0107-Baroni in 3 set, prima di cedere al quarto turno da Elina Svitolina, per 2-6 6(9)-7. Nel doppio partecipa con Magda Linette e si ferma al secondo turno. \nNella stagione sull'erba ottiene una sola vittoria, dopo le sconfitte a Birmingham ed Eastbourne al primo turno. Questa vittoria la centra a Wimbledon, quando vince su Ana Konjuh con un doppio 6-2 prima di essere superata dalla Havarcova in 3 set. Nel doppio perde subito al primo turno in coppia con Aleksandra Krunic, mentre nel doppio misto, con Edouard Roger-Vasselin, perde al secondo turno. Dopo Wimbledon fa tappa a Istanbul dove \u00e8 testa di serie numero 4. Esordisce bene contro la Wickmayer, vincendo in due set per poi venir eliminata da Kirsten Flipkens, per 2-6 6-2 6-71. A Washington perde al secondo turno in una partita infinita contro Louisa Chirico, terminata 5-7 6-4 6(4)-7. Alla Rogers Cup raggiunge brillantemente il terzo turno, sconfiggendo Su\u00e1rez Navarro e Cibulkov\u00e1, per poi essere battuta da Agnieszka Radwa\u0144ska. A Cincinnati esce all'esordio contro la Begu mentre a New Haven viene nuovamente sconfitta dalla Radwa\u0144ska al secondo turno. Agli US Open perde al primo turno sia in singolare che in doppio. Dopo aver collezionato 2 primi turni consecutivi (a Wuhan e a Beijing), ad Hong Kong centra i quarti di finale, perdendo solo da Venus Williams con un doppio 1-6. Nel doppio vince il torneo in coppia con Yaroslava Shvedova. Conclude la sua stagione a Mosca, dove viene battuta all'esordio da Dar'ja Gavrilova in 3 set.\nA livello di ranking, conclude l'annata alla posizione numero 43, peggiorando di 23 posizioni rispetto al 2014.\n2016: quinto torneo WTA costanza nella Top 50.\nAliz\u00e8 comincia la nuova stagione al Brisbane International. Al primo turno batte la connazionale Kiki Mladenovic (6-3 6-4) ma al secondo viene sconfitta da Anastasija Pavlju\u010denkova per 6-2 1-6 6-4. Dopodich\u00e9 fa tappa a Hobart, dove \u00e8 7\u00ba testa di serie. Al primo turno estromette Denisa Allertov\u00e1 6-4 7-5; al secondo elimina la Cepede Royg, per 6-2 al terzo, approdando ai quarti, dove passa senza giocare grazie al W/O della Barthel. In semifinale trova Johanna Larsson, che la Cornet annichilisce con un doppio 6-1. Arriva cos\u00ec alla 10\u00aa finale WTA della carriera, dove se la vede contro Eugenie Bouchard. La finale si conclude in poco pi\u00f9 di un'ora, con il trionfo della francese, che la spunta in due agevoli set (6-1 6-2). Agli Australian Open batte nettamente Bojana Jovanovski (6-1 6-0), prima di perdere da Shuai Zhang 3-6 1-6. Nel doppio in coppia con Magda Linette perde al secondo turno. Non partecipa agli Indians Wells; mentre a Miami viene eliminata nel secondo turno dalla terza testa di serie, Agnieszka Radwa\u0144ska, la quale le lascia solamente un game. Nel primo turno elimina per 6-4 7-5 Galina Voskoboeva. A Katowice \u00e8 4\u00ba testa di serie ed estromette Isabella \u0160inikova con qualche difficolt\u00e0 di troppo (6-2 6(5)-7 6-3); venendo poi sconfitta da Francesca Schiavone in due set, dove, dopo aver opposto resistenza nel primo, viene travolta nel secondo (6(5)-7 1-6). Non ottiene risultati di grande rilievo anche nei seguenti tornei: a Stoccarda e Praga non va oltre al primo turno venendo superata da Julia G\u00f6rges per 6-4 6-0 e da Kate\u0159ina Siniakov\u00e1 per 7-6(5) 3-6; a Madrid supera Paula Badosa Gibert per poi essere estromessa dalla testa di serie numero 4, Viktoryja Azaranka (6-3 6-2); a Roma viene eliminata per 7-6(2) 6-1 da Misaki Doi; mentre a Strasburgo viene superata in rimonta da Alla Kudrjavceva per 1-6 6-2 6-4. A Parigi, nell'Open di Francia, viene estromessa nel terzo turno da Venus Williams, testa di serie numero 9, riuscendo a vincere un set (7-6(5) 1-6 6-0). Nel doppio raggiunge il secondo turno ed il medesimo risultato lo ottiene nel doppio misto con Jonathan Eysseric. A Eastbourne non va oltre il primo turno venendo eliminata da Caroline Wozniacki per 6-1 6-3. Prende parte a Wimbledon, dove raggiunge il terzo turno venendo fermata da Madison Keys, testa di serie numero 9, per 4-6 7-5 6-2 e nel doppio con Xenia Knoll si ferma al secondo turno. Ottiene scarsi risultati a Stanford e a Montr\u00e9al non superando il secondo turno.\nRappresenta la Francia nell'Olimpiade di Rio senza ottenere grandi soddisfazioni. Nel primo turno elimina al terzo set Johanna Larsson (6-1 2-6 6-3), per poi venire sconfitta dalla n\u00ba 1 del mondo, Serena Williams, per 7-6(5) 6-2. Gioca le qualificazioni a Cincinnati riuscendo a superarle. Tuttavia, nel match contro la testa di serie numero 9, Carla Su\u00e1rez Navarro, \u00e8 costretta al ritiro sul punteggio di 2-6 0-1 in favore della spagnola. Agli US Open non riesce a sconfiggere Mirjana Lu\u010di\u0107-Baroni nel primo turno (4-6 1-6) e nel doppio non supera il primo turno con Pauline Parmentier. Nel torneo di Wuhan supera le qualificazioni, ma viene sconfitta al primo turno nel terzo set da Dominika Cibulkov\u00e1, testa di serie numero 10. Nel territorio cinese raggiunge un terzo turno e un quarto di finale rispettivamente a Pechino e Hong Kong venendo sconfitta da Jaroslava \u0160vedova (6-2 6-4) e Jelena Jankovi\u0107 (3-6 6-4 6-2). A Mosca non va oltre il secondo turno venendo sconfitta da Svetlana Kuznecova, testa di serie numero 1, per 6-4 7-5. In chiusura d'anno raggiunge la semifinale al torneo WTA 125s Series di Limoges. Durante l'anno raggiunge la 33\u00aa posizione, mentre chiude la stagione alla posizione n\u00ba 46 del ranking peggiorando di 3 posti quella dell'anno precedente.\nFinale Fed Cup.\nLa Francia, trascinata da Caroline Garcia, facente parte del Gruppo Mondiale, riesce ad arrivare in finale. Nel suo cammino sconfigge avversarie come l'Italia per 4-1 e i Paesi Bassi per 3-2. Nonostante il trionfo sembrava sorridere alla Francia vengono sconfitte dalla Repubblica Ceca per 2-3, la quale raggiunge il suo 10\u00ba titolo. Per la Francia si tratta della 3\u00aa sconfitta in finale.\n2017: undicesima finale WTA, ottavi di finale al Roland Garros e ritorno in Top 40.\nPrende parte al torneo di Brisbane dove raggiunge la finale, dopo un anno e tre anni dopo l'ultima finale persa. Durante il torneo supera Elena Vesnina, testa di serie numero 7, per 3-6 6-4 7-6(5); Christina McHale per 6-2 6-1; Dominika Cibulkov\u00e1, testa di serie numero 2, per 6-3 7-5; Garbi\u00f1e Muguruza, testa di serie numero 4, per 4-1 a causa del ritiro della spagnola. In finale viene sconfitta nettamente da Karol\u00edna Pl\u00ed\u0161kov\u00e1, testa di serie numero 3, con un risultato di 6-0 6-3.\nNon disputa il torneo di Hobart vinto l'anno scorso. All'Australian Open estromette Myrtille Georges al terzo set, per poi perdere contro Maria Sakkar\u012b per 5-7 6-4 1-6. Nel doppio si ferma subito al primo turno in coppia con Magda Linette. A San Pietroburgo viene rimontata da Elena Vesnina, testa di serie numero 5, per 6-2 3-6 3-6 al secondo turno. Non partecipa agli Indians Wells, mentre a Miami viene sorpresa da Aljaksandra Sasnovi\u010d. Al primo turno, a Monterrey, \u00e8 testa di serie numero 7 raggiungendo i quarti di finale dove viene sconfitta nettamente con un doppio 6-1 da Carla Su\u00e1rez Navarro. Non va oltre il primo turno a Rabat, Madrid e Strasburgo venendo eliminata da Alison Riske, Eugenie Bouchard e Peng Shuai. Negli Internazionali d'Italia estromette Sara Errani per 6-3 6-4; per poi venire sconfitta dalla futura vincitrice Elina Svitolina, testa di serie numero 8, per 6-4, 7-6(11).\nNello Slam di Parigi elimina T\u00edmea Babos per 6-2 6(5)7 6-2; Barbora Str\u00fdcov\u00e1 per 6-4 6-1; Agnieszka Radwa\u0144ska, testa di serie numero 9, per 6-2 6-1. Negli ottavi di finale viene fermata dalla connazionale Caroline Garcia per 6-2 6-4. Nel doppio non va oltre il primo turno in coppia con la belga Elise Mertens.\nLa stagione sull'erba non inizia nel migliore dei modi. La Cornet viene sconfitta al primo turno da Naomi Broady per 7-6(3) 6-0 a Birmingham; mentre a Eastbourne viene sconfitta per mano di Alison Riske per 6-4 7-5. A Wimbledon non fa meglio venendo eliminata in rimonta in tre set da Camila Giorgi e anche nel doppio si ferma al primo turno con Xenia Knoll.\nInizia la stagione sul suolo americano continuando con i scarsi risultati. In singolare a Stanford viene estromessa da Catherine Bellis per 6-3 6-2; a Montr\u00e9al viene poi sconfitta da Anastasija Pavlju\u010denkova per 6-0 6-1; a Cincinnati si rif\u00e0 sulla Bellis, ma viene sconfitta da Dominika Cibulkov\u00e1 per 6-1 6-4. In Connecticut estromette, senza lasciare un game, Julija Putinceva, per poi perdere nuovamente contro la Cibulkova. Agli US Open supera Heather Watson con un doppio 6-4; per poi venire surclassata da Petra Kvitov\u00e1 per 6-1 6-2, mentre nel doppio raggiunge la finale con Alicja Rosolska. Interrompe la serie negativa raggiungendo i quarti di finale a Guangzhou e a Wuhan venendo eliminata da Yanina Wickmayer per 6-1 7-6(5) e da Maria Sakkar\u012b per 7-6(2) 7-5. Raggiunge il terzo turno a Pechino fermata da Caroline Garcia per 6-2 6-1. Mentre raggiunge nuovamente i quarti di finale a Mosca estromessa da Natal'ja Vichljanceva per 4-6 7-5 6-3. Nel torneo minore di Limoges viene eliminata al secondo turno da Anna Blinkova per 6-2 6-3. A fine stagione si ferma alla 38\u00aa posizione.\n2018: sesto titolo WTA.\nInizia l'anno arrivando ai quarti di finale a Brisbane dove viene fermata in tre set da Aljaksandra Sasnovi\u010d (3-6 6-2 6-3). Agli Australian Open sconfigge X. Wang per 6-4 6-2 e Julia G\u00f6rges, testa di serie numero 12, per 6-4 6-3; ma viene sconfitta da Elise Mertens per 7-5 6-4. Nel doppio con Heather Watson perde subito al primo turno. A San Pietroburgo viene fermata da Dar'ja Kasatkina, testa di serie numero 8, per 6-2 6-1. Non ottiene risultati di rilievo ottenendo al massimo il secondo turno nei tornei di Doha, Acapulco, Indians Wells e Miami. A Charleston raggiunge i quarti di finale sconfiggendo la testa di serie numero 1, Caroline Garcia, per 5-7 6-1 6-4; ma viene fermata da Kiki Bertens con il risultato di 6-2 7-5. A Lugano dopo un primo turno abbastanza facile, viene estromessa in rimonta in tre set da Stefanie V\u00f6gele. Non supera le qualificazioni nel torneo di Stoccarda. Nel Masters di Madrid viene superata con un doppio 6-2 da Elina Svitolina. Nell'Open di Francia rimonta in tre set Sara Errani, mentre nel turno successivo viene rimontata lei stessa dalla connazionale Pauline Parmentier. A Birmingham, dopo quale difficolt\u00e0 nel primo turno contro Ekaterina Makarova, viene superata da Elina Svitolina, testa di serie numero 2. A Eastbourne e a Wimbledon non va oltre il primo turno. Nel doppio non va oltre il primo turno in coppia con Irina Maria Bara.\nIl 22 luglio raggiunge la sua dodicesima finale WTA e sesto titolo in carriera a Gstaad. Nella corsa al titolo estromette in ordine: S\u00edlvia Soler Espinosa con un doppio 6-2; Conny Perrin per 6-3 6-3; Samantha Stosur per 6-4 7-6(2) e usufruisce del ritiro nel secondo set di Eugenie Bouchard sul punteggio di 7-6(5) 1-0. In finale supera Mandy Minella per 6-4 7-6(6).\nA Mosca viene sorpresa da Laura Siegemund in rimonta per 4-6 6-2 6-3. Nella Rogers Cup, a Montr\u00e9al, estromette Tatjana Maria per 4-6 6-1 6-3 e Angelique Kerber, n\u00ba 4 del mondo, per 6-4 6-1. Si arrende alla testa di serie numero 15, Ashleigh Barty, per 6(3)-7 4-6. Torna a disputare le qualificazioni a Cincinnati e poi perde al secondo turno contro Ekaterina Makarova. Agli US Open perde al primo turno sia in singolare che in doppio. In seguito colleziona tre primi turni a Guangzhou, Wuhan e Pechino. A Hong Kong e Mosca raggiunge il secondo turno e chiude l'anno con il primo turno al torneo minore di Limoges.\n2019: 13\u00b0 finale WTA.\nCornet inizia la stagione a Hobart, dove \u00e8 testa di serie n\u00b06: raggiunge i quarti di finale con due comode vittorie su Alison Bai (6-4 6-2) e Pauline Parmentier (6-3 6-0); tra le ultime 8, batte Greet Minnen per 6-1 6-4, cogliendo la semifinale, dove cede a Sofia Kenin (2-6 4-6). Agli Australian Open, esce di scena al secondo turno contro Venus Williams (3-6 6-4 0-6); in doppio, raggiunge il terzo turno assieme a Petra Martic. Delude le aspettative a San Pietroburgo, Dubai, Indian Wells e Guadalajara mentre fa bene a Miami, dove raggiunge il terzo turno (cedendo a Karol\u00edna Pl\u00ed\u0161kov\u00e1). Sulla terra non raggiunge importanti piazzamenti, riuscendo a ottenere il secondo turno solo a Roma e Madrid. Sull'erba, centra il secondo turno a Mallorca (perdendo da Anisimova) ma, soprattutto, coglie i quarti di finale nel Premier di Eastbourne, battendo Watson, Svitolina (n\u00b08 del mondo) e Zhang; cede poi a Ons Jabeur in tre set, per 6-1 5-7 3-6. A Wimbledon, esce di scena subito contro Viktoryja Azarenka.\nIn seguito, raggiunge la finale nell'International di Losanna: da testa di serie n\u00b03, supera le italiane Trevisan (6-4 6-4) e Paolini (doppio 6-1), la russa Viklyantseva (4-6 6-1 6-3) e Tamara Korpatsch (6-3 6-4); nell'ultimo atto, la francese si arrende alla connazionale Fiona Ferro, con lo score di 1-6 6-2 1-6. A Palermo, viene sconfitta al secondo turno da Anna-Lena Friedsam. \nSul cemento americano, ottiene il quarto di finale al Bronx Open come miglior risultato: nella circostanza, viene eliminata da Camila Giorgi (2-6 1-6). Il finale di stagione non regala particolari sussulti ad Aliz\u00e9, che non va oltre il secondo turno nei 4 tornei giocati.\nTermina l'anno al n\u00b060 del ranking: non chiudeva fuori dalle prime 50 del mondo dal 2011.\n2020: ottavi di finale agli US Open.\nLa francese inizia l'anno ad Auckland: batte Bonaventure al primo turno e, al secondo, si impone in tre set sulla n\u00b015 del mondo Petra Martic (3-6 6-4 6-4). Accede ai quarti, dove \u00e8 costretta a ritirarsi nel corso del secondo set contro Jessica Pegula. A Hobart cede al secondo turno a Elena Rybakina. Agli Australian Open supera in rimonta Monica Niculescu (5-7 6-1 6-0) prima di arrendersi a Donna Vekic (tds n\u00b017) per 4-6 2-6. A San Pietroburgo, riesce a passare le qualificazioni estromettendo le russe Ivakhnenko e Zvonareva; nel main-draw, elimina Jelena Ostapenko (6-1 6-2) ma viene fermata al secondo da Sakkari (n\u00b06 del seeding). Nel nuovo WTA di Lione, la francese \u00e8 accredita della 4\u00aa testa di serie: dopo aver superato Lottner (7-5 6-0), soccombe a Camila Giorgi in tre set.\nDa marzo ad agosto, il mondo del tennis \u00e8 costretto a fermarsi a causa della pandemia di COVID-19, che provoca l'annullamento di tutti i tornei previsti in questi mesi (tra questi, anche Wimbledon) e il rinvio dei giochi olimpici di Tokyo al 2021.\nCornet riprende a giocare al Western &amp; Southern Open, straordinariamente disputato a New York: al primo turno, lascia 4 giochi alla wild-card Caty McNally (6-4 6-0). Al secondo turno, riesce a sconfiggere la campionessa dell'Australian Open Sofia Kenin (n\u00b04 del mondo) con lo score di 6-1 7-6(7), tornando a battere una top-5 dopo quasi 2 anni, quando aveva avuto la meglio di Kerber a Montreal. La sua avventura si arresta agli ottavi, quando viene eliminata da Viktoryja Azarenka, futura vincitrice del torneo. In seguito, rimane nella Grande Mela per disputare il secondo slam dell'anno, lo US Open: al primo turno, si impone su Lauren Davis (6-3 1-6 6-0) e, al secondo, vince su Bonaventure in due parziali. Ai sedicesimi, approfitta del ritiro di Madison Keys (n\u00b07 del seeding) nel secondo set, cogliendo cos\u00ec gli ottavi di finale, suo miglior risultato nello slam newyorkese; nella circostanza, si arrende alla sorpresa del torneo, la rientrante Pironkova, che la batte per 4-6 7-6(5) 3-6.\nChiude la stagione 2020 sulla terra europea, disputando il torneo di Strasburgo e il Roland Garros: in entrambi i casi, viene estromessa al secondo turno.\n2021: 14\u00b0 finale WTA.\nCornet partecipa al WTA 500 di Abu Dhabi come primo torneo annuale: dopo una vittoria su Valentini Grammatikopoulou (6-2 6-2), si arrende a Paula Badosa (4-6 4-6). In seguito, partecipa al Gippsland Trophy di Melbourne; dopo la vittoria su Ajla Tomljanovic in rimonta (5-7 6-1 6-3), cede alla n\u00b03 del mondo Naomi \u014csaka in due netti parziali. Agli Australian Open, batte la qualificata Valerija Savinych per 6-2 4-6 7-6(7) prima di perdere da Ann Li (2-6 6(6)-7). Dopo due primi turni al Phillip Island Trophy e a Lione, trova il secondo round a Dubai e Miami, dove viene estromessa rispettivamente da Sabalenka (2-6 4-6) e Kvitov\u00e1 (0-6 4-6), ambedue top-ten. Sulla terra, ottiene il miglior risultato a Charleston, dove elimina Bernarda Pera (4-6 6-4 6-4) e la top-20 Mertens (7-5 6-3) prima di cedere a Ons Jabeur con lo score di 7-5 3-6 3-6. Sull'erba, partecipa al WTA '500' di Berlino: si impone su Amanda Anisimova (6-3 6-1) e poi sulla n\u00b07 del pianeta Bianca Andreescu (7-6(2) 7-5), trovando la sua 20\u00b0 vittoria in carriera su top-ten. Ai quarti, batte Muguruza per 4-6 6-3 7-6(5), ritrovando una semifinale WTA per la prima volta dal 2019. Nella circostanza, perde da Belinda Bencic in due set (5-7 4-6). Dopo un secondo turno a Bad Homburg, la francese partecipa al torneo di Wimbledon: al primo turno, sconfigge nuovamente Bianca Andreescu con un netto 6-2 6-1; tuttavia, al secondo round, cede ad Ajla Tomljanovi\u0107 (4-6 6-0 3-6). Successivamente, prende parte al suo quarto torneo olimpico consecutivo in quel di Tokyo: viene sconfitta all'esordio dalla n\u00b07 del mondo Karol\u00edna Pl\u00ed\u0161kov\u00e1, con lo score di 1-6 3-6. Dopodich\u00e9, partecipa al torneo di Chicago: da nona testa di serie, batte Li (6(8)-7 6-0 6-4), Paolini (7-6(4) 6-4), l'argento di Tokyo Vondrou\u0161ov\u00e1 (2-6 6-4 6-3) e la russa Gra\u010d\u00ebva (4-6 6-1 6-0), raggiungendo la sua 14\u00b0 finale WTA in carriera. Nell'ultimo atto, viene superata da Elina Svitolina per 5-7 4-6. Nel finale di stagione, trova i quarti a Lussemburgo (dove cede a Ostapenko) e la semifinale a Tenerife, dove si arrende a Li (2-6 1-6). \nTermina la stagione al n\u00b059 del mondo. \n2022: quarti a Melbourne.\nAliz\u00e9 inizia l'anno con due sconfitte all'esordio al Melbourne Summer Set I (contro \u014csaka) e ad Adelaide (contro Parriz\u00e1s Diaz). Partecipa poi al suo 17\u00b0 Australian Open consecutivo: Cornet si impone sulla qualificata Tomova (6-3 6-3) e poi sulla n\u00b03 del mondo Garbi\u00f1e Muguruza con un doppio 6-3, conquistando la sua 22\u00aa vittoria su una top-ten, la decima su una top-5. Al terzo turno, batte la n\u00b029 del seeding Tamara Zidan\u0161ek in rimonta (4-6 6-4 6-2), recuperando da uno svantaggio di 1-4 nel secondo set. La francese coglie cos\u00ec il suo secondo ottavo di finale a Melbourne, il primo dal 2009. Nell'incontro successivo, elimina l'ex n\u00b01 del mondo Simona Halep (6-4 3-6 6-4) e si guadagna cos\u00ec i primi quarti di finale in un torneo del Grande Slam, alla 63\u00b0 partecipazione in un main-draw major. Qui incontra la statunitense Danielle Collins, altra sorpresa del torneo, contro cui perde in due set (5-7 1-6). \nSuccessivamente, raccoglie una sconfitta al primo turno a San Pietroburgo contro Mertens. A Doha supera Samsonova (3-6 6-4 7-5) prima di capitolare contro Sabalenka, n\u00b02 del mondo (2-6 2-6). A Lione esce subito contro la spagnola Buc\u015fa."}
{"id": "1521683", "revid": "344646", "url": "https://it.wikipedia.org/wiki?curid=1521683", "title": "William Temple", "text": "Biografia.\nSecondo figlio dell'arcivescovo di Canterbury Frederick Temple, segu\u00ec gli studi alla Rugby School e al Balliol College di Oxford. Fu ricercatore e docente di Filosofia alla Queen's College di Oxford dal 1904 al 1910, e fu ordinato sacerdote nel 1909. Tra il 1910 e il 1914 fu preside della Repton School, poi torn\u00f2 a essere pastore a tempo pieno, divenendo Vescovo di Manchester nel 1921 e Arcivescovo di York nel 1929.\nFamoso predicatore e insegnante, forse pi\u00f9 conosciuto per il suo libro del 1942, \"Cristianesimo e ordine sociale\". Nello stesso anno, con il rabbino capo Giuseppe Hertz, fond\u00f2 il Consiglio dei cristiani ed ebrei contro il bigottismo anti-ebraico.\nDifese la classe operaia e sostenne riforme economiche e sociali. Dal 1908 al 1924, come primo presidente dell'Associazione educativa dei lavoratori, ader\u00ec al Partito Laburista. Egli partecip\u00f2 al movimento ecumenico, alla Conferenza di Losanna del 1927, e contribu\u00ec a preparare la Conferenza Mondiale delle Chiese a Edimburgo nel 1937.\nMor\u00ec a Westgate-on-Sea nel Kent, il 26 ottobre 1944. Fu il primo Primate d'Inghilterra a essere cremato e la sua cremazione ebbe un enorme impatto sulla Chiesa e sull'intera comunit\u00e0 anglicana. Le sue ceneri sono sepolte nella parte meridionale della sua cattedrale.\nScritti.\nFra le altre opere scrisse:"}
{"id": "1521684", "revid": "81646", "url": "https://it.wikipedia.org/wiki?curid=1521684", "title": "Malathion", "text": ""}
{"id": "1521685", "revid": "339392", "url": "https://it.wikipedia.org/wiki?curid=1521685", "title": "PAIGC", "text": ""}
{"id": "1521688", "revid": "339392", "url": "https://it.wikipedia.org/wiki?curid=1521688", "title": "Partido Africano da Independ\u00eancia da Guin\u00e9 e Cabo Verde", "text": ""}
{"id": "1521691", "revid": "640277", "url": "https://it.wikipedia.org/wiki?curid=1521691", "title": "Explorer 13", "text": "L'Explorer 13 fu un satellite statunitense appartenente al Programma Explorer, il suo compito fu studiare l'effetto dei micrometeoriti sui sistemi a bordo delle navicelle spaziali e testare le prestazioni e il sistema di guida della sonda.\nLa missione.\nExplorer 13 fu lanciato il 25 agosto del 1961 tramite un vettore Scout dal sito missilistico delle Wallops Island.\nFu immesso in un'orbita che non era quella designata, tant'\u00e8 che rientr\u00f2 nell'atmosfera due giorni dopo, il 28 agosto.\nDurante il periodo orbitale non furono registrate penetrazioni da parte di micrometeoriti.\nIl satellite.\nExplorer 13 era di forma cilindrica con altezza di 1,93 m e diametro 61 cm.\nA bordo ospitata una cella al solfuro di cadmio, una griglia costituita da cavi elettrici, rilevatori piezoelettrici, una camera pressurizzata e un rilevatore di micrometeoriti."}
{"id": "1521692", "revid": "2176804", "url": "https://it.wikipedia.org/wiki?curid=1521692", "title": "Mutoid Waste Company", "text": "La Mutoid Waste Company \u00e8 un gruppo d'artisti e performer fondato da Joe Rush e Robin Cooke in collaborazione con Alan P Scott e Joshua Bowler a met\u00e0 degli anni ottanta nella \"Car Breaker Gallery\" della Freston Road di Londra.\nLa loro attivit\u00e0 continu\u00f2 poi negli anni '90 in Italia con il trasferimento a Santarcangelo di Romagna.\nIl nome del collettivo fu ispirato dalla serie TV britannica \"Blake's 7\" in cui i \"Mutoids\" erano esseri umani ricondizionati a cui era stata rimossa la personalit\u00e0. Profondamente influenzati dai film di Mad Max e dai fumetti di Judge Dredd si specializzarono nell'organizzazione di feste illegali nella Londra degli anni '80 in cui la proposta musicale, dall'iniziale miscela di rock psichedelico e dub reggae, abbracci\u00f2 sul finire degli anni '80 il nascente movimento della acid house.\nI \"Mutoid\" sono diventati famosi per le gigantesche sculture anche semoventi, dette \"mutoidi\", saldate utilizzando esclusivamente materiale di recupero e per i bizzarri ed avanguardisti riadattamenti degli edifici in disuso nei quali tenevano i loro party. Una loro performance fu inserita nella cerimonia di chiusura delle Paraolimpiadi estive 2012 di Londra.\nBiografia.\nFrestonia e le origini.\nFin dall'inizio degli anni '70, Freston Road con i suoi edifici vuoti forn\u00ec, a indigenti e ad artisti, spazi da occupare ed utilizzare come locali abitativi o di lavoro, diventando cos\u00ec uno dei centri principali del movimento squatter della citt\u00e0. Nell'ottobre del 1977 il Greater London Council lanci\u00f2 un piano di riqualificazione della zona, che prevedeva l'abbattimento di numerosi edifici fatiscenti, generando cos\u00ec le proteste dei punk e degli hippie che li vivevano. Gli squatters portarono avanti la protesta assumendo tutti il cognome \"Bramley\" (citazione dalla commedia Passport to Pimlico) e proclamando lo Stato libero ed indipendente di \"Frestonia\" (citando cos\u00ec lo stato di Freestonia del film \"La guerra lampo dei Fratelli Marx\"). In questo contesto, presso la Car Breaker Gallery di Frestonia, Joe Rush, Robin Cooke, Alan P Scott e Joshua Bowler si incontrano formando, all'inizio degli anni '80, il primo embrione di quello che diventer\u00e0 poi la Mutoid Waste Company, per poi trasferirsi in seguito presso un magazzino occupato a King's Cross.\n1989: da King Cross a Berlino.\nNel 1989, dopo svariate incursioni della polizia nel loro quartier generale di King's Cross, lasciarono il Regno Unito per stabilirsi in Germania, dove raggiunsero una certa celebrit\u00e0 per le sculture giganti composte assemblando vecchie parti di automobili e di macchinari industriali. Si trasferirono a Berlino, dove il movimento squatter era diventato molto presente a causa dei problemi sociali e politici della citt\u00e0 nell'ultima parte della guerra fredda, e qui realizzarono una performance nell'autunno di quell'anno che vedeva una enorme macchina avvicinarsi al muro portando una colomba in segno di pace. La performance anticip\u00f2 cos\u00ec i fatti che ne portarono all'effettivo abbattimento.\nItalia: Santarcangelo di Romagna e Mutonia.\nAll'inizio degli anni novanta l'intera comunit\u00e0 di artisti si spost\u00f2 in Italia, nei pressi di Santarcangelo di Romagna, installandosi in una vecchia cava lungo il fiume Marecchia, di propriet\u00e0 demaniale, creando un \"villaggio degli scarti\" che denominarono \"Mutonia\": qui essi ripresero \u2013 e continuano tuttora \u2013 a svolgere attivit\u00e0 performative e visuali a difesa del libero arbitrio e del recupero creativo del rapporto dell'uomo con la natura in un'ottica post-industriale.\nNegli anni '90 le loro performance vennero spesso proposte nel Festival Internazionale del Teatro in Piazza di Santarcangelo e nel 2012 una loro performance fu inserita nella cerimonia di chiusura delle Paraolimpiadi di Londra.\nLo Sfratto da Mutonia.\nNel luglio 2013 il Comune di Santarcangelo ha emesso una ordinanza di \u00abdemolizione\u00bb e \u00abrimessa in pristino\u00bb dell'area demaniale in cui era installata \"Mutonia\", a seguito di una pronuncia del TAR. Il Comune da tempo stava lavorando per trovare una soluzione per mettere a norma il campo, insieme alla Soprintendenza, mentre gli artisti stessi si prodigavano ad ottemperare le principali richieste; in questo contesto, si era inserito il pronunciamento del TAR a favore del proprietario di un terreno adiacente a \"Mutonia\", che gi\u00e0 nel corso degli anni aveva presentato una serie di denunce.\nA seguito di ci\u00f2 \u00e8 nato un movimento di protesta a favore dei \"Mutoid\" e contro lo sgombero di \"Mutonia,\" inizialmente a livello locale, poi a livello nazionale, allargandosi tanto da arrivare in Parlamento.\nIn seguito all'ondata di protesta, nonch\u00e9 al riconoscimento da parte delle Soprintendenze di Bologna e di Ravenna della comunit\u00e0 dei \"Mutoid\" quale \"bene cittadino\", nel febbraio 2014 il Comune di Santarcangelo ha emesso un provvedimento giurisdizionale con il quale ha rigettato la precedente ordinanza di demolizione del campo in quanto \u201cnon \u00e8 pi\u00f9 rispondente ad un attuale concreto interesse al ripristino\u201d."}
{"id": "1521694", "revid": "256896", "url": "https://it.wikipedia.org/wiki?curid=1521694", "title": "Citt\u00e0 di Doncaster e Templestowe", "text": "La citt\u00e0 di Doncaster e Templestowe \u00e8 stata una local government area 20\u00a0km ad est-nordest di Melbourne, nello Stato di Victoria, in Australia.\nFondata nel 1856 nella contea di Bourke, \u00e8 esistita ufficialmente fra il 1915 e il 1994, copriva una superficie di 89.42 chilometri quadrati e contava 109.200 abitanti (dati del 1992). Il suo territorio fa oggi parte della citt\u00e0 di Manningham."}
{"id": "1521695", "revid": "4", "url": "https://it.wikipedia.org/wiki?curid=1521695", "title": "Patata di Colfiorito", "text": ""}
{"id": "1521698", "revid": "13211969", "url": "https://it.wikipedia.org/wiki?curid=1521698", "title": "Ivan Mazepa", "text": ""}
{"id": "1521699", "revid": "1343317", "url": "https://it.wikipedia.org/wiki?curid=1521699", "title": "Patata del Fucino", "text": "La patata del F\u00f9cino, nota anche come patata di Avezzano, \u00e8 una variet\u00e0 di patata tipica della piana del Fucino, in Abruzzo. Riconosciuta ufficialmente con il marchio europeo IGP dall'anno 2016, fa parte dei prodotti agroalimentari tradizionali abruzzesi come patata degli Altipiani d'Abruzzo.\nStoria.\nIl prosciugamento e la bonifica del lago Fucino avvenuti nella seconda met\u00e0 del XIX secolo per volont\u00e0 di Alessandro Torlonia permisero attraverso il dissodamento dei terreni la coltivazione su una superficie iniziale di circa ettari della patata, dei cereali, delle barbabietole da zucchero e di altri prodotti orticoli. La trasformazione lago-pianura ebbe nel territorio marsicano delle forti ripercussioni di carattere sociale, culturale ed economico.\nSubito dopo il prosciugamento del lago vennero utilizzati oltre ai primi trattori Landini anche gli animali da lavoro, in particolare i bovini di razza marchigiana, per arare i campi. Questo avvenne fino all'esproprio dei terreni ai Torlonia, stabilito dalla riforma agraria del 1950, periodo in cui l'allevamento di bestiame suppliva alle esigenze dei contadini. A cominciare dagli anni sessanta l'avvento dell'imprenditoria, affiancata all'agricoltura di tipo tradizionale, trasform\u00f2 l'economia della zona grazie anche al miglioramento delle infrastrutture.\nLa patata del Fucino era nota fino ai primi anni duemila semplicemente con il nome di \"patata di Avezzano\".\nDai primi anni del XXI secolo con la realizzazione nella piana fucense dei centri di raccolta e di condizionamento le patate vengono stoccate, lavate e confezionate prima di essere immesse nei mercati nazionali.\nNel 2006 la patata del Fucino, gi\u00e0 riconosciuta prodotto agroalimentare tradizionale, ha ottenuto il marchio europeo IGP.\nDescrizione.\nIl tubero viene coltivato nella piana del Fucino in un territorio dalle condizioni pedo-climatiche favorevoli contiguo al parco nazionale d'Abruzzo, Lazio e Molise e al parco naturale regionale Sirente-Velino, situato tra i e i Su un'area di circa ettari coltivabili oltre vengono impiegati per la semina che avviene perlopi\u00f9 tra i mesi di marzo e maggio. La coltura della patata marsicana fa registrare una produzione complessiva media di circa 1 milione 700\u00a0000 quintali.\nLe patate del Fucino vengono generalmente raccolte dalla fine del mese di luglio, mentre le patate tardive a ottobre, quando raggiungono un grado di completa maturazione e possono essere conservate in specifici centri di condizionamento, in penombra a 5-6\u00b0, per diversi mesi mantenendo inalterate le proprie caratteristiche organolettiche.\nDi forma tondo-ovale, regolare, le patate presentano un colore della pasta da giallo chiaro a giallo ed una buccia il cui colore, dal giallo al rosso, muta in relazione alla tipologia.\nLe variet\u00e0 principalmente coltivate nel Fucino riservate al mercato del fresco sono Agata, Colomba, Malice e Nectar, mentre quelle riservate al mercato industriale della surgelazione pari al 20% della produzione totale sono Labella e Laura a buccia rossa oppure Innovator ed Agria, quest'ultima variet\u00e0 a buccia gialla si \u00e8 dimostrata particolarmente adatta alle caratteristiche del terreno fucense, assicurando elevate produzioni. Stagionalmente sono coltivate anche le variet\u00e0 Majestic, Sirco, Tonda di Berlino e Universa.\nZona di produzione.\nLa zona di produzione della patata del Fucino comprende il territorio della piana e i suoi comuni: Aielli, Avezzano, Celano, Cerchio, Luco dei Marsi, Ortucchio, Pescina, San Benedetto dei Marsi e Trasacco tutti in provincia dell'Aquila, in Abruzzo.\nRiconoscimenti.\nIl prodotto ha ottenuto i marchi P.A.T. con la denominazione di patata degli Altipiani d'Abruzzo, D.O.P. e I.G.P.."}
{"id": "1521705", "revid": "1552438", "url": "https://it.wikipedia.org/wiki?curid=1521705", "title": "4-3-1-2", "text": "Il 4-3-1-2 \u00e8 un modulo di gioco del calcio, derivato dal pi\u00f9 famoso 4-4-2 (anzich\u00e9 avere i centrocampisti disposti \"in linea\", questi sono schierati \"a rombo\", o \"a diamante\").\nIl modulo.\nIl modulo consiste in una linea difensiva a 4 giocatori, coperta da elementi atleticamente dotati in mediana, un fantasista e due attaccanti. \nLe due mezzali si muovono in linea a met\u00e0 strada fra il \"vertice basso\" - il regista, con significative capacit\u00e0 di smistamento e visione di gioco, dal quale si innesca la costruzione della manovra - e il \"vertice alto\", un trequartista tecnicamente dotato che conferisce all'azione offensiva estro e imprevedibilit\u00e0, assistendo le due punte e concludendo talvolta a rete in prima persona.\u00c8 un'evoluzione del 4-4-2 \"in linea\", nel quale gli \"esterni di centrocampo\" si avvicinano alla zona centrale del campo. Diventando mezzali \u00e8 richiesto loro un doppio compito: rottura in fase di copertura, inserimenti e tiri da lontano quando la squadra attacca. Il loro accentramento va a discapito dell'ampiezza in fase di costruzione, che deve essere garantita da terzini abili a correre lungo tutta la fascia, non disdegnando i cross e pi\u00f9 in generale il gioco offensivo.Il 4-3-1-2 permette grande \"verticalit\u00e0\", \u00e8 infatti proiettato verso la porta avversaria, in maniera pi\u00f9 spregiudicata rispetto al 4-4-2 \"classico\". Questa propensione all'attacco espone la squadra alla possibilit\u00e0 di subire i contropiede. Infine, se il regista \u00e8 dotato anche in fase di interdizione, diventa un vero e proprio mediano, un quinto difensore molto utile."}
{"id": "1521707", "revid": "767487", "url": "https://it.wikipedia.org/wiki?curid=1521707", "title": "Dubova", "text": "Dubova (fino al 1977 \"Plavi\u0219evi\u021ba\") \u00e8 un comune della Romania di 977 abitanti, ubicato nel distretto di Mehedin\u021bi, nella regione storica del Banato. \nIl comune \u00e8 formato dall'unione di 3 villaggi: Baia Nou\u0103, Dubova, Eibenthal.\nCollegamenti esterni.\nNotizie sul comune dal sito del Consiglio di Distretto"}
{"id": "1521708", "revid": "86343", "url": "https://it.wikipedia.org/wiki?curid=1521708", "title": "Plavi\u015fevi\u0163a", "text": ""}
{"id": "1521709", "revid": "86343", "url": "https://it.wikipedia.org/wiki?curid=1521709", "title": "Plavisevita", "text": ""}
{"id": "1521711", "revid": "2055516", "url": "https://it.wikipedia.org/wiki?curid=1521711", "title": "Viktoryja Azaranka", "text": "\u00c8 stata la tennista numero uno del mondo nel singolare una prima volta dal 30 gennaio 2012, in seguito alla sua prima vittoria in un torneo del Grande Slam, al 10 giugno successivo. Ha rivendicato la prima posizione il 9 luglio dello stesso anno per mantenerla fino al 17 febbraio 2013. Con oltre 30 milioni di dollari guadagnati in carriera, \u00e8 la sesta tennista, dietro alle sorelle Williams, a Marija \u0160arapova, Simona Halep e a Caroline Wozniacki ad aver incassato pi\u00f9 denaro dai montepremi offerti dalla Women's Tennis Association.\nHa conquistato ventuno tornei WTA in singolare, tra cui due prove del Grande Slam: consecutivamente, gli Australian Open 2012 e 2013. Da doppista invece, sia nel femminile che nel misto, vanta la vittoria in dodici tornei WTA di cui due Slam (US Open 2007 e Roland Garros 2008), entrambi nel doppio misto. Ha rappresentato la Bielorussia in due edizioni dei Giochi Olimpici, nella pi\u00f9 recente delle quali, a Londra 2012, si \u00e8 aggiudicata la medaglia di bronzo nel singolare femminile e quella d'oro nel doppio misto in coppia con il connazionale Maks Mirny.\nBiografia.\nViktoryja Azaranka nasce e cresce a Minsk, dove sua madre lavorava in un impianto sportivo per il tennis e prende la racchetta in mano all'et\u00e0 di 7 anni. Per seguire la sua passione sportiva all'et\u00e0 di 15 anni si trasferisce in Spagna, a 16 anni in Arizona ed infine nel 2012 a Montecarlo. Attualmente risiede a Manhattan Beach, in California.\nNel 2016 ha avuto un figlio, Leo, dall'ex marito Billy McKeague, con il quale ha avuto una battaglia legale per la sua custodia.\nEsordi.\nLa giovane bielorussa si affaccia nei tornei del circuito ITF nel 2003, quando a novembre partecipa a due tornei israeliani ottenendo 2 sconfitte, entrambe al primo turno. L'anno successivo prosegue il proprio percorso di maturazione verso il professionismo partecipando ad altri tornei ITF: si segnalano i quarti ottenuti a Makarsk, in cui ottiene la prima vittoria nel circuito superando la croata Marinovic, la semifinale a Darmstadt e nuovamente i quarti a Raanana.\n2005.\nNel 2005 la Azarenka raggiunge i quarti nel torneo ITF di Redding, la prima finale in un ITF ad Augusta, nella quale viene sconfitta dalla giapponese Saori Obata, n. 160 del ranking WTA, infine la semifinale nell'ITF di Tunica Resorts. Questi 3 risultati, ottenuti nell'arco di tre settimane tra marzo e aprile, le consentono di scalare rapidamente il ranking e di entrare tra le prime 300 giocatrici del ranking WTA. La Azarenka dimostra di poter ambire a tornei di caratura superiore e prova cos\u00ec le qualificazioni per il suo primo torneo WTA, il Tier IV di Praga, ma la sua corsa si arresta al III turno del tabellone di qualificazione per mano della Pous Tio. La bielorussa ritorna a gareggiare nel circuito ITF centrando la semifinale nel torneo di Santa Cruz de Tenerife e soprattutto aggiudicandosi il torneo di Petange superando in finale Victoriya Kutuzova, n. 156 del ranking WTA.\nNel frattempo la classifica della Azarenka progredisce ulteriormente e si avvicina alla posizione n. 200 del ranking e la giovane tennista di Minsk prova nuovamente a qualificarsi per il main draw di un torneo WTA, il Tier II di New Haven: l'obiettivo \u00e8 mancato a causa di una sconfitta al III turno contro Kv\u011bta Peschke, n. 41 del ranking WTA, ma Azarenka ottiene la soddisfazione di battere le sue prime avversarie appartenenti alla top 100 (la n. 80 Al'ona Bondarenko e la n. 51 Samantha Stosur). A settembre arriva anche l'esordio nel tabellone principale di un WTA, a Calcutta, ma la bielorussa \u00e8 sconfitta al primo turno da Galina Voskoboeva, n. 131 del ranking. Va decisamente meglio al Tier III di Guangzhou, in cui la Azarenka supera le qualificazioni, supera la Voskoboeva al I turno, Martina Such\u00e1 al II, la n. 31 del ranking Peng Shuai al III ritiratasi nel secondo set mentre era in svantaggio di un set, per perdere in semifinale da Zi Yan. Il risultato le vale l'ingresso tra le prime 150 della classifica. La Azarenka \u00e8 stata anche nominata campione del mondo della categoria juniores per il 2005, grazie alle vittorie nei tornei juniores dell'Australian Open e di Wimbledon.\n2006.\nLa bielorussa inizia l'anno uscendo al II turno del tier IV di Auckland, battuta da Marija Kirilenko. Si qualifica per il tabellone principale dell'Australian Open per poi perdere dalla n. 32 Sania Mirza 7-6(6) 6-2. Ottiene una wild card per il tier III di Memphis, in cui elimina al I turno la n. 13 del ranking Nicole Vaidi\u0161ov\u00e1 in 3 set, perdendo poi al turno successivo dalla Osterloh. Non riesce a qualificarsi per il Tier I di Indian Wells, mentre supera le qualificazioni per quello di Miami: la sua corsa si arresta al III turno contro la n. 12 Anastasija Myskina. Sulla terra battuta supera le qualificazioni dei 2 Tier IV dell'Estoril e di Praga, uscendo poi in entrambi al I turno, cos\u00ec come avviene al Tier I di Roma in cui trova nuovamente sulla sua strada la Myskina al I turno a cui riesce a strappare almeno un set in quest'occasione.\nAnche al Roland Garros si qualifica per il main draw e perde nuovamente al I turno, questa volta per 9-7 al III set contro la n. 27 del ranking Medina Garrigues. La bielorussa \u00e8 ammessa direttamente al tabellone principale di Wimbledon, ma viene sconfitta al I turno da un'altra teenager in grande ascesa, la polacca Agnieszka Radwa\u0144ska. Ritorna sui campi per il torneo di New Haven in cui non riesce a qualificarsi e poi per lo Us Open in cui si prende una grande rivincita battendo in 2 set al I turno la n. 12 Anastasija Myskina, per poi uscire al III contro Anna \u010cakvetadze. Al Tier IV di Tashkent raggiunge la semifinale in cui perde dalla Sun, in seguito esce al I turno del torneo di Quebec City e chiude l'anno giungendo in finale nel torneo ITF di Pittsburgh, durante la quale si ritira dopo aver perso il primo set contro Aleksandra Wozniak. Questo risultato le permette comunque di entrare nella top 100 e di chiudere l'anno al n. 92 del ranking.\n2007-2008: prime finali Slam in doppio.\n2007: primo Slam vinto in doppio misto.\nLa Azarenka raggiunge il III turno all'Australian Open, dopo aver superato al II la Bartoli, nel quale perde dalla Jankovic. Si qualifica per il main draw ad Indian Wells raggiungendo anche in questo caso il III turno nel quale \u00e8 sconfitta da Vera Zvonar\u00ebva, mentre entra in tabellone a Miami, non andando anche in questo caso oltre il III turno in seguito alla sconfitta contro la Vaidisova. Dopo essere uscita al I turno ad Amelia Island, sulla terra dell'Estoril raggiunge la I finale WTA della carriera nella quale perde 7-6 al III set dalla Arn. A Praga \u00e8 costretta al ritiro nella semifinale contro la Morigami mentre era in vantaggio di un set. Entra tra le prime 50 ma giunge al Roland Garros non al meglio e rimedia una secca sconfitta al I turno contro Karin Knapp.\nA Wimbledon si presenta in condizioni migliori e raggiunge il III turno nel quale perde nuovamente dalla Vaidisova, n. 10 del ranking WTA. Sul cemento americano esce al II turno a San Diego, mentre arriva nei quarti a Los Angeles in cui \u00e8 sconfitta dalla n. 3 Jankovic, mentre allo Us Open esce al IV turno per mano della n. 4 Kuznetsova, ma con la soddisfazione di aver superato 6-0 al III la ex numero 1 Martina Hingis. Al Tier II del Lussemburgo si prende la soddisfazione di battere per la I volta una top ten, la n. 8 Nadia Petrova, al II turno, ma viene poi superata al turno successivo di Zvonareva. Ottiene la sua II finale WTA a Tashkent in cui viene battuta dalla Parmentier. Al Tier I di Mosca invece supera al II turno la n. 4 Marija \u0160arapova in 2 set: 7-6(9) 6-2, venendo poi superata al turno successivo dalla Dementieva.\n2008: prima finale Slam e Top 10 in doppio.\nLa Azarenka raggiunge la finale nel primo torneo dell'anno nel Tier III di Goald Coast in cui affronta Li Na: si aggiudica il primo set per 6-4, si porta in vantaggio subito di un break nel secondo per poi cedere alla tensione e il suo gioco subisce un'involuzione che la porta a perdere i successivi 2 set per 3-6 4-6. All'Australian Open la giovane bielorussa viene eliminata al terzo turno dalla detentrice del titolo Serena Williams. Nel torneo di doppio, invece, la Azarenka insieme alla compagna Shahar Peer riesce ad arrivare sino in finale per poi essere battuta dalle sorelle Bondarenko. All'Open di Francia la bielorussa viene battuta al quarto turno da Svetlana Kuznecova. Nel torneo di doppio misto la Azarenka in coppia con Bob Bryan si aggiudica il titolo battendo in finale Katarina Srebotnik e Nenad Zimonji\u0107. Successivamente Azarenka viene eliminata al quarto turno del Torneo di Wimbledon dalla Petrova e al terzo turno allo US Open da parte della danese Wozniacki.\n2009: primi titoli WTA.\nAzarenka inizia la stagione disputando il torneo di Brisbane. Dopo aver battuto nell'ordine Kateryna Bondarenko, Jarmila Wolfe, Lucie \u0160af\u00e1\u0159ov\u00e1 e Sara Errani si aggiudica il suo primo titolo WTA della carriera superando in finale Marion Bartoli con il punteggio di 6\u20133, 6\u20131. In seguito \u00e8 costretta a ritirarsi al quarto turno del primo Slam della stagione. Il 22 febbraio vince il secondo titolo dell'anno battendo in finale a Memphis la giovane danese Caroline Wozniacki per 6-1, 6-3.\nIl 4 aprile corona il suo ottimo inizio di stagione vincendo il prestigioso torneo di Miami. All'Open di Francia viene eliminata ai quarti di finale dalla russa, numero 1 del mondo, Dinara Safina. Al Torneo di Wimbledon esce ai quarti di finale contro Serena Williams in due set per 2-6, 3-6. Allo US Open viene sconfitta al III turno dall'italiana Francesca Schiavone per 4-6 6-2 6-2, dopo aver passato agevolmente il II turno, per 6-2 6-1, contro la ceca Barbora Z\u00e1hlavov\u00e1-Str\u00fdcov\u00e1. A fine stagione prende parte al WTA Tour Championships nel quale tuttavia viene eliminata nel round-robin. Chiude l'anno al settimo posto della classifica WTA.\n2010: quinto titolo WTA.\nAll'Australian Open arriva fino ai quarti di finale, sconfitta da Serena Williams. Un fastidioso infortunio subito durante la Family Circle Cup, l'ha fatta faticare durante tutta la stagione sulla terra e per questo motivo ha perso nel primo turno dell'Open di Francia da Gisela Dulko. Successivamente, viene eliminata al terzo turno del Torneo di Wimbledon da Petra Kvitov\u00e1. Perde in finale nei tornei di Dubai e di Eastbourne rispettivamente contro Venus Williams e Ekaterina Makarova, mentre vince quella di Stanford battendo la ex numero 1 Marija \u0160arapova.\nIl 2 settembre 2010, la Azarenka \u00e8 svenuta durante il match del secondo turno dello US Open contro Gisela Dulko. L'argentina conduceva 5-1 quando la ventunenne bielorussa si \u00e8 accasciata al suolo dopo un lungo scambio ed \u00e8 stata costretta al ritiro dopo soli 34 minuti. Nel mese di ottobre perde la semifinale del torneo di Tokyo, contro la danese Caroline Wozniacki con il punteggio di 2\u20136, 7\u20136(3), 4\u20136. In seguito, al torneo di Pechino la bielorussa si ritira al secondo turno contro Timea Bacsinszky sul punteggio di 6\u20134, 2\u20133.\nIl 20 ottobre 2010, Viktoryia Azarenka ha sostituito Serena Williams accedendo al Masters in Dubai. Questa \u00e8 la sua seconda apparizione al torneo di fine anno. Il 24 ottobre 2010, si aggiudica in finale contro la russa Marija Kirilenko il torneo di Mosca. Grazie al risultato in Russia riesce ad accedere per la seconda volta in carriera al Masters di fine stagione. Al WTA Tour Championships ancora una volta non va oltre il round-robin. Chiude la stagione al decimo posto della classifica WTA.\n2011: ottavo titolo WTA.\nLa bielorussa gioca il primo torneo della stagione a Sidney nel quale viene eliminata ai quarti di finale da Kim Clijsters. All'Australian Open la Azarenka viene eliminata al quarto turno da Li Na. Nel mese di febbraio al Dubai Tennis Championships viene eliminata al terzo turno da Flavia Pennetta. In seguito esce al primo turno del torneo del Qatar contro Daniela Hantuchov\u00e1. A met\u00e0 marzo partecipa al torneo di Indian Wells. La bielorussa batte nell'ordine Ekaterina Makarova, Urszula Radwa\u0144ska e Agnieszka Radwa\u0144ska prima di essere costretta al ritiro nei quarti di finale contro la numero uno del mondo Caroline Wozniacki a causa di un problema fisico.\nSuccessivamente disputa il torneo di Miami battendo al primo turno Lucie Hradeck\u00e1 7\u20135, 4\u20136, 6\u20130, al secondo Dominika Cibulkov\u00e1 3\u20136, 6\u20133, 6\u20134 e al terzo Anastasija Pavlju\u010denkova 3\u20136, 6\u20131, 6\u20134. Ai quarti si trova di fronte la numero 2 del mondo, Kim Clijsters e la batte 6\u20133, 6\u20133. In semifinale elimina la russa Vera Zvonar\u00ebva con un netto 6\u20130, 6\u20133. In finale ha la meglio su Marija \u0160arapova in due set con il punteggio di 6-1, 6-4. Il 10 aprile la bielorussa si aggiudica il torneo di Marbella battendo in finale la rumena Irina-Camelia Begu per 6-3, 6-2. L'11 aprile, grazie ai punti ottenuti con la vittoria del torneo in terra di Spagna, la Azarenka ottiene il suo best-ranking della carriera piazzandosi al quinto posto della classifica WTA. Al torneo di Madrid raggiunge le finali di singolo e doppio. Viene sconfitta dalla ceca Petra Kvitov\u00e1 in due set per 7-6(3) 6-4,mentre conquista con la russa Marija Kirilenko il 5\u00ba titolo in doppio. Questo risultato le permette comunque di salire al numero 4 del ranking WTA.\nAgli Internazionali BNL d'Italia a Roma la bielorussa viene eliminata ai quarti di finale dalla russa Marija \u0160arapova poi vincitrice del torneo. Successivamente, al Roland Garros viene battuta ancora una volta ai quarti di finale dalla cinese Li Na dopo aver eliminato nei primi turni Andrea Hlav\u00e1\u010dkov\u00e1, Pauline Parmentier, Roberta Vinci ed Ekaterina Makarova. Nel doppio in coppia con Marija Kirilenko viene sconfitta ai quarti dalla coppia Huber-Raymond. Nel mese di giugno al Torneo di Wimbledon arriva fino alla semifinale. Al primo turno batte Magdal\u00e9na Ryb\u00e1rikov\u00e1, al secondo Iveta Melzer, al terzo Daniela Hantuchov\u00e1, agli ottavi di finale Nadia Petrova e ai quarti Tamira Paszek.\nIn semifinale la Azarenka viene battuta dalla ceca Petra Kvitov\u00e1 in tre set con il punteggio di 6-1, 3-6, 6-2. A fine luglio prende parte al torneo di Stanford ma perde al secondo turno contro Marina Erakovi\u0107. Nel doppio vince il torneo in coppia con Marija Kirilenko dopo aver sconfitto in finale le americane Huber-Raymond. Ad agosto partecipa alla Rogers Cup ma viene sconfitta in semifinale per 6-3, 6-3 da Serena Williams.Tuttavia, arriva in finale nel torneo di doppio ma non la disputa a causa di un infortunio alla mano. A causa di questo infortunio la settimana seguente non gioca il torneo di Cincinnati. Agli US Open viene eliminata al terzo turno da Serena Williams. A fine settembre partecipa al torneo di Tokyo in cui viene eliminata in semifinale dalla polacca Agnieszka Radwa\u0144ska. Ad inizio ottobre prende parte al torneo di Pechino ma si ritira al terzo turno prima di giocare contro Anastasija Pavlju\u010denkova a causa di un problema al piede. Il 23 ottobre si aggiudica il torneo del Lussemburgo battendo in finale Monica Niculescu con il punteggio di 6-2, 6-2. Il 30 ottobre perde la finale del WTA Tour Championships ad Istanbul contro la ceca Petra Kvitov\u00e1 con il punteggio di 5-7, 6-4, 3-6.\n2012-2013: ai vertici del tennis.\n2012: primo Slam e numero 1 al mondo, bronzo e oro olimpico.\n\u00c8 un inizio anno promettente per Viktoryja Azarenka che migliora notevolmente il proprio stile di gioco. Il 13 gennaio vince il primo torneo della stagione a cui partecipa, a Sydney, superando in finale la cinese Li Na con il punteggio di 6-2, 1-6, 6-3. A Melbourne la bielorussa raggiunge la sua prima finale Slam in carriera, battendo nel corso del torneo Heather Watson e Casey Dellacqua per 6-1, 6-0, Mona Barthel per 6-2, 6-4, Iveta Melzer per 6-2, 6-2, Agnieszka Radwa\u0144ska per 6(0)-7, 6-0, 6-2 e Kim Clijsters per 6-4, 1-6, 6-3. Con la vittoria in finale il 28 gennaio su Marija \u0160arapova per un netto 6-3, 6-0 Viktoryia, assieme al suo primo titolo dello Slam, si aggiudica anche la vetta del ranking mondiale WTA. Poche settimane pi\u00f9 tardi partecipa al Premier di Doha dove vince il torneo senza concedere un set, sconfiggendo in finale l'australiana Stosur per 6-1, 6-2. Il 18 marzo vince il torneo di Indian Wells, sconfiggendo in finale ancora una volta Marija \u0160arapova per 6-2, 6-3.\nDurante la stagione sulla terra la bielorussa raggiunge due finali. La prima a Stoccarda, dove viene sconfitta da Marija \u0160arapova con un netto 6-1, 6-4 e la seconda a Madrid, sconfitta da Serena Williams per 6-1, 6-3. Tradisce le attese al Roland Garros, superata negli ottavi dalla slovacca Dominika Cibulkov\u00e1 per 6-2, 7-6(4), e la concomitante vittoria di \u0160arapova in semifinale le costa la prima posizione mondiale. A Wimbledon si riprende la testa della classifica grazie alla vittoria sull'ex numero 1 del mondo Ana Ivanovi\u0107 e la prematura eliminazione di Marija \u0160arapova; viene tuttavia sconfitta in semifinale da Serena Williams, vincitrice del torneo, in due set combattuti.\nPartecipa alle Olimpiadi di Londra rappresentando il suo Paese e conquista la medaglia di bronzo nel singolare femminile, superando nella finale per il terzo posto la russa Marija Kirilenko, e la medaglia d'oro nel doppio misto assieme al connazionale Maks Mirny. Agli US Open 2012 l'Azarenka, arrivata in finale, deve affrontare una Serena Williams in piena forma che nel torneo non ha mai ceduto pi\u00f9 di 6 games in una partita contro un'avversaria e che viene data per netta favorita. Azarenka riesce ad arrivare a soli due punti dal titolo al terzo set, ma finisce per perdere con il risultato di 2-6, 6-2, 5-7, mantenendo comunque, alla fine del torneo, la testa del ranking mondiale. Vince il quinto titolo dell'anno al China Open senza perdere nemmeno un set, abbattendo in finale la \u0160arapova per 6-3, 6-1; la settimana seguente conquista facilmente il sesto titolo annuale, il Generali Ladies Linz, anche qui senza concedere un set alle avversarie, battendo in finale Julia G\u00f6rges per 6-3, 6-4. Al WTA Tour Champioships la Azarenka perde in semifinale da Marija \u0160arapova. Chiude, tuttavia, l'anno in testa alla classifica mondiale.\n2013: secondo Slam australiano.\nInizia il 2013 alla grande battendo in finale all'Australian Open la cinese Li Na con il punteggio di 4-6 6-4 6-3, difendendo il suo titolo della scorsa edizione e mantenendo la sua prima posizione in classifica. Nel corso del torneo batte: Monica Niculescu (6-1, 6-4), El\u00e9ni Daniil\u00eddou (6-1, 6-0), Jamie Hampton (6-4, 4-6, 6-2), Elena Vesnina (6-1, 6-1), Svetlana Kuznecova (7-5, 6-1), Sloane Stephens (6-1, 6-4) e Na Li in finale. Il torneo successivo \u00e8 quello di Doha dove lei \u00e8 campionessa uscente. Nonostante la vittoria in finale su Serena Williams per 7-6(6) 2-6 6-3, la bielorussa \u00e8 costretta a cedere lo scettro di numero uno alla campionessa americana, sebbene per soli 40 punti.\nUn infortunio alla caviglia la costringe a non scendere in campo nell'incontro dei quarti di finale a Indian Wells contro Caroline Wozniacki, futura finalista. La sventura le impedisce di partecipare, come da programma iniziale, a Miami, preferendo curarsi e affrontare al meglio la stagione sulla terra battuta. Si tratta del secondo ritiro della stagione, dopo quello nel torneo inaugurale di Brisbane che le ha impedito di disputare la semifinale contro Serena Williams.\nDopo due mesi di inattivit\u00e0, che le costano il secondo posto del ranking a favore di Marija \u0160arapova (vincitrice dei tornei di Indian Wells e Stoccarda), Viktoryja torna a disputare il torneo di Madrid reduce dalla finale dell'anno prima. Dopo aver battuto a fatica Anastasija Pavlju\u010denkova nell'incontro inaugurale per 7-6(8) 7-6(3), esce di scena gi\u00e0 al secondo turno contro la russa Ekaterina Makarova con il punteggio di 6-1 2-6 3-6, perdendo la testa sul 3 pari nel set decisivo dopo aver ricevuto un penalty point per aver spaccato la racchetta. La settimana successiva partecipa agli Internazionali BNL d'Italia dove lascia le briciole a Julia G\u00f6rges e a Ayumi Morita. Nei quarti batte per 6-4 1-6 6-3 Samantha Stosur e in semifinale si libera facilmente di Sara Errani 6-0 7-5. Il 19 maggio perde poi la finale contro Serena Williams con un netto 1-6 3-6.\nA fine mese disputa il torneo del Roland Garros dove batte nei primi turni Elena Vesnina 6-1 6-4, Annika Beck 6-4 6-3 e Aliz\u00e9 Cornet 4-6 6-3 6-1. Negli ottavi, dopo un equilibrio iniziale, infila nove giochi consecutivi per battere Francesca Schiavone 6-3 6-0. Superando poi Marija Kirilenko per 7-6(3) 6-2 approda in semifinale dove per\u00f2 cede a Marija \u0160arapova con il punteggio di 6-1 2-6 6-4. Nonostante la sconfitta, la bielorussa torna ad occupare il secondo posto del ranking WTA a discapito proprio della siberiana. A Wimbledon \u00e8 costretta a ritirarsi al secondo turno senza nemmeno scendere in campo contro Flavia Pennetta a causa di un infortunio al ginocchio destro.\nRientra al torneo di Cincinnati, dopo aver dato forfait alla Rogers Cup per problemi alla schiena. Ai primi turni batte Vania King (6-1, 7-6(6)) e Magdal\u00e9na Ryb\u00e1rikov\u00e1 (6-3, 6-4), per poi incontrare la Wozniacki ai quarti. La bielorussa passa con il punteggio di 6-3, 7-6(5), accedendo cos\u00ec in semifinale. Guadagna la sua quinta finale in stagione, battendo la Jankovi\u0107 in tre set (4-6, 6-2, 6-3). La finale la vede opposta alla numero uno del mondo Serena Williams, che riesce a sconfiggere dopo una dura battaglia di 2 ore e mezza, con il risultato finale di 2-6, 6-2, 7-6(6). Dopo la recente vittoria, la Azarenka arriva fiduciosa agli US Open. Le viene conferita la testa di serie n\u00b02. Inizia alla grande il torneo battendo la tedesca Pfizenmaier con un doppio 6-0. Nessun problema nemmeno al secondo turno, dove sconfigge Aleksandra Wozniak, concedendole appena 4 giochi. Trova le prime difficolt\u00e0 al terzo turno contro la francese Aliz\u00e9 Cornet; la bielorussa dopo aver perso il primo set al tiebreak, vince i restanti due per 6-3, 6-2. Agli ottavi di finale non ha vita facile contro la Ivanovi\u0107, che mette in grande difficolt\u00e0 la bielorussa, ma alla finale ha la meglio la competenza della n\u00ba2 del mondo, che si impone con il punteggio di 4-6, 6-3, 6-4. Ai quarti batte facilmente Daniela Hantuchov\u00e1 per 6-2, 6-3, e in semifinale ha la meglio su Flavia Pennetta per 6-4, 6-2, conquistando cos\u00ec la sua quarta finale slam. In finale viene sconfitta da Serena Williams in tre set 5-7, 7-6(6), 1-6.\nIl post US Open \u00e8 avaro di soddisfazioni. La bielorussa subisce sconfitte premature dai torneo di Tokyo e di Pechino, battuta rispettivamente da Venus Williams e Andrea Petkovi\u0107. Al WTA Tour Champioships viene sconfitta nella prima giornata da Na Li con il punteggio di 2-6, 1-6, ma nella seconda riesce a sconfiggere la Errani con il punteggio di 7-6(4), 6-2. Non riesce a qualificarsi per le semifinali, venendo sconfitta nell'ultima giornata di qualificazioni dalla serba Jelena Jankovi\u0107 per 6-4, 6-3.\n2014: infortuni e uscita dalla Top 30.\nIl 2014 inizia a Brisbane dove la bielorussa si spinge fino alla finale. Nell'atto conclusivo perde in due set contro Serena Williams. Partecipa al primo Grande Slam della stagione, gli Australian Open, uscendo di scena nei quarti di finale per mano di Agnieszka Radwa\u0144ska. Ad Indian Wells, dopo il bye al primo turno, viene eliminata da Lauren Davis con il punteggio di 6-0, 7-6(2) a causa di un'infiammazione al piede destro. Rientra nel circuito tre mesi dopo disputando l'AEGON Classic di Eastbourne, dove viene sconfitta in tre set dall'italiana Camila Giorgi con il punteggio di 4-6, 6-3, 7-5. Al Torneo di Wimbledon, batte al primo turno la croata Mirjana Lu\u010di\u0107-Baroni per 6-3, 7-5, ma al secondo viene eliminata dalla serba Bojana Jovanovski in tre set con il punteggio di 6-3, 3-6, 7-5. Dopo una prematura sconfitta a Stanford, la bielorussa prende parte alla Rogers Cup di Montr\u00e9al, dove viene eliminata ai quarti di finale dalla futura campionessa del torneo Agnieszka Radwa\u0144ska con un doppio 6-2.\nAgli US Open si presenta come testa di serie numero 16. Gi\u00e0 al primo turno fatica contro Misaki Doi, ma alla fine si impone in tre set. Batte agevolmente Christina McHale nel turno successivo, cos\u00ec come Elena Vesnina al terzo. Contro la serba Aleksandra Kruni\u0107, Viktoryia Azarenka deve faticare per vincere l'incontro, avendo perso per 6-4 il primo set. Alla fine, la bielorussa vince con il punteggio di 4-6, 6-4, 6-4. Ai quarti di finale, viene battuta da Ekaterina Makarova, testa di serie numero 17, con il punteggio di 6-4 6-2. Con questa sconfitta, la tennista non conferma la finale dell'anno precedente e, perci\u00f2, perde sette posizioni nel ranking WTA, scivolando alla ventiquattresima posizione.\nL'infortunio al piede le causa ancora problemi, tanto da saltare tutto il resto della stagione, concludendo l'anno alla trentaduesima posizione.\n2015: rientro in Top 20.\nVika parte l'anno giocando il torneo di Brisbane, dove difendeva la finale raggiunta nel 2014. La bielorussa perde per\u00f2 al primo turno contro la ceca Karol\u00edna Pl\u00ed\u0161kov\u00e1 per 6-4 6(7)-7 4-6.\nAgli Australian Open, batte all'esordio la statunitense Sloane Stephens e al secondo turno la testa di serie numero otto Caroline Wozniacki. Supera anche il terzo turno contro Barbora Z\u00e1hlavov\u00e1-Str\u00fdcov\u00e1 (numero 25 del seeding), ma al quarto turno perde contro la numero undici Dominika Cibulkov\u00e1 per 6-2, 3-6, 6-3. Con questo risultato, scende alla quarantanovesima posizione in singolare.\nAl torneo di Doha, arriva in finale dopo aver battuto Angelique Kerber, Elina Svitolina, Caroline Wozniacki e Venus Williams. Nell'ultimo atto si arrende, per\u00f2, a Lucie \u0160af\u00e1\u0159ov\u00e1 che vince con il punteggio di 6-4, 6-3. A Indian Wells, si ferma al terzo turno, battuta dalla numero due del mondo Marija \u0160arapova. Grazie a questi buoni risultati, risale alla 36\u00aa posizione mondiale. Al Sony Open Tennis di Miami, si ferma nuovamente al terzo turno, sconfitta da Flavia Pennetta in due set finiti entrambi al tie break. Al Mutua Madrid Open, sconfigge al primo turno Venus Williams e al secondo Ajla Tomljanovi\u0107. Al terzo, per\u00f2, viene sconfitta da Serena Williams con il punteggio di 6(5)-7, 6-3, 6(1)-7, non sfruttando i tre match point avuti nell'ultimo set. Agli Internazionali BNL d'Italia 2015, batte all'esordio la lucky loser Lucie Hradeck\u00e1 in tre set, poi la numero cinque del mondo Caroline Wozniacki e al terzo Irina-Camelia Begu. Si arrende, per\u00f2, a quarti contro la futura vincitrice del torneo Marija \u0160arapova. Agli Open di Francia 2015, arriva agevolmente al terzo turno, dove viene per\u00f2 eliminata da Serena Williams, futura vincitrice del torneo, in un match in cui si era portata avanti di un set. In preparazione al torneo di Wimbledon, partecipa al DFS Classic, dove per\u00f2 si ritira al secondo turno per un problema fisico. Al Torneo di Wimbledon 2015, arriva ai quarti di finale senza perdere un set\n. Ai quarti, viene eliminata per la terza volta nella stagione da Serena Williams, perdendo con il punteggio di 6-3, 2-6, 3-6. Con i punti ottenuti, rientra nella top 20 alla 19\u00aa posizione.\nSul cemento americano, Viktoryja non ottiene risultati eccellenti. Viene eliminata al terzo turno sia a Toronto (da Sara Errani) e a Cincinnati (per mano di Anastasia Pavlyuchenkova), a causa di un problema alla coscia. Agli US Open conferma i quarti conquistati l'anno precedente, venendo battuta dalla numero due del mondo Simona Halep. A Wuhan, si ritira al secondo turno in seguito a un problema alla gamba.\n2016: ritorno in Top 5 e la dolce attesa.\nLa stagione della Bielorussa si apre al torneo di Brisbane dove si spinge fino alla finale, nella quale riesce a battere la tedesca Angelique Kerber con il punteggio di 6-3, 6-1. In seguito a questo risultato, sale alla sedicesima posizione nella classifica WTA. Agli Australian Open 2016, arriva fino ai quarti di finale, dove viene sconfitta in due set dalla futura vincitrice del torneo Angelique Kerber.\nSalta le tappe arabiche di Dubai e Doha, partecipando ad Acapulco dove si ritira per\u00f2 al secondo turno. A Indian Wells batte al primo turno Zarina Diyas 6-3, 6-2, poi Shuai Zhang 6-4, 6-3 dopo un'intensissima partita; in seguito batte Samantha Stosur 6-1, 4-6, 6-1, ai quarti batte Magdal\u00e9na Ryb\u00e1rikov\u00e1 con un doppio 6-0. In semifinale affronta Karol\u00edna Pl\u00ed\u0161kov\u00e1 e vince 7-6(1), 1-6, 6-2. Arriva in finale, dove batte la numero 1 al mondo Serena Williams con un doppio 6-4. La vittoria ad Indian Wells la riporta in top 10 dopo due anni, precisamente diviene numero 8. Il 2 aprile vince anche il torneo di Miami per la terza volta in carriera con il punteggio di 6-3 6-2 contro Svetlana Kuznetsova, realizzando cos\u00ec il \"Sunshine Double\", ovvero la vittoria di Indian Wells e Miami nello stesso anno; \u00e8 la terza tennista nella storia a realizzare questa impresa dopo Steffi Graf (1994 e 1996) e Kim Clijsters (2005). Questo titolo porta la tennista al numero 5 nel ranking WTA.\nSuccessivamente, partecipa al Mutua Madrile\u00f1a Madrid Open come numero 4 del seeding. Vince agevolmente contro Laura Robson e Aliz\u00e9 Cornet, ma si ritira prima del terzo turno a causa di un problema alla schiena. Le cose non vanno meglio neanche agli Internazionali BNL d'Italia 2016 dove, dopo il bye al primo turno, viene eliminata da Irina-Camelia Begu. Al Roland Garros, \u00e8 costretta al ritiro durante il match d'esordio contro Karin Knapp, a causa di un problema al ginocchio destro. Il problema la costringe, inoltre, a saltare tutta la stagione sull'erba, Wimbledon compreso. A luglio annuncia, tramite Facebook, di essere incinta, e quindi non parteciper\u00e0 alle Olimpiadi di Rio e a nessun altro evento dell'anno in corso. Il 20 dicembre dello stesso anno d\u00e0 alla luce il primogenito.\n2017: declino e uscita dalla Top 200.\nDopo uno stop per la gravidanza durato poco, ritorna a giocare. Nella nuova stagione partecipa solamente a due tornei: a Maiorca e a Wimbledon. A Maiorca, dopo aver ottenuto un bye, sconfigge Risa Ozaki con molte difficolt\u00e0 (6-3 4-6 7-6(7)), per poi uscire di scena nel terzo turno contro la 7\u00aa testa di serie Ana Konjuh, che la supera nettamente con un punteggio di 1-6 3-6. A Wimbledon, dopo aver sconfitto Catherine Bellis (3-6 6-2 6-1), Elena Vesnina (6-3 6-3) e Heather Watson (3-6 6-1 6-4), perde al quarto turno contro la 2\u00aa testa di serie, Simona Halep, per 6(3)-7 2-6. Partecipa anche nel doppio misto in coppia con Nenad Zimonji\u0107, uscendo di scena subito venendo sconfitti per 3-6 4-6. Annuncia il ritiro dalle competizioni dell'anno in corso per problemi legali di affidamento di suo figlio. Questo stop la fa scivolare alla 208\u00aa posizione del seeding.\n2018: il ritorno, rientro nella Top 60 e finale a Wimbledon in doppio misto.\nViktoryja decide di tornare a gareggiare prendendo parte al torneo di Indian Wells dove, dopo aver sconfitto Heather Watson per 6-4 6-2, perde al secondo turno contro Sloane Stephens, testa di serie numero 13, per 1-6 5-7. In doppio, in coppia con la connazionale Aryna Sabalenka, raggiunge il terzo turno dove perdono contro la coppia formata da Elena Vesnina ed Ekaterina Makarova per 4-6 3-6. A Miami giunge in semifinale, la quale segna il suo ritorno definitivo. Qui supera: Catherine Bellis per 6-3 6-0; la testa di serie numero 14, Madison Keys, a causa del ritiro di quest'ultima sup punteggio di 7-6(5) 2-0 per la bielorussa; la testa di serie numero 20, Anastasija Sevastova, per 3-6 6-4 6-1; la testa di serie numero 30, Agnieszka Radwa\u0144ska, con un doppio 6-2 e la testa di serie numero 5, Karol\u00edna Pl\u00ed\u0161kov\u00e1, per 7-5 6-3. Grazie a questo risultato migliora il suo ranking di 93 posizioni rientrando nella top 100, precisamente al 93\u00ba posto.\nRitorna in campo dopo oltre un mese, per disputare la stagione su terra. A Madrid estromette agilmente Aleksandra Kruni\u0107 con un doppio 6-3. Tuttavia, nel secondo turno viene sconfitta da Karol\u00edna Pl\u00ed\u0161kov\u00e1, che si impone per 2-6 6-1 5-7. Agli Internazionali BNL d'Italia viene sorpresa dall'astro nascente Naomi \u014csaka, con nettissimo 0-6 3-6. Disputa quindi l'Open di Francia, dove non va oltre il primo turno venendo sconfitta da Kate\u0159ina Siniakov\u00e1, che si impone per 5-7 5-7. Sull'erba di Maiorca estromette con qualche difficolt\u00e0 Stefanie V\u00f6gele per 6(4)-7 6-3 7-5, prima di venire sconfitta da Lucie \u0160af\u00e1\u0159ov\u00e1, testa di serie numero sette, per 3-6 4-6. Nello Slam londinese si impone in due set su Ekaterina Aleksandrova, dovendosi poi arrendere nuovamente a Karol\u00edna Pl\u00ed\u0161kov\u00e1 (3-6 3-6). Nel doppio misto, in coppia con Jamie Murray, raggiunge la sua prima finale a Wimbledon. Insieme estromettono le coppie: Lucie Hradeck\u00e1/Roman Jebav\u00fd per 62-7 6-4 6-4, Anna-Lena Gr\u00f6nefeld/Robert Farah Maksoud 7-66 66-7 7-5, Matw\u00e9 Middelkoop/Johanna Larsson per 7-66 6-3, Jean-Julien Rojer/Demi Schuurs per 4-6 7-5 7-5 e Jay Clarke/Harriet Dart per 6-2 6-2. In finale vengono sconfitti a sorpresa da Alexander Peya e Nicole Melichar per 61-7 3-6.\nSul veloce americano, raggiunge i quarti di finale a San Jose eliminando Kateryna Bondarenko per 6-3 6(7)-7 7-5 e Anna Blinkova lasciandole un solo gioco. Nel match successivo contro Danielle Collins, nonostante sia in vantaggio avendo vinto il primo parziale al tie-break, \u00e8 costretta al ritiro a met\u00e0 del secondo set. Nel torneo di Toronto si impone nettamente su Kristina Mladenovic per 6-0 6-1, per poi perdere contro Johanna Konta per 3-6 1-6. A Cincinnati rimonta Carla Su\u00e1rez Navarro dopo aver perso il primo set al tie-break, per poi uscire di scena al secondo turno contro Caroline Garcia per 4-6 5-7. Nell'ultimo Slam della stagione, l'US Open, estromette senza grandi problemi Vikt\u00f3ria Ku\u017emov\u00e1 e Dar'ja Gavrilova, per poi venire sconfitta dalla campionessa in carica, Sloane Stephens, per 3-6 4-6. Prende parte al torneo di Tokyo dove si sbarazza di Kurumi Nara e Ashleigh Barty, ma nei quarti di finale contro Camila Giorgi sul punteggio di 3-5 in favore all'italiana \u00e8 costretta al ritiro per problemi fisici. Di conseguenza, si cancella dal tabellone principale del torneo di Wuhan annullando il match contro Julia G\u00f6rges e da tutti i restanti tornei della stagione. Chiude l'anno rientrando tra le Top 60, precisamente al 51\u00ba posto.\n2019: ritorno in una finale WTA e cinquecento vittorie in carriera.\nViktoryja inizia la stagione prendendo parte al torneo di Auckland, dove si ferma al primo turno contro Venus Williams per 3-6, 6-1, 3-6; anche agli Australian Open non va oltre il primo turno, perdendo da Laura Siegemund per 7-6(5), 4-6, 2-6. Vince il suo primo match stagionale sul cemento indoor di San Pietroburgo contro la russa Margarita Gasparyan. Esce di scena nel turno successivo, perdendo 2-6, 6(3)-7 contro la fresca finalista degli Australian Open Petra Kvitova in un match in cui non ha sfigurato recuperando la ceca da 5-1 nel secondo set. Torna in campo un mese dopo, ad Acapulco, dove supera in scioltezza la testa di serie numero due Danielle Collins e la tedesca Tatjana Maria prima di cedere ai quarti di finale a Sofia Kenin in tre set. La settimana successiva si presenta al primo Premier Mandatory della stagione, Indian Wells. Qui supera la connazionale Vera Lapko per poi affrontare per la ventiduesima volta in carriera la grande rivale Serena Williams, accreditata della decima testa di serie, contro la quale si arrende in due set (7-5, 6-3). A Miami, invece, supera a fatica Dominika Cibulkov\u00e1 per 6-2 3-6 6-4, prima di perdere contro Caroline Garcia, che si impone per 6-3 6-4. \nPrende successivamente parte al torneo di Monterrey dove estromette nell'ordine: Miyu Kat\u014d per 6-4 6-2; Zarina Dijas per 6-3 6-2; Anastasija Pavlju\u010denkova per 6-0 6-4 e Angelique Kerber, numero cinque del mondo, per 6-4 4-6 6-1. Con questo risultato, ritorna a disputare una finale in singolare a distanza di tre anni dall'ultima volta, quando vinse a Miami nel 2016. Inoltre, riesce a sconfiggere una giocatrice top 10 dopo essersi imposta l'ultima volta nel 2018, sempre a Miami quando sconfisse Karol\u00edna Pl\u00ed\u0161kov\u00e1. La finale la vede opposta a Garbi\u00f1e Muguruza, contro la quale \u00e8 costretta al ritiro per un problema al polpaccio sul punteggio di 1-6 1-3 per la spagnola. Ritorna in campo a Stoccarda dove elimina Vera Zvonar\u00ebva per 7-5 6-4 e Karol\u00edna Pl\u00ed\u0161kov\u00e1, numero cinque del ranking, per 4-6 6-3 6-4; nei quarti di finale si ritira contro Anett Kontaveit sul punteggio di 7-5 5-7 0-3 in favore alla tennista estone. A Madrid estromette Dar'ja Kasatkina per 7-5 6-4, ma cede all'ottava potenza della classifica, Sloane Stephens, che si impone in tre set. A Roma sorprende ancora, in quanto, dopo essersi sbarazzata di Zhang Shuai, sconfigge in rimonta Elina Svitolina, bicampionessa in carica, per 4-6 6-1 7-5. Inoltre, nel corso del terzo parziale ha recuperato cinque giochi, essendosi trovata sotto di 2-5, annullando un match point all'avversaria. Con questa vittoria, arriva a sconfiggere tre top 10 in una stessa stagione. Ai quarti cede in rimonta alla Pl\u00ed\u0161kov\u00e1, futura campionessa. Chiude la stagione sulla terra con la partecipazione al Roland Garros: qui, dopo essersi imposta sulla campionessa del 2017 Je\u013cena Ostapenko, nel secondo turno cede alla numero uno al mondo Naomi \u014csaka in tre combattuti set. \nA Wimbledon, battute in scioltezza Aliz\u00e9 Cornet e Ajla Tomljanovi\u0107, si arrende alla futura campionessa del torneo Simona Halep che le concede appena quattro giochi. Non coglie risultati di rilievo nei tornei sul veloce nordamericano, anche se allo US Open si spinge fino alla finale nel doppio insieme alla campionessa in carica Ashleigh Barty. Si tratta della quarta finale Slam in questa specialit\u00e0 per la bielorussa e della prima in dieci anni. La coppia \u00e8 comunque costretta a cedere a Elise Mertens e Aryna Sabalenka che trionfano con un doppio 7-5. Come l'anno precedente, la Azarenka salta l'intera trasferta asiatica chiudendo a New York la sua stagione.\n2020: ventunesimo titolo WTA, ritorno in una finale Slam e nella Top 20.\nLa tennista di Minsk salta la prima parte della stagione, Australian Open compreso, citando motivi personali. Scende in campo per la prima volta solo a Monterrey in qualit\u00e0 di finalista uscente: tuttavia \u00e8 costretta ad arrendersi a Tamara Zidan\u0161ek che le infligge un doppio 6-2. Successivamente, scoppia la pandemia di COVID-19 causando la cancellazione o il rinvio dei tornei della stagione fino a settembre: tra questi anche gli Slam di Parigi e Londra (torneo non disputato solamente negli anni della Prima e Seconda guerra mondiale) e le Olimpiadi di Tokyo, posticipate al 2021. Per quanto riguarda la classifica, la WTA decide di congelare i punti di tutte le tenniste al 9 marzo 2020.\nIl primo torneo cui la bielorussa prende parte dopo lo stop \u00e8 l'International di Lexington, da cui esce all'esordio per mano della rivale di lunga data Venus Williams. Tuttavia, dopo aver pensato al ritiro definitivo dal tennis professionistico, la settimana successiva ritrova il suo miglior tennis al Western &amp; Southern Open, che esclusivamente per l'edizione 2020 si \u00e8 disputato a New York nello stesso impianto riservato allo US Open; in questa circostanza \u00e8 riuscita a spingersi fino alla finale, persa contro la giapponese Naomi Osaka. Per quanto riguarda il ranking, risale fino alla 27\u00aa posizione mondiale rientrando a far parte delle prime trenta tennista il mondo a tre anni di distanza. Durante il torneo si \u00e8 imposta in due parziali su Donna Veki\u0107 per 6-2 6-3; sulle francesi Caroline Garcia per 6-2 7-68 ed Aliz\u00e9 Cornet per 6-4 7-5 e poi su Ons Jabeur per 7-69 6-2, mentre in semifinale rimonta Johanna Konta, ottava testa di serie, con lo \"score\" 4-6 6-4 6-1. \nScende in campo agli US Open, primo Slam della stagione per la bielorussa, e si impone nettamente sulle colleghe: Barbara Haas (6-1 6-2); Aryna Sabalenka, quinta testa di serie, ed Iga \u015awi\u0105tek (6-4 6-2). Nel quarto turno affronta Karol\u00edna Muchov\u00e1, vincendo 5-7 6-1 6-4. Raggiunge, cos\u00ec, i primi quarti di finale Slam dopo 4 anni e 8 mesi dall'ultima volta (Australian Open 2016). Successivamente, si sbarazza di Elise Mertens, la quale si era precedentemente imposta sulla seconda testa di serie Sofia Kenin, lasciandole appena un gioco. In semifinale sconfigge per la quinta volta in carriera la rivale e amica di lunga data Serena Williams, numero nove del ranking mondiale e in cerca del ventiquattresimo titolo Slam, con il punteggio di 1-6 6-3 6-3. Approda dunque alla prima finale Slam dopo sette anni dall'ultima volta, quando si contese il titolo proprio a New York nel 2013 e fu sconfitta in tre parziali da Serena Williams. In finale, contro Naomi \u014csaka, perde per 6-1 3-6 3-6 rimandando l'appuntamento con lo Slam newyorkese per la terza volta. Sale, invece, di 13 posizioni nella classifica mondiale, fermandosi al 14\u00ba posto del ranking.\nApproda a Roma superando con facilit\u00e0 Venus Williams per 7-67 6-2 e poi Sofia Kenin con un doppio bagel: era dal 2005 che una Top 5 non subiva un 6-0 6-0; quindici anni fa era successo a Marija \u0160arapova per mano di Lindsay Davenport. Nel terzo turno affronta Dar'ja Kasatkina, che, sul 6-6, \u00e8 costretta a ritirarsi per infortunio e poi nei quarti Garbi\u00f1e Muguruza, contro la quale perde 6-3 3-6 4-6. Successivamente, si sbarazza di Danka Kovini\u0107, prima di venire sorpresa da Anna Karol\u00edna Schmiedlov\u00e1 con un perentorio 2-6.\nPrende parte al nuovo torneo di categoria Premier di Ostrava, lo J&amp;T Banka Ostrava Open. Qui, si impone in rimonta su Barbora Krej\u010d\u00edkov\u00e1 per 2-6 6-2 6-1, mentre non ha problemi contro Elise Mertens e Maria Sakkar\u012b. Il 25 ottobre \u00e8 opposta ad Aryna Sabalenka in una finale tutta bielorussa per la prima volta in assoluto; inoltre, \u00e8 la terza stagionale e la quarantesima in carriera per Azaranka. Tuttavia, in finale non riesce ad opporsi alla conanzionale a causa di un infortunio al collo, subendo un doppio 2-6. Per quanto riguarda il ranking, sale al tredicesimo posto.\nConclude la stagione all'interno della top 15 e viene eletta \"WTA Comeback Player of the Year.\"\n2021: nono titolo in doppio e finale a Indian Wells in singolare.\nAzaranka disputa come primo torneo dell'anno il Grampians Trophy, dove estromette al primo turno Julija Putinceva per 6-4 1-6 [11-9], per poi ritirarsi dalla competizione nel secondo turno contro Anett Kontaveit. Agli Australian Open viene estromessa all'esordio da Jessica Pegula per 5-7 4-6. Si riprende a Doha dove, in occasione del WTA 500 Qatar Ladies Open, raggiunge la semifinale superando in due parziali Svetlana Kuznecova, Laura Siegemund e la numero cinque del mondo, Elina Svitolina, seppur con evidenti problemi alla schiena. Prima dell'inizio del match contro Garbi\u00f1e Muguruza, valido per l'ingresso in finale, si ritira.\nIn seguito all'annuncio dell'annullamento di Indian Wells 2021, disputa il Miami Open. Accreditata della testa di serie n\u00b0 14, ottiene un bye al primo turno ed usufruisce del ritiro di Laura Siegemund, approdando direttamente al terzo turno dove supera in due parziali Angelique Kerber. Negli ottavi di finale, incontra Ashleigh Barty, numero uno del mondo, contro la quale cede in tre parziali (1-6 6-1 2-6).\nInaugura la stagione sulla terra battuta a Madrid, riuscendo ad imporsi al terzo set contro Ekaterina Aleksandrova, per poi ritirarsi prima del match contro Jessica Pegula. Nell'Open di Francia raggiunge gli ottavi di finale per la prima volta dal 2013. Nonostante le vittorie ai danni di Svetlana Kuznecova, Clara Tauson e Madison Keys, viene rimontata a sorpresa da Anastasija Pavlju\u010denkova, la quale poi raggiunger\u00e0 la finale dello Slam, con il punteggio di 5-7 6-3 6-2.\nTerminata la stagione sulla terra, si presenta a Berlino spingendosi fino alla semifinale, cedendo nettamente contro la futura campionessa Ljudmila Samsonova. In doppio, invece, si aggiudica il nono titolo in carriera facendo coppia insieme alla connazionale Aryna Sabalenka, in vista delle Olimpiadi di Tokyo. Nell'ultimo atto, le due bielorusse si impongono in rimonta contro le prime teste di serie Nicole Melichar e Demi Schuurs (4-6 7-5 [10-4]). A Bad Homburg, dove \u00e8 seconda testa di serie, giunge fino ai quarti di finale, dove si ritira prima di scendere in campo contro Sorribes Tormo per un infortunio agli addominali. Si presenta in seguito a Wimbledon: batte nettamente Kozlova (6-1 6-3) prima di arrendersi a C\u00eerstea in tre set (6(5)-7 6-3 4-6).\nDecide poi di non prendere parte ai giochi olimpici di Tokyo, per i rischi legati alla pandemia di COVID-19. Torna in campo a Montr\u00e9al, dove si vendica della sconfitta patita ai Championships da C\u00eerstea (questa volta battuta con un doppio 6-2) e poi estromette Sakkar\u012b al tie-break del terzo (6-4 3-6 7-6(2)); si qualifica per il suo quinto quarto di finale stagionale, dove si scontra con la connazionale Sabalenka: Azaranka si arrende in due set all'avversaria, per 2-6 4-6. A Cincinnati, dove difendeva il titolo, esce di scena agli ottavi contro la n\u00b01 del mondo Barty, che le concede solo due giochi (0-6 2-6). A causa dei punti persi, scende nel ranking, attestandosi alla 19\u00b0 posizione. Agli US Open, elimina Martincov\u00e1 e Paolini prima di cedere a Muguruza in tre set (4-6 6-3 2-6). A Chicago, giunge agli ottavi, dove si ritira prima dell'inizio del match contro Muguruza. \nA Indian Wells, nell'ultimo impegno per lei sul cemento americano del 2021, Azaranka riesce a imporsi su Linette (7-5 3-0 e ritiro), la n\u00b07 del seeding Kvitov\u00e1 (7-5 6-4) e Sasnovi\u0107 (6-3 6-4) dopo il bye all'esordio, centrando il secondo quarto di finale annuale in un '1000' dopo quello raccolto alla Rogers Cup di Montr\u00e9al. Qui affronta la testa di serie n\u00b019 Pegula, che l'aveva battuta al primo turno dell'Australian Open in gennaio: questa volta la bielorussa vendica la sconfitta patita nel primo major annuale, vincendo su Pegula per 6-4 6-2 e accedendo alla sua terza semifinale stagionale, la prima in un torneo di questa categoria. Nella circostanza, Azaranka batte in rimonta Je\u013cena Ostapenko (3-6 6-3 7-5), centrando la 41\u00b0 finale WTA della carriera, la prima stagionale e la terza a Indian Wells. Nell'ultimo atto, sfida la sorpresa del torneo, Paula Badosa, contro cui cede con il punteggio di 65-7 6-2 62-7, al termine di una splendida battaglia nella quale la bielorussa si \u00e8 trovata a due punti dalla vittoria finale e con nove punti vinti in pi\u00f9 dell'avversaria. Il match, durato 3h04, si \u00e8 rivelato essere il pi\u00f9 lungo del torneo mai disputato, superando di un minuto quello giocato da Elena Vesnina e Svetlana Kuznecova nel 2017.\nGrazie all'ottimo finale di stagione, termina la stagione al n\u00b027 del mondo.\n2022.\nViktoryja inizia l'anno ad Adelaide, dove centra subito la sua prima vittoria stagionale su una top-10 contro Paula Badosa (6-3 6-2), vendicando la sconfitta patita nella finale di Indian Wells qualche mese prima. Al secondo turno, elimina Priscilla Hon (6-3 7-5) mentre nei quarti cede il passo a Iga \u015awi\u0105tek (3-6 6-2 1-6). Successivamente, prende parte all'Australian Open, dove \u00e8 accreditata della 24\u00b0 testa di serie: dopo due comodi successi su Panna Udvardy (6-3 6-1) e su Jil Teichmann (6-1 6-2), al terzo turno trova l'ex top-ten Elina Svitolina. Azaranka lascia 2 giochi all'ucraina (6-0 6-2), approdando al quarto turno per la prima volta dal 2016 a Melbourne. Nella circostanza, affronta la campionessa in carica del Roland Garros Barbora Krej\u010d\u00edkov\u00e1: la bielorussa esce sconfitta con un doppio 2-6. A Dubai viene estromessa subito da Veronika Kudermetova (3-6 4-6), che poi giunger\u00e0 in finale. A Doha batte Julija Putinceva in rimonta (5-7 6-2 7-5), recuperando dal 4-0 di svantaggio nel set decisivo.\nStile di gioco.\nViktoryia Azarenka gioca principalmente da fondo campo con uno stile molto aggressivo. \u00c8 molto rapida e tende a colpire la palla in topspin in diagonale, anche se sa eseguire variazioni slice. Avendo giocato in doppio, ha una buona abilit\u00e0 anche a rete. Non \u00e8 una giocatrice fallosa e riesce molto spesso a vincere scambi molto prolungati, stancando l'avversaria. A partire dal recupero del grave infortunio al piede del 2014, la tennista ha concentrato i suoi allenamenti sul miglioramento del gioco di gambe, che ha raggiunto un ottimo livello per una tennista della sua altezza (183\u00a0cm).\nIl servizio viene considerato come il suo punto debole: non riesce, infatti, a servire delle prime molto veloci (la velocit\u00e0 media della prima di servizio nel 2015 era di 154\u00a0km/h, la seconda 135\u00a0km/h) e spesso compie doppi falli. Si sono visti, per\u00f2, dei progressi nei primi tornei del 2016, evidenziati anche dalla WTA: la velocit\u00e0 media della prima di servizio \u00e8 stata di 161\u00a0km/h, mentre la seconda di 138\u00a0km/h. \u00c8 stata, per\u00f2, la percentuale di punti vinti con la prima di servizio a cambiare sensibilmente: 66% nel 2016, rispetto al 55% nel 2015. Questo incremento \u00e8 dovuto, secondo la tennista, a una maggiore sicurezza che ha sviluppato con il tempo in campo, che le ha permesso di rimanere pi\u00f9 rilassata e cinica durante i suoi turni di servizio.\nA livello caratteriale, \u00e8 una tennista molto combattiva, determinata e rimane concentrata per tutta la durata dell'incontro."}
{"id": "1521713", "revid": "110157", "url": "https://it.wikipedia.org/wiki?curid=1521713", "title": "Dumbrava (Mehedin\u021bi)", "text": "Dumbrava \u00e8 un comune della Romania di 1.782 abitanti, ubicato nel distretto di Mehedin\u021bi, nella regione storica dell'Oltenia. \nIl comune \u00e8 formato dall'unione di 11 villaggi: Albule\u0219ti, Br\u00e2gleasa, Dumbrava de Jos, Dumbrava de Mijloc, Dumbrava de Sus, Golineasa, Higiu, Roc\u0219oreni, Valea Marcului, Varodia, Vl\u0103dica.\nDumbrava ha dato i natali al filosofo Alexandru Boboc (1930)."}
{"id": "1521714", "revid": "729019", "url": "https://it.wikipedia.org/wiki?curid=1521714", "title": "Eritroplachia", "text": "L'eritroplachia o eritroplasia \u00e8 una lesione, quasi sempre orale, che non pu\u00f2 essere attribuita a qualunque altra patologia, formata da una papula o una placca persistente di colorito rosso di una superficie mucosa. \u00c8 ormai appurato che questa, insieme alla leucoplachia, sia un tipo di lesione precancerosa.\nCi sono molte altre circostanze che sono simili nell'apparenza e devono essere escluse prima che una diagnosi dell'eritroplachia venga effettuata.\nEpidemiologia.\nPrincipalmente \u00e8 stato riscontrato in uomini anziani intorno all'et\u00e0 di 65 - 74 anni.\nTipologia.\nOltre alla classica forma di eritroplasia, con margini indefiniti, situata sovente sul pavimento della bocca negli uomini e sulla lingue nelle donne, esiste un'altra forma, denominata eritroplasia di Queyrat, che colpisce i genitali maschili, in persone fra la terza e la sesta decade di et\u00e0.\nEziologia.\nLe cause che portano a tale manifestazione sono la scarsa igiene, le infezioni ricorrenti, uso di tabacco o alcol, e traumi.\nTrattamento.\nLa terapia consiste nell'asportazione completa della lesione. A volte si raccomanda, secondo l'istopatologia trovata nella biopsia, visto che episodi di ricomparsa di tali lesioni accadono di sovente, un controllo costante successivo all'intervento.\nIn alternativa esistono la diatermocoagulazione o la criochirurgia."}
{"id": "1521721", "revid": "1776051", "url": "https://it.wikipedia.org/wiki?curid=1521721", "title": "E\u0219elni\u021ba", "text": "E\u0219elni\u021ba \u00e8 un comune della Romania di 3.091 abitanti, ubicato nel distretto di Mehedin\u021bi, nella regione storica del Banato. \nL'unico abitato componente il comune viene spesso chiamato con un nome leggermente diverso, ossia Ie\u0219elni\u021ba"}
{"id": "1521722", "revid": "287204", "url": "https://it.wikipedia.org/wiki?curid=1521722", "title": "Eselnita", "text": ""}
{"id": "1521724", "revid": "647919", "url": "https://it.wikipedia.org/wiki?curid=1521724", "title": "Ieselnita", "text": ""}
{"id": "1521727", "revid": "287204", "url": "https://it.wikipedia.org/wiki?curid=1521727", "title": "Where Does It Hurt", "text": "Where Does It Hurt \u00e8 il primo singolo estratto dalla colonna sonora della terza stagione della serie televisiva canadese \"Instant Star\" attualmente in onda su Italia 1, \"Songs from Instant Star 3\".\nAlexz Johnson, che interpreta il ruolo di \"Jude Harrison\" nello show, ha inciso questo singolo uscito nel 2007.\nIl brano \u00e8 stato pubblicato il 23 giugno 2007 su iTunes e Pretracks per i residenti in Canada.\nLe canzoni dal CD \"Songs from Instant Star 3\" sono state recentemente pubblicate in Canada dall'iTunes Store online della Apple."}
{"id": "1521728", "revid": "640277", "url": "https://it.wikipedia.org/wiki?curid=1521728", "title": "Explorer 14", "text": "L'Explorer 14 fu un satellite statunitense appartenente al Programma Explorer, il suo compito fu studiare i raggi cosmici, il vento solare, la magnetosfera e i campi magnetici interplanetari.\nLa missione.\nExplorer 14 fu lanciato il 2 ottobre del 1962 tramite il vettore Delta A e fu immesso in un'orbita con perigeo di 2.601 km e apogeo di 96.189 km con un periodo di 2.184,6 minuti.\nLa sonda esegu\u00ec tutti i rilevamenti per cui era stata progettata e funzion\u00f2 egregiamente fino al periodo dal 10 novembre al 24 novembre 1963 e fino all'11 agosto 1963 quando un guasto all'encoder mise fine alla trasmissione dei dati.\nLa macchina registr\u00f2 e trasmise dati per l'85% del suo tempo di funzionamento.\nIl satellite.\nExplorer 14 fu il secondo di una serie di satelliti artificiali facenti parte della serie S3 tra i quali ricordiamo Explorer 12, Explorer 15 e Explorer 26.\nPer la trasmissione dei dati, la sonda, utilizzava un trasmettitore a 16 canali multiplexati il quale richiedeva appena 0,323 secondi per una scansione di tutte le 16 linee di trasmissione.\nOtto canali erano utilizzati per la conversione in digitale delle misurazioni eseguite, mentre i restanti 8 canali erano utilizzati per la trasmissione analogica dei dati ottenuti.\nUn canale digitale era inoltre diviso in 16 sottocanali ed utilizzato per il controllo del satellite (temperatura, assetto ecc.)."}
{"id": "1521731", "revid": "56620", "url": "https://it.wikipedia.org/wiki?curid=1521731", "title": "Le rose inglesi", "text": "Le rose inglesi (\"The English Roses\") \u00e8 un libro per bambini scritto dalla nota cantante pop Madonna e illustrato da Jeffrey Fulvimari. \u00c8 stato pubblicato il 15 settembre 2003 contemporaneamente in oltre cento paesi, debuttando al primo posto nella classifica dei libri pi\u00f9 venduti del New York Times. \nIl libro \u00e8 il primo di una serie di 5 libri riguardanti la vita quotidiana dei ragazzi e le sue problematiche. La cantante ha dedicato questo libro ai suoi due figli Lourdes Maria (Lola) e Rocco.\nNel 2006 \u00e8 uscito il seguito del racconto intitolato \"Le rose inglesi, troppo bello per essere vero!\".\nTrama.\nUna storia di rivalit\u00e0 e di amicizia tra studentesse contemporanee di Londra. \u00c8 la storia di Nicole, Amy, Charlotte e Grace: quattro bambine unite da uno stretto legame d'amicizia che frequentano la stessa scuola, con in comune la passione per il ballo, i libri e per i ragazzi. Le quattro sono gelose della loro compagna Binah, studentessa e ragazza perfetta in modo quasi irritante. Grazie ad una fata madrina, che le conduce in un magico viaggio, scoprono che la vita della loro compagna Binah non \u00e8 poi cos\u00ec perfetta come pensavano; cos\u00ec si ricredono e accettano Binah nel loro gruppo."}
{"id": "1521732", "revid": "4", "url": "https://it.wikipedia.org/wiki?curid=1521732", "title": "Patata rossa del Pratomagno", "text": ""}
{"id": "1521733", "revid": "4", "url": "https://it.wikipedia.org/wiki?curid=1521733", "title": "Patata rossa del casentino", "text": ""}
{"id": "1521734", "revid": "2130303", "url": "https://it.wikipedia.org/wiki?curid=1521734", "title": "Complesso di Santa Maria della Consolazione", "text": "Il complesso di Santa Maria della Consolazione \u00e8 una struttura religiosa di Napoli; si trova in via della Consolazione, nel centro storico della citt\u00e0. \nStoria e descrizione.\nLa chiesa venne fondata nel XVI secolo insieme all'attiguo convento; nella seconda met\u00e0 del XVII secolo l'edificio venne rimaneggiato da Arcangelo Guglielmelli, che vi realizz\u00f2 uno dei pi\u00f9 preziosi interni barocchi di Napoli.\nNel XIX secolo il convento venne soppresso e ceduto agli Incurabili.\nLa semplice facciata \u00e8 caratterizzata da un unico ordine di lesene ioniche che incorniciano un portale in stucco, il quale \u00e8 sormontato da un medaglione sorretto da due angeli.\nL'interno, impreziosito da un'effimera decorazione a stucco progettata dal Guglielmelli con l'aiuto di Domenico Santullo, \u00e8 articolato mediante lesene corinzie che delimitano, con scansione spaziale regolare, le piccole nicchie poste ai lati.\nIl convento, il cui accesso era nell'omonima via, ha un portale in piperno murato; nell'interno s'intravedono gli archi e le lesene del porticato del piano terra.\nLa struttura oggi \u00e8 un edificio privato e versa in cattive condizioni."}
{"id": "1521740", "revid": "1543377", "url": "https://it.wikipedia.org/wiki?curid=1521740", "title": "Coolie", "text": "Il Coolie (termine di origine inglese dall'hindi \u2014 Kuli, casta dell'India) \u00e8 un lavoratore indiano o cinese, in Estremo Oriente.\nStoria.\nI \"coolie\" asiatici della fine del 1880 e dell'inizio del Novecento venivano utilizzati negli USA, in Australia, in Nuova Zelanda e nelle Indie occidentali come operai sfruttati nei lavori pi\u00f9 umili e pesanti che gli occidentali non volevano fare. Lavoravano molte ore al giorno e venivano pagati poco e di rado, venendo spesso trattati in modo scorretto ed ingiusto. Oggigiorno nelle citt\u00e0 indiane vivono molti lavoratori emigrati provenienti dai villaggi periferici e pi\u00f9 poveri e sono questi lavoratori, ovvero contadini sposati, a costituire la spina dorsale dell'India urbana."}
{"id": "1521741", "revid": "254059", "url": "https://it.wikipedia.org/wiki?curid=1521741", "title": "Arcimbaldo IX di Borbone", "text": "Origine.\nArcimbaldo, sia secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", che gli \"Etude sur la chronologie des sires de Bourbon, Xe-XIIIe siecles\", era figlio del Signore di Borbone, Arcimbaldo VIII e di Beatrice di Montlu\u00e7on, figlia di Arcimbaldo signore di Montlu\u00e7on e di una figlia di Dreux di Mello Signore di Saint-Bris.&lt;br&gt;Arcimbaldo VIII di Borbone, secondo la \"Chronica Albrici Monachi Trium Fontium\", era il figlio primogenito del connestabile di Champagne, signore di Dampierre e Montlu\u00e7on e signore di Borbone, Guido II e della moglie, la dama di Borbone, Matilde I, che sempre secondo la \"Chronica Albrici Monachi Trium Fontium\", era figlia dell'erede della signoria di Borbone, Arcimbaldo di Borbone e della moglie, che, sia secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", che gli Etude sur la chronologie des sires de Bourbon, Xe-XIIIe siecles, era Alice di Borgogna.\nBiografia.\nSuo padre, Arcimbaldo VIII, mor\u00ec il 23 agosto 1242 a Cognat, nei suoi feudi; secondo altri mor\u00ec combattendo in Guienna, a Cognac.&lt;br&gt;Arcimbaldo gli succedette nella Signoria di Borbone, come Arcimbaldo IX.&lt;br&gt;che Arcimbaldo sia il nuovo signore di Borbone ci viene confermato da diversi documenti dei \"Titres de la maison ducale de Bourbon\", datati novembre 1242, in cui viene citato come \"sire de Bourbon\".\nAltri documenti dei \"Titres de la maison ducale de Bourbon\", dimostrano l'attivit\u00e0 di Arcimbaldo tra il 1242 ed il 1248.\nNel 1248, Arcimbaldo ader\u00ec alla crociata del re di Francia, Luigi IX il Santo; prima di partire, Arcimbaldo fece testamento, in cui dichiarava sue eredi le figlie, Matilde e Agnese (\"Mahaut et Agnetem filias meas\") e indicava gli esecutori testamentari, lo zio Guido di Dampierre ed il cognato (marito di sua sorella Beatrice), B\u00e9raud VII, signore di Mercoeur (\"dominum G. de Dampnapetra avunculum meum, et dominum Beraudum de Mercolio sororium meum\"), ai quali aveva affidato la figlia, Agnese, promessa in sposa a Giovanni di Borgogna; la copia del testamento e riportata nelle \"Preuves de l'Etude sur la chronologie des sires de Bourbon, Xe-XIIIe siecles\".&lt;br&gt;In quello stesso anno, Arcimbaldo, assieme alla moglie, Iolanda di Ch\u00e2tillon-Nevers, part\u00ec al seguito di Luigi IX; la flotta fece tappa a Cipro dove avrebbe passato l'inverno, ma l'epidemia che colp\u00ec l'esercito, port\u00f2 alla morte Arcimbaldo, che mor\u00ec a Cipro il 15 gennaio 1249; la moglie Iolanda sopravvisse e rientr\u00f2 in Francia col corpo del marito.&lt;br&gt;Nella Signoria di Borbone, gli succedette la figlia primogenita, Matilde, come Matilde II, assieme al marito, Oddone di Borgogna-Nevers.\nMatrimonio e discendenza.\nArcimbaldo aveva sposato, dopo il 1232, Iolanda di Ch\u00e2tillon-Nevers, che era figlia di Guido II di Ch\u00e2tillon Saint-Pol, e Agnese di Donzy, erede delle contee di Nevers, d'Auxerre e di Tonnerre; il contratto di matrimonio tra Arcimbaldo e Iolanda era stato redatto, nel 1228, da Arcimbaldo VIII di Borbone e dallo zio (fratello del padre) di Iolanda, Ugo di Ch\u00e2tillon, come riportato nel documento n\u00b0 128 dei \"Titres de la maison ducale de Bourbon\". &lt;br&gt;Arcimbaldo da Iolanda ebbe due figlie:"}
{"id": "1521742", "revid": "56620", "url": "https://it.wikipedia.org/wiki?curid=1521742", "title": "Le rose inglesi - Troppo bello per essere vero", "text": "Le rose inglesi - Troppo bello per essere vero \u00e8 il sesto libro per bambini scritto dalla cantante pop Madonna uscito nel 2007.\nIl libro, illustrato da Stacy Peterson, \u00e8 il seguito del bestseller internazionale \"Le rose inglesi\" pubblicato nel 2003.\nAnche in questo episodio de \"Le Rose Inglesi\", come nel precedente, Madonna si ispira alla figlia Lourdes per la stesura della storia ed infatti in questo episodio le cinque protagoniste sono adolescenti, cos\u00ec come lo \u00e8 Lourdes nella realt\u00e0.\nTrama.\nIn questo libro sono nuovamente presenti le cinque amiche Nicole, Amy, Charlotte, Grace e Binah, che vivono in simbiosi la loro vita scolastica, fra compiti, sport e occasioni per stare insieme. La loro amicizia per\u00f2 subisce un duro colpo con l'arrivo di un nuovo compagno di classe, del quale tutte e cinque si innamorano contemporaneamente, contendendosi le sue attenzioni sperando di poter andare insieme a lui al gran ballo d'autunno. Le sue attenzioni sono per\u00f2 rivolte verso Binah, e questo provoca l'invidia e la gelosia delle altre quattro. Durante il ballo per\u00f2 capiscono il vero valore dell'amicizia sconfiggendo cos\u00ec l'invidia."}
{"id": "1521745", "revid": "76963", "url": "https://it.wikipedia.org/wiki?curid=1521745", "title": "Lonnie Johnson", "text": "Biografia.\nPrimi anni.\nLa sua carriera musicale ebbe inizio con alcune esibizioni in vari locali nel New Orleans e con un tour in Inghilterra che lo port\u00f2 a suonare per i campi militari americani durante tutto il 1917.\nUna volta ritornato a New Orleans, nel 1919, scopr\u00ec che la sua intera famiglia, eccetto il fratello James \"Steady Roll\" Johnson, era morta per un'epidemia di influenza. Due anni pi\u00f9 tardi i due decisero di trasferirsi a St. Louis, dove, oltre che ad esibirsi come duo, Lonnie suon\u00f2 anche con Charlie Creath e con Fate Marable. Nel 1925 si spos\u00f2 con la cantante Mary Johnson dalla quale ebbe sei figli, prima di divorziare nel 1932.\nIl successo degli anni venti, trenta e quaranta.\nNel 1925 vinse un concorso blues al Booker Washington Theater a St. Louis, grazie al quale ottenne un contratto con l'etichetta discografica Okeh. Durante \nquesto periodo registr\u00f2 un'impressionante quantit\u00e0 di materiale e collabor\u00f2 con Eddie Lang, Louis Armstrong, \nDuke Ellington, Alger \"Texas\" Alexander e segu\u00ec Bessie Smith in tourn\u00e9e.\nNegli anni trenta, durante l'era della Grande depressione, Johnson si trasfer\u00ec dapprima a Cleveland, Ohio, dove collabor\u00f2 con la Putney Dandridge Orchestra e poi nel 1937 a Chicago, Illinois, dove suon\u00f2 con Johnny Dodds e Jimmie Noone e lavor\u00f2 per un breve periodo come operaio in una acciaieria a Peoria.\nTra il 1937 e 1938 registr\u00f2 per la Decca, mentre nel 1939 firm\u00f2 un contratto con l'etichetta Bluebird, con la quale rimase per cinque anni.\nDurante gli anni quaranta si trasfer\u00ec a Cincinnati e nel 1948 registr\u00f2 una delle sue maggiori hit, \"Tomorrow Night\", per la King Records.\nFu durante questo decennio che Lohnson abbracci\u00f2 ampiamente l'uso della chitarra elettrica, per la prima volta utilizzata in una registrazione del 1939.\nIl declino negli anni cinquanta.\nDopo aver effettuato un tour in Inghilterra ed essersi trasferito a Philadelphia, gli anni cinquanta furono caratterizzati da una lenta scomparsa dalle scene. \nLa carriera di Johnson sembrava essersi \"sbiadita\" tanto che nel 1959, quando il disc jockey Chris Albertson si offr\u00ec di produrgli un nuovo album, stava lavorando al Ben Franklin Hotel di Philadelphia come addetto all'ascensore.\nGli ultimi anni.\nGrazie anche al folk revival esploso in quel periodo (che port\u00f2 tra l'altro alla riscoperta di artisti come Mississippi John Hurt), durante gli anni sessanta la carriera di Johnson ebbe una nuova scossa: si esib\u00ec alla Town Hall a New York ed al folk club Gerdes Folk City a New York con Victoria Spivey, assieme alla quale registr\u00f2 in seguito anche un album. Prese inoltre parte all'American Folk Blues Festival assieme a grandi nomi della musica come Muddy Waters, Sonny Boy Williamson II, Big Joe Williams e la stessa Victoria Spivey. \nIn Europa registr\u00f2 inoltre del materiale assieme al musicista Otis Spann.\nNel 1965 Johnson decise di Stabilirsi a Toronto, nel Canada, dove apr\u00ec un suo club, l\"'Home of the Blues\".\nNel 1969 fu vittima di un incidente stradale che gli caus\u00f2 successivamente varie difficolt\u00e0 nel suonare; le sue condizioni generali di salute si aggravarono gradualmente e nel 1970 mor\u00ec per un infarto."}
{"id": "1521749", "revid": "339392", "url": "https://it.wikipedia.org/wiki?curid=1521749", "title": "Patate degli Altipiani d'Abruzzo", "text": ""}
{"id": "1521750", "revid": "254059", "url": "https://it.wikipedia.org/wiki?curid=1521750", "title": "Carnevale di Cento", "text": "Il Carnevale di Cento \u00e8 un carnevale storico che si svolge nell'omonima citt\u00e0, in provincia di Ferrara.\nLa storia del Carnevale di Cento.\nIl Carnevale a Cento ha origini antiche, come dimostrano alcuni affreschi del pittore seicentesco Giovanni Francesco Barbieri detto il Guercino (Cento 1591-Bologna 1666), che ritraggono scene dei festeggiamenti e delle celebrazioni carnevalesche in citt\u00e0.\nDal 1990 la manifestazione \u00e8 diventata un evento folcloristico importante, grazie al gemellaggio con il Carnevale di Rio de Janeiro dove per alcuni anni sfilavano maschere del carro vincitore dell'edizione precedente e alla costante presenza di personaggi dello spettacolo italiano e internazionale.\nSvoltasi ininterrottamente dal 1947, nel 2014 la manifestazione viene annullata a poche settimane dal suo inizio. I danni del terremoto dell'Emilia del 2012 che aveva colpito la citt\u00e0 di Cento avevano comportato necessarie operazioni di messa in sicurezza dei magazzini dove sono costruiti i carri allegorici e soprattutto del centro storico della citt\u00e0, dove le costruzioni in cartapesta erano solite sfilare. Le sfilate del 2013 e del 2015 infatti sono state effettuate in un circuito al di fuori di quello tradizionale, all'interno del centro storico. Nel 2016 il carnevale \u00e8 tornato finalmente a ripercorrere il suo tragitto originale attraversando la piazza della cittadina.\nLa manifestazione.\nIl Carnevale a Cento impegna solitamente le quattro domeniche precedenti e la prima di quaresima (saltando il 3 febbraio, patrono di Cento, se cade di domenica).\nLe sfilate hanno inizio nel primo pomeriggio. I carri di carnevale attraversano pi\u00f9 volte il centro storico accompagnati dalla musica e da gruppi di figuranti in maschera impegnati in coreografie. Peculiare \u00e8 il ricco gettito di gonfiabili e peluches lanciato da ogni carro agli spettatori.\nIn Piazza Guercino \u00e8 allestito un palcoscenico, dove il Patron del Carnevale presenta la manifestazione sempre accompagnato da volti noti del mondo dello spettacolo.\nL'ultima domenica avviene la proclamazione della classifica e la premiazione della societ\u00e0 vincitrice. A Cento \u00e8 assegnato anche un trofeo per il gettito e uno per i costumi, l'animazione e musica.\nAll'ultima parata segue tradizionalmente il rogo della maschera locale \"Tasi\" accompagnato da uno spettacolo pirotecnico; prima di venire bruciato davanti alla Rocca, Tasi legge un testamento nel dialetto locale dove lascia i suoi averi ai personaggi pi\u00f9 noti alla cittadinanza.\nLe societ\u00e0 carnevalesche.\nDal 2017 sono cinque le societ\u00e0 carnevalesche che si sfidano al carnevale di Cento:\nAltre societ\u00e0 storiche erano: Riscatto (1 vittoria) Ribelli (6 vittorie), Ammagamma (7 vittorie), Vulcania (7 vittorie), Nottambuli (5 vittorie), Poligono (4 vittorie), Gran Canucel (2 vittorie), Amici di Penzale (1 vittoria), Bufera (1 vittoria), Nonantola (1 vittoria), Piedi Neri (1 vittoria), Ragno (1 vittoria).\nContestazioni.\nAll'edizione 2003 del Carnevale prese parte, dietro pagamento da parte dell'organizzazione, l'allora arbitro di calcio Byron Moreno, famoso in Italia per aver diretto l'incontro Corea del Sud - Italia valido per gli ottavi di finale del Campionato mondiale di calcio 2002: il suo arbitraggio lo fece divenire impopolare in Italia nei mesi seguenti, tanto da suscitare forti perplessit\u00e0 sulla scelta dell'organizzazione del carnevale e dure contestazioni nei confronti dell'arbitro, espresse con fischi, cori di insulti e lancio di uova e monetine.\nCritiche.\n\u00c8 stata pi\u00f9 volte riportata al carnevale di Cento la comparsa di maschere provenienti da altri carnevali come quello di Acireale, Sciacca, Putignano, Massafra, Foiano della Chiana, Viareggio e Follonica. Ci\u00f2 non deve togliere prestigio al lavoro dei carristi centesi, comunque ottimi \"assemblatori\" in grado di presentare ogni anno carri di carnevale di dimensioni che superano i 20 metri di altezza e lunghezza e i 6 di larghezza, contando solamente sull'opera gratuita delle sue societ\u00e0 carnevalesche."}
{"id": "1521751", "revid": "404449", "url": "https://it.wikipedia.org/wiki?curid=1521751", "title": "Capanne (Perugia)", "text": "Capanne \u00e8 una frazione del comune di Perugia (PG). Il paese si trova nella prossimit\u00e0 del corso del torrente C\u00e0ina e lungo la strada statale 220 Pievaiola; in antico era conosciuto con il nome di \"Capanne di Bagnaia\", ed era importante per via del ponte che permetteva il passaggio del torrente. Nel 1364-65 la piana fu luogo di aspre battaglie tra le compagnie di ventura francesi ed inglesi e quelle assoldate dai perugini.\nA Capanne si trova il carcere (casa circondariale) di Perugia, celebre per aver ospitato negli anni '90 anche alcune udienze del processo a Giulio Andreotti.\nIl paese \u00e8 noto anche per la \"Sagra della granocchia\", durante la quale si possono degustare le rane fritte e al sugo. Questa pietanza discende dalle usanze contadine locali, quando si cercava di integrare la misera dieta con un po' di carne ottenuta dagli anfibi catturati lungo il corso del torrente C\u00e0ina."}
{"id": "1521753", "revid": "1906976", "url": "https://it.wikipedia.org/wiki?curid=1521753", "title": "Dichiarazione sostitutiva di certificazione", "text": "In Italia la dichiarazione sostitutiva di certificazione o autocertificazione \u00e8 una dichiarazione firmata in foglio di carta semplice (senza marca da bollo) nella quale viene fatta una dichiarazione sotto propria responsabilit\u00e0.\nDisciplina.\nVenne introdotta nell'ordinamento italiano con la legge 4 gennaio 1968, n. 15 (\"Norme sulla documentazione amministrativa e sulla legalizzazione e autenticazione di firme\"), e ampliata nel 1997 con la prima legge Bassanini per semplificare le procedure della pubblica amministrazione.\nLe disposizioni relative all'autocertificazione sono oggi raccolte nel Decreto del presidente della Repubblica 28 dicembre 2000 n. 445.\nUtilizzo.\nPermette a chi ne fa uso di sostituire certificazioni amministrative relative a fatti, stati e qualit\u00e0 risultanti da registri pubblici.\nSpesso serve a dichiarare il possesso di determinati titoli e requisiti.\nIl dichiarante decade dai benefici qualora emerga la non veridicit\u00e0 dei contenuti delle dichiarazioni (fra le sanzioni, quelle del codice penale e del D.P.R. 445/2000, artt. 75 e 76).\nSecondo quanto stabilito dal D.P.R. 445/2000, la Pubblica Amministrazione ha l\u2019obbligo di accettare l\u2019autocertificazione in tutti quei casi in cui la Dichiarazione Sostitutiva di Certificazione \u00e8 prevista dalla legge, riservandosi la possibilit\u00e0 di effettuare controlli nel caso in cui siano presenti ragionevoli dubbi sulla veridicit\u00e0 del loro contenuto.\nAtti sostituibili con autocertificazione.\n\u00c8 possibile utilizzarla per i seguenti certificati:"}
{"id": "1521762", "revid": "486946", "url": "https://it.wikipedia.org/wiki?curid=1521762", "title": "G.S.H. Trissino", "text": ""}
{"id": "1521763", "revid": "767487", "url": "https://it.wikipedia.org/wiki?curid=1521763", "title": "B Sides and C Sides", "text": "B Sides and C Sides \u00e8 la prima raccolta di canzoni dei Rancid, gruppo punk californiano, pubblicata il 15 gennaio 2008.\nIl disco.\nL'album contiene pezzi mai inclusi prima in nessun album, che hanno parte di compilation, colonne sonore o sono state usate come b-sides per i singoli."}
{"id": "1521764", "revid": "1573940", "url": "https://it.wikipedia.org/wiki?curid=1521764", "title": "Puntius everetti", "text": "Puntius everetti () \u00e8 un pesce d'acqua dolce appartenente alla famiglia Cyprinidae.\nDistribuzione e habitat.\n\u00c8 diffuso in torrenti dalla corrente non troppo intensa e piccoli laghi poco profondi in Sumatra e Borneo, spesso all'interno di foreste.\nRiproduzione.\n\u00c8 oviparo e la fecondazione \u00e8 esterna. Non ci sono cure nei confronti delle uova.\nAlimentazione.\n\u00c8 onnivoro e si nutre sia di piante che di piccoli invertebrati come insetti e crostacei.\nAcquariofilia.\nPu\u00f2 essere allevato in acquario."}
{"id": "1521766", "revid": "729019", "url": "https://it.wikipedia.org/wiki?curid=1521766", "title": "Anemia sideroblastica ereditaria", "text": "Lanemia sideroblastica ereditaria, o anemia sideroblastica legata al sesso, \u00e8 un tipo di anemia sideroblastica del gruppo delle porfirie, dovuta a un'alterazione del metabolismo dell'eme.\nColpisce entrambi i sessi e la causa \u00e8 genetica, legata a una mutazione del gene ALAS2, presente nel cromosoma X nel \"locus\" p11.21, che codifica per l'enzima 5-amminolevulinato sintasi.\nL'enzima cos\u00ec modificato ha una ridotta capacit\u00e0 di biosintesi dell'eme, causando anemia nella persona affetta.\nClinica.\nL'esame emocromocitometrico mostra un'anemia sideroblastica ipocromica con anisopoichilocitosi, con presenza di sideroblasti ad anello e ipersideremia e iperplasia eritroide.\nTrattamento.\nLa terapia \u00e8 comune alle altre forme di anemia sideroblastica e consiste nella somministrazione di piridossina e vitamina B6."}
{"id": "1521767", "revid": "1343317", "url": "https://it.wikipedia.org/wiki?curid=1521767", "title": "Patata di Ribis e Godia", "text": "La patata di Ribis e Godia \u00e8 una variet\u00e0 di patata tipica del Friuli Venezia Giulia in particolare del comune di Reana del Rojale e della localit\u00e0 Godia nel comune di Udine, \u00e8 riconosciuto tra i Prodotti Agroalimentari Tradizionali Friulani e Giuliani.\nCaratteristiche.\nTuberi grossi e tondovali, buccia bianco-giallo e liscia, pasta bianca; occhi superficiali, basso contenuto di sostanza secca. Per quanto riguarda le qualit\u00e0 culinarie \u00e8 resistente alla cottura, di colore abbastanza fermo si presta ad ogni tipo di uso e di manipolazione. In cucina \u00e8 consigliata per gnocchi, purea e minestre.\nMetodiche di lavorazione, conservazione e stagionatura.\nLe caratteristiche essenziali del terreno, per una buona produzione delle patate, sono un pH leggermente acido e un buon contenuto di ferro. Questi risultano facilmente riscontrabili nel territorio comunale.\nLa produzione di patate viene effettuata con le tradizionali operazioni colturali: arature, semine manuali o meccaniche, concimazioni, eventuali trattamenti antiparassitari, raccolta manuale o meccanica effettuata verso fine agosto e tutto settembre. I tuberi vengono cerniti, confezionati e venduti immediatamente o conservati in luoghi freschi, presenti nelle aziende come cantine, magazzini o tettoie, per tutto l\u2019inverno. I tuberi sono venduti senza subire nessun lavaggio.\nStoria.\nLa coltivazione della patata a pasta bianca nel comune di Reana del Rojale risale a tre generazioni, e negli anni ha subito qualche variazione; negli anni cinquanta le patate da seme venivano acquistate dalla Carnia, dove venivano coltivate solo variet\u00e0 a pasta bianca (Bianca carnica, Slava).\nNegli anni sessanta, con l\u2019arrivo sul mercato delle variet\u00e0 certificate, questo seme fu soppiantato da un\u2019altra variet\u00e0 sempre a pasta bianca: la Kennebec.\nIn questo comune per valorizzare il prodotto si ritenne di creare una manifestazione per la promozione dei tuberi locali e per far conoscere le caratteristiche della patata a pasta bianca. Nacque cos\u00ec la Mostra Mercato Regionale della Patata. "}
{"id": "1521773", "revid": "1498232", "url": "https://it.wikipedia.org/wiki?curid=1521773", "title": "Premium Calcio", "text": "Premium Calcio \u00e8 stata una serie di canali televisivi editi dalla testata Premium Sport di Mediaset e distribuiti per la piattaforma a pagamento di Mediaset Premium dedicati alla trasmissione di contenuti calcistici.\nI canali facevano parte dell'offerta chiamata \"Calcio&amp;Sport\" assieme ai canali dedicati agli eventi sportivi (Premium Sport ed Eurosport) ed erano diffusi via digitale terrestre e in diretta streaming su Premium Play e Premium Online.\nStoria.\nFino al 7 gennaio 2008, il calcio rappresentava l'offerta principale se non l'unica. I contenuti di Mediaset Premium erano offerti in pay per view su sette canali denominati Mediaset Premium, con numerazione da 1 a 7. L'offerta era partita con l'inizio del girone di ritorno della Serie A 2004-2005 e vedeva la trasmissione (in esclusiva per la televisione terrestre) degli incontri casalinghi di 8 squadre, tra cui Juventus, Milan ed Inter. La singola partita era acquistabile al costo di 3 euro e la maggior parte degli incontri erano trasmessi in diretta (le differite erano programmate solo quando il numero di partite giocate in contemporanea supera la capacit\u00e0 trasmissiva della pay per view). Concorrente era l'offerta di Cartapi\u00f9 La7, con la quale, nella stagione 2005-2006 arriv\u00f2 a coprire l'intero campionato sulla tv digitale terrestre.\nDal 2006 l'offerta si \u00e8 arricchita ulteriormente con la UEFA Champions League, trasmessa fino al 2014 in contemporanea con Sky Italia, e la Serie B, limitatamente alle gare di Juventus, Napoli e Genoa per la stagione 2006-2007. In occasione della finale di Champions del 2007, venne offerta per la prima volta la possibilit\u00e0 di avere una telecronaca \"faziosa\". Dal 2007 inizi\u00f2 ad essere trasmessa anche la Coppa del mondo per club FIFA.\nCon la trasformazione di Mediaset Premium da pay per view a piattaforma televisiva disponibile in abbonamento, il 7 gennaio 2008 nasce il pacchetto Premium Calcio (al quale si affianca nei medesimi giorni Premium Gallery per il cinema e le serie tv). L'offerta viene riformulata sempre in pay per view e i canali assunsero la denominazione Premium Calcio 1-7.\nDall'estate del 2008, con l'inizio della nuova stagione, i canali (all'epoca unico pacchetto) entrano a far parte come pacchetto autonomo anche in abbonamento, eccetto alcuni eventi visibili esclusivamente in pay per view. Dal 1\u00ba luglio viene nuovamente rimodificata l'offerta; viene aperto il canale principale lineare chiamato Premium Calcio 24 e i restanti fanno posto ai canali Diretta Calcio 1-6. Dal 2009 Mediaset Premium propone anche la UEFA Europa League e la Supercoppa UEFA (in contemporanea con Sky Italia).\nIl 17 agosto 2009, in concomitanza col Trofeo Berlusconi 2009, viene attivato anche il canale Premium Calcio HD per consentire la trasmissione delle partite pi\u00f9 importanti anche in alta definizione. Dal 22 agosto il canale lineare Premium Calcio 24 diventa semplicemente Premium Calcio ed i sei canali Diretta Calcio ritornano alle denominazioni originarie Premium Calcio. Sempre dal 2009 nel pacchetto viene inserito anche il canale non calcistico Premium MotoGP, dedicato al Motomondiale. Dal 24 agosto 2010 si aggiunge alla lista il secondo canale in alta definizione, Premium Calcio HD 2, mentre il primo venne rinominato Premium Calcio HD 1.\nIl 31 marzo 2011 Premium acquista anche i diritti della Serie B 2010-2011 fino a fine stagione che erano di Dahlia TV chiusa per fallimento il 25 febbraio. La prima partita andata in onda il 1\u00ba aprile \u00e8 stata Torino-. Fino al 15 le partite erano disponibili gratuitamente, per gli abbonati al pacchetto Calcio.\nIl 1\u00ba luglio i tre canali chiudono e le partite di Serie B vanno in onda sui canali Premium Calcio fino all'estate 2015, dove a partire dalla stagione 2012-2013 con la nascita della piattaforma Serie B TV, verranno ridotte ad un solo anticipo e un posticipo.\nDal 17 novembre torna il canale Premium Calcio 7 in sostituzione di Premium MotoGP.\nIl 22 maggio 2015 Mediaset compra i diritti esclusivi del \"pacchetto c\" per la trasmissione della Serie A nel triennio 2015-2018 che includono le immagini del prepartita dagli spogliatoi.\nDal 1\u00ba luglio, a seguito della nascita di Premium Sport, Premium Calcio torna a trasmettere solo ed esclusivamente contenuti calcistici.\nIl 20 viene annunciato l'acquisto dei diritti televisivi della Ligue 1, della Coupe de la Ligue e della Scottish Premiership.\nIl 14 settembre Mediaset acquista i diritti esclusivi della UEFA Youth League, la champions league dei giovani della primavera.\nL'8 febbraio 2016 il canale lineare Premium Calcio si trasforma in Premium Sport 2.\nIl 1\u00ba giugno 2018 chiudono i canali in alta definizione.\nIl 1\u00ba agosto chiudono tutti i canali Premium Calcio."}
{"id": "1521777", "revid": "124000252", "url": "https://it.wikipedia.org/wiki?curid=1521777", "title": "Premium Extra", "text": "Premium Extra \u00e8 stato un canale televisivo della piattaforma Mediaset Premium che ospitava principalmente i contenuti del pacchetto \"Premium Reality\". Veniva attivato solo in presenza di eventi da trasmettere, sdoppiandosi spesso nei due canali \"Premium Extra 1\" e \"Premium Extra 2\".\nStoria.\nPremium Extra nasce come canale pay per view il 7 gennaio 2008 sul mux Mediaset 1, offriva prime visioni cinematografiche a rotazione e l'ottava edizione del Grande Fratello. I primi programmi televisivi.\nPrecedentemente alla nascita di Premium Extra il cinema, i reality show e altri tipi di spettacoli erano offerti sui servizi \"Mediaset Premium 1\", \"Mediaset Premium 2\", \"Mediaset Premium 3\", \"Mediaset Premium 4\", \"Mediaset Premium 5\", \"Mediaset Premium 6 e Mediaset Premium 7\", disattivati l'8 gennaio 2008.\nIl 1\u00ba luglio, l'offerta di Mediaset Premium subisce un restyling per la decisione dei vertici Mediaset di non offire pi\u00f9 eventi in pay per view. Per questo motivo, i due canali \"Premium Extra\" vengono spenti e rimossi in automatico dai decoder in fase di risintonizzazione. I canali (in modalit\u00e0 pay-per view) terminano le loro trasmissioni per la prima volta alle ore 21:00 del 30 giugno 2008.\nIl 12 gennaio 2009, i due canali tornano per garantire la diretta del Grande Fratello 9 (incluso nel pacchetto Premium Gallery). Il 28 febbraio seguente viene attivato Premium Extra, che dopo la trasmissione dello Spettacolo \"Winx on Ice\" tra il 28 febbraio e il 1\u00ba marzo 2009 diventa Premium MotoGP.\nL'8 marzo successivo nasce un quarto servizio televisivo denominato \"Premium La Fattoria\" sul mux Dfree che prende il nome dal reality omonimo. Questo resta disponibile sino al 19 aprile successivo.\nIl 24 aprile 2009 i canali \"Premium Extra 1\" e \"2\" sul mux Mediaset 1 spariscono per la seconda volta, mentre il canale \"Premium Test\" sul mux Dfree lascia il posto a Studio Universal.\nIl 9 luglio 2009 il canale \"Premium Extra\" torna in onda per la seconda volta, proponendo i concerti di \"Amici\". Il canale occupava la posizione LCN 119, all'interno del mux Mediaset 1.\nDurante l'estate 2009, Premium Extra offerta spettacoli come \"Winx On Ice\" e il \"Tour dei ragazzi di Amici di Maria De Filippi\".\nDa luned\u00ec 28 settembre 2009 il canale si sdoppia nuovamente in due, trasmettendo dal 26 ottobre 2009 la diretta del Grande Fratello 10, mentre su Premium Extra 2 dal 28 settembre 2009 la nona edizione di \"Amici\".\nIl 9 marzo 2010, con la fine del Grande Fratello, i due canali si riunificano in \"Premium Extra\" continuando a trasmettere il reality \"Amici\". Terminato anche quest'ultimo, l'11 aprile il canale sparisce per la terza volta.\nIl 15 ottobre 2010 il canale torna in onda per la terza volta per trasmettere dal 18 ottobre l'11\u00aa edizione del Grande Fratello visibile sui canali Premium Extra 1 e Premium Extra 2. Il 19 aprile 2011 i due canali spariscono di nuovo dal mux Mediaset 1.\nDal 20 ottobre 2011 al 2 aprile 2012 il canale torna per trasmettere, dal 24 ottobre, la 12\u00aa edizione del Grande Fratello visibile sui canali Premium Extra 1 e Premium Extra 2.\nL'11 febbraio 2014 i due canali tornano disponibili per la 13\u00aa edizione del Grande Fratello, in partenza dal 3 marzo 2014, nel mux Mediaset 3. Al termine del reality, il 27 maggio 2014, spariscono di nuovo.\nL'8 maggio 2014 nasce anche \"Premium Extra 3\" (sempre nel mux Mediaset 3) con LCN 388 che, da domenica 11 maggio, trasmette in diretta il Mini Challenge 2014. Il canale sparisce il 18 settembre.\nPremium Extra 1 e 2 tornano a trasmettere il 14 settembre 2015, in occasione della 14\u00aa edizione del Grande Fratello, sul mux Mediaset 1. Spariscono un'altra volta il 1\u00ba marzo 2016.\nIl 12 settembre 2016, con la partenza della 1\u00aa edizione del Grande Fratello VIP, tornano i canali Premium Extra 1 e Premium Extra 2 ai canali 325 e 326, fino alla fine del programma, il 7 novembre 2016, per poi chiudere definitivamente i battenti."}
{"id": "1521783", "revid": "117958978", "url": "https://it.wikipedia.org/wiki?curid=1521783", "title": "Tabernacolo dei Giustiziati", "text": "Il Tabernacolo dei Giustiziati \u00e8 un piccolo edificio in muratura sito a Certaldo, in provincia di Firenze, diocesi della medesima citt\u00e0.\nLa struttura muraria.\nLa struttura muraria del tabernacolo risale agli anni sessanta del Quattrocento, quando venne decorata da Benozzo Gozzoli e dalla sua bottega.\nSi trattava di un tabernacolo dipinto che aveva la funzione di dare l'ultimo conforto ai condannati alla pena capitale (da qui il nome): a Certaldo dal 1415 risiedeva il Vicario, un magistrato incaricato dalla repubblica fiorentina di amministrare la giustizia in tutta la Valdelsa e la Val di Pesa. \nIl tabernacolo si trova fuori dal circuito murario medievale, lungo la via Francigena, nei pressi del torrente Agliena, che scorre alle pendici del colle sul quale sorge Certaldo Alto. \nNel corso del XIX secolo una cappella era stata addossata al tabernacolo con la funzione di proteggere gli affreschi dalle intemperie. \nGli affreschi furono staccati nel 1957 sono stati ricomposti nell'ex chiesa dei Santi Tommaso e Prospero in Certaldo Alto, facente parte del percorso museale del Palazzo Pretorio. \nOggi la struttura in muratura \u00e8 malridotta: tre pareti della cappella ottocentesca su quattro, furono abbattute da una maldestra manovra di un camion negli anni settanta del Novecento.\nGli affreschi di Benozzo Gozzoli.\nEsecuzione e datazione dell'opera.\nLa realizzazione dell'opera certaldese viene solitamente ritenuta contemporanea agli affreschi delle \"Storie della vita di sant'Agostino\" nella chiesa del santo a San Gimignano ed \u00e8 considerato il prototipo di tutti i tabernacoli che il Gozzoli e la sua bottega realizzeranno in seguito a Legoli, alla Dogana, a Castelfiorentino. \nGiusto d'Andrea, figlio del pittore Andrea di Giusto, scrive nel suo \"Diario\" che l'impresa di Certaldo fu l'ultima al fianco del maestro Gozzoli: dal primo marzo 1465 prese in affitto una bottega di pittura dallo Spedale di Santa Maria Nuova a Firenze. \nOltre a Giusto d'Andrea troviamo Pier Francesco Fiorentino, che in seguito molto lavorer\u00e0 proprio a Certaldo a partire dal 1483, e Giovanni della Cecca, nipote del Beato Angelico. Giovanni fu coinvolto in un fatto increscioso: in una lettera del 1467 di Benozzo Gozzoli indirizzata a Lorenzo il Magnifico, si chiedeva l'intervento risolutore del Medici per la liberazione del collaboratore imprigionato nelle carceri del Palazzo Pretorio di Certaldo con l'accusa di aver rubato delle lenzuola in un convento, verosimilmente quello di Sant'Agostino a San Gimignano, che lungamente lo aveva ospitato. Giovanni rischiava di dover passare davanti al tabernacolo, che aveva contribuito a dipingere, ma nella veste di condannato a morte."}
{"id": "1521790", "revid": "1833487", "url": "https://it.wikipedia.org/wiki?curid=1521790", "title": "John Charles Barnes", "text": "Carriera.\nGiocatore.\nClub.\nLe sue doti realizzative gli hanno permesso di scrivere una parte di storia importante per le squadre inglesi del Watford e del Liverpool. In particolare nel Liverpool ha giocato per dieci anni dal 1987 al 1997, con 407 presenze e 108 reti, diventando un idolo dei tifosi e il 14\u00ba giocatore della storia del Liverpool per reti segnate, posizionandosi davanti a \"totem\" dei \"reds\" come John Toshack. Colleziona 79 presenze in campo internazionale, realizzando 11 reti.\nNazionale.\nNato in Giamaica, ha optato per la nazionale inglese dove ha militato per ben 12 anni, diventando uno dei giocatori col maggior numero di presenze nella nazionale britannica. La sua popolarit\u00e0 port\u00f2 la softwarehouse Krisalis a pubblicare nel 1992 un videogioco dedicato al calciatore inglese dal nome \"John Barnes European Football\", ispirato dal Campionato europeo di calcio 1992.\nAllenatore.\nNel 1999 si ritira dall'attivit\u00e0 agonistica e inizia l'avventura come allenatore nei , conclusasi dopo una sola stagione. Nel 2008 diventa commissario tecnico della nazionale giamaicana, ma la sua avventura da CT non dura molto. Nel giugno 2009 diventa allenatore del Tranmere Rovers, da cui viene esonerato il 9 ottobre 2009."}
{"id": "1521793", "revid": "1568601", "url": "https://it.wikipedia.org/wiki?curid=1521793", "title": "Figna", "text": "La Figna \u00e8 un torrente della Val Camonica, in provincia di Brescia, lungo circa 2\u00a0km.\nNasce sul Pizzo Badile Camuno, nel gruppo dell'Adamello, dalla confluenza dei torrenti Varecola e Dafus; ha una bassa portata d'acqua, che varia molto in base alle stagioni.\nAttraversa i comuni di Cimbergo e Ceto fino a sfociare nel lato orientale del fiume Oglio.\nToponimo.\nFigna \u00e8 anche toponimo della localit\u00e0 che si estende tra il comune di Cimbergo ed il paese di Nadro."}
{"id": "1521797", "revid": "1305772", "url": "https://it.wikipedia.org/wiki?curid=1521797", "title": "Beverly Hills (disambigua)", "text": ""}
{"id": "1521798", "revid": "76963", "url": "https://it.wikipedia.org/wiki?curid=1521798", "title": "Diane Varsi", "text": "Biografia.\nEra la secondogenita di Russell Varsi, un fioraio, e di sua moglie, Beatrice DeMerchant. Ebbe un'infanzia e un'adolescenza molto irrequiete, e ci\u00f2 la indusse ad abbandonare gli studi superiori, per intraprendere una lunga serie di lavori occasionali senza futuro. \nA met\u00e0 degli anni cinquanta intraprese un viaggio spirituale che da San Francisco l'avrebbe dovuta condurre in Messico; ci\u00f2 la port\u00f2 invece a restare affascinata dalla citt\u00e0 californiana, al punto tale di stabilirvisi e coltivare la sua passione per le belle arti. \nDopo essere entrata nella scuola di recitazione dell'attore Jeff Corey, debutt\u00f2 come attrice teatrale in una versione autogestita della commedia \"Gigi\".\nDopo aver annullato il suo primo matrimonio, di cui nulla si sa, conobbe e spos\u00f2 il produttore James Dickson, che divenne anche il suo manager, nel 1955.\nGrazie ai buoni uffici di Jeff Corey, fu invitata a fare un provino per il regista Mark Robson, che stava preparando il film \"I peccatori di Peyton\". Nonostante i dubbi della produzione, a causa della sua inesperienza, Diane Varsi venne scritturata per il ruolo di \"Allison MacKenzie\", al fianco di Lana Turner.\nMor\u00ec nel 1992, a 54 anni, affetta dalla Malattia di Lyme."}
{"id": "1521803", "revid": "1442080", "url": "https://it.wikipedia.org/wiki?curid=1521803", "title": "Mario Genta", "text": "Carriera.\nClub.\nInizi\u00f2 la carriera agonistica nella Juventus, sodalizio con cui, grazie ad un'unica presenza il 18 giugno 1933, nella sconfitta esterna per 3-2 contro il Genova 1893, si aggiudic\u00f2 lo scudetto nella stagione 1932-1933.\nSuccessivamente pass\u00f2 al e nel 1935 al Genova 1893.\nCon i \"rossobl\u00f9\" esord\u00ec il 22 settembre 1935 nella sconfitta esterna per 4-1 contro il . Nella sua militanza con i liguri vinse la Coppa Italia 1936-1937.\nGenta era nella rosa della squadra rossobl\u00f9 che partecip\u00f2 alla Coppa Citt\u00e0 di Genova, che nei primi mesi del 1945 sostitu\u00ec il normale campionato a causa degli eventi bellici che sconvolgevano l'Europa in quel periodo. La competizione fu vinta dai rossobl\u00f9, che sorpassarono all'ultima giornata i rivali del Liguria; a Genta e a ciascun vincitore della competizione furono date in premio 20.000 lire dal futuro presidente rossobl\u00f9 Antonio Lorenzo.\nDopo la seconda guerra mondiale indoss\u00f2 le maglie del , club in cui rivest\u00ec nel suo primo anno di militanza anche l'incarico di allenatore e infine dell', anche qui con il medesimo duplice ruolo.\nNazionale.\nTra i convocati per il Campionato mondiale di calcio 1938, si laure\u00f2 Campione del mondo pur senza disputare alcuna partita nel torneo. In carriera registr\u00f2 due presenze complessive in Nazionale, entrambe nel 1939 contro la Germania.\nAllenatore.\nDopo il ritiro dall'attivit\u00e0 agonistica, \u00e8 stato in seguito apprezzato allenatore di numerose squadre, tra cui Siena, Parma, Grosseto, Frosinone, Modena, Torres, Sestri Levante ed Entella, quest'ultima in quattro diverse occasioni."}
{"id": "1521807", "revid": "1305772", "url": "https://it.wikipedia.org/wiki?curid=1521807", "title": "Agnese di Borbone-Dampierre", "text": "Origine.\nSecondo la \"Histoire g\u00e9n\u00e9alogique des ducs de Bourgogne de la maison de France\", Agnese era la figlia secondogenita di Arcimbaldo IX, signore di Borbone, e della moglie, Iolanda di Ch\u00e2tillon-Nevers, erede delle contee di Nevers, Auxerre e Tonnerre, che, secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", era figlia di Guido II di Ch\u00e2tillon Saint-Pol, e Agnese di Donzy, erede delle contee di Nevers, d'Auxerre e di Tonnerre.&lt;br&gt;Arcimbaldo IX di Borbone, sia secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", che gli \"Etude sur la chronologie des sires de Bourbon, Xe-XIIIe siecles\", era figlio del Signore di Borbone, Arcimbaldo VIII e di Beatrice di Montlu\u00e7on, che, come ci viene confermato dalla \"Chronica Albrici Monachi Trium Fontium\", era figlia di Arcimbaldo signore di Montlu\u00e7on e di una figlia di Dreux di Mello Signore di Saint-Bris.\nBiografia.\nNel 1237, lo stesso anno che suo padre, Arcimbaldo IX, con il duca di Borgogna, Ugo IV, aveva stipulato un contratto di matrimonio tra la sua figlia primogenita di Arcimbaldo, Matilde, erede della signoria di Borbone, e l'erede al ducato di Borgogna, Oddone, figlio di Ugo IV, entrambi ancora bambini, come appendiamo dalla \"Preuves de la g\u00e9n\u00e9alogique des ducs de Bourgogne de la maison de France\", Arcimbaldo stipul\u00f2, sempre con Ugo IV un contratto di matrimonio per Agnese ed il figlio secondogenito di Ugo, Giovanni di Borgogna. Dopo il 1248 fu celebrato il matrimonio tra Agnese ed il signore di Charolais, Giovanni di Borgogna, che, come ci viene confermato nel testamento del padre, Ugo IV, del 1272, era il figlio secondogenito del Duca di Borgogna ed in seguito re titolare di Tessalonica, Ugo IV di Borgogna e della prima moglie, Iolanda di Dreux, che, come ci viene confermato dalla \"Chronica Albrici Monachi Trium Fontium\", era figlia del conte di Dreux e di Braine, Roberto III e della moglie (come ci viene confermato dal documento n\u00b0 LXXIX del \"Cartulaire du comt\u00e9 de Ponthieu\"), Eleonora, signora di Saint-Val\u00e9ry, come appendiamo dalla \"Histoire g\u00e9n\u00e9alogique des ducs de Bourgogne de la maison de France\".\nNel 1248, suo padre, Arcimbaldo IX, ader\u00ec alla crociata del re di Francia, Luigi IX il Santo; prima di partire, Arcimbaldo fece testamento, in cui dichiarava sue eredi le figlie, Matilde e Agnese (\"Mahaut et Agnetem filias meas\") e indicava gli esecutori testamentari, lo zio Guido di Dampierre ed il cognato (marito di sua sorella Beatrice), B\u00e9raud VII, signore di Mercoeur (\"dominum G. de Dampnapetra avunculum meum, et dominum Beraudum de Mercolio sororium meum\"), ai quali aveva affidato la figlia, Agnese, promessa in sposa a Giovanni di Borgogna; la copia del testamento e riportata nelle \"Preuves de l'Etude sur la chronologie des sires de Bourbon, Xe-XIIIe siecles\".&lt;br&gt;In quello stesso anno, i suoi genitori Arcimbaldo e Iolanda, partirono al seguito di Luigi IX; la flotta fece tappa a Cipro dove avrebbe passato l'inverno, ma l'epidemia che colp\u00ec l'esercito, port\u00f2 alla morte Arcimbaldo, che mor\u00ec a Cipro il 15 gennaio 1249; sua madre, Iolanda sopravvisse e rientr\u00f2 in Francia col corpo del marito.&lt;br&gt;Sua sorella, Matilde, succedette al padre nella Signoria di Borbone, come Matilde II, assieme al marito, Oddone di Borgogna-Nevers, che divenne signore consorte di Borbone.\nQuando, tra il 1251 ed il 1252, mor\u00ec sua madre, Iolanda, sua sorella, Matilde, divenne l'erede delle contee di Nevers, d'Auxerre e di Tonnerre, e alla morte della bisnonna, la contessa, Matilde I, nel (1257), divenne contessa di Nevers, Auxerre e Tonnerre, che govern\u00f2 assieme ad Oddone, che assunse il titolo di conte di Nevers, d'Auxerre e di Tonnerre.\nNel 1262, alla morte della sorella, Matilde, Agnese eredit\u00f2 il Borbonese, divenendo dama di Borbone, mentre le contee di Nevers, Auxerre e Tonnerre, furono governate dal cognato Oddone, reggente per le figlie, Iolanda, Margherita, Alice e Giovanna.\nAgnese rimase vedova nel 1268, infatti, il marito Giovanni mor\u00ec, poco dopo aver fatto testamento.\nAlcuni anni dopo essere rimasta vedova, Agnese, nel 1277, si rispos\u00f2, in seconde nozze, con Roberto II d'Artois, figlio postumo di Roberto I e di Matilde del Brabante; entrambi i matrimoni di Agnese sono confermati dal \"Gesta Philippi Tertii Francorum Regis\".\nAgnese, nel 1278, fece testamento, e, nel mese di agosto modific\u00f2 un codicillo.\nSecondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", Agnese mor\u00ec, nel 1288, a Lille e fu tumulata nel convento di Champaigue.&lt;br&gt;Nella signoria di Borbone le succedette la figlia Beatrice.\nFigli.\nA Giovanni Agnese diede una figlia::\nA Roberto Agnese non diede figli."}
{"id": "1521808", "revid": "290948", "url": "https://it.wikipedia.org/wiki?curid=1521808", "title": "Base insolubile", "text": ""}
{"id": "1521814", "revid": "751106", "url": "https://it.wikipedia.org/wiki?curid=1521814", "title": "Associazione Calcio Oltrep\u00f2", "text": ""}
{"id": "1521817", "revid": "287204", "url": "https://it.wikipedia.org/wiki?curid=1521817", "title": "Colori sociali", "text": "I colori sociali sono i colori che, nello sport, identificano una societ\u00e0.\nUtilizzo.\nI colori della societ\u00e0 sono usati sulle divise di gioco e per le bandiere, nonch\u00e9 nelle coreografie dei tifosi. Inoltre, non \u00e8 raro che l'aggettivo sia impiegato per riferirsi agli atleti della societ\u00e0 stessa (ad esempio \u00abazzurri\u00bb per \u00abitaliani\u00bb, facendo riferimento al colore della maglia).\nIn aggiunta alle tinte cromatiche, sono talvolta presenti simboli \u2014 ispirati ad animali oppure oggetti inanimati \u2014 che contribuiscono ad identificare la squadra.\nOrigini.\nAll'atto della fondazione di una societ\u00e0, la scelta dei colori pu\u00f2 ricadere su diverse motivazioni:\nSi cita anche il caso della Juventus Football Club che deve i propri colori sociali (il bianco e il nero) all'errato invio di un pacco con le maglie rosse e bianche richieste ad una fabbrica tessile di Nottingham."}
{"id": "1521824", "revid": "283026", "url": "https://it.wikipedia.org/wiki?curid=1521824", "title": "Esercito russo", "text": ""}
{"id": "1521828", "revid": "212348", "url": "https://it.wikipedia.org/wiki?curid=1521828", "title": "Mancuso (moneta)", "text": "Il mancuso, o anche mancoso (, ossia \"coniato, inciso\"), \u00e8 stata una moneta aurea o argentea usata in periodo alto-medievale nella Penisola italiana.\nSi discute se la moneta, di conio islamico, sia stata di uso corrente oppure come moneta da tesaurizzare nella sottosviluppata economia dell'et\u00e0 carolingia e post-carolingia.\nLa riforma monetaria voluta da Carlo Magno fiss\u00f2 il valore di 1 mancuso a 30 denari carolingi.\nSi discute anche se sia esistito un mancuso d'argento, visto che esiste una testimonianza relativa al pagamento di una tregua con i musulmani che infestavano i domini pontifici, versata per l'appunto nell'aprile dell'878 nella misura di 25.000 mancusi d'argento.\nAll'inizio del secolo XI (anno 1006) \u00e8 documentata l'esistenza del mancuso d'oro"}
{"id": "1521839", "revid": "599013", "url": "https://it.wikipedia.org/wiki?curid=1521839", "title": "Richmond Forson", "text": "Carriera.\nClub.\nCome tanti africani \u00e8 giunto in Francia sin da ragazzino ed ha iniziato a giocare nell'FC Metz. Vi \u00e8 rimasto per quattro anni, accumulando 23 presenze e andando anche a segno in un'occasione.\nVittima di un grave incidente stradale nell'autunno del 2001, non \u00e8 mai riuscito a tornare ai migliori livelli, nonostante le speranze che in lui riponeva il \"CS Louhans-Cuiseaux\". Viene cos\u00ec ceduto al \"Lu\u00e7on Football\", squadra della CFA2 francese, dove gioca per tre stagioni tra il 2002 ed il 2005, Passa poi alla \"JA Poir\u00e9-sur-Vie\", dove conquista il torneo regionale in sesta categoria nel giugno del 2006.\nA Cherbourg, dove \u00e8 arrivato nel gennaio 2007, ha saputo integrarsi nella squadra ed ha disputato 22 gare in una stagione e mezza. Dopo i primi sei mesi, si procura una distorsione dei legamenti del ginocchio e rimane lontano dal campo per diversi mesi. Tornato verso la fine della stagione non recupera il suo livello abituale e la societ\u00e0 decide di non rinnovargli il contratto.\nAll'apice della carriera arriva a giocare al terzo livello del calcio francese (dilettanti), militando sempre tra la terza e la sesta divisione del calcio francese. Si ritira nel 2012.\nNazionale.\nNonostante abbia giocato in squadre semi-professionistiche e dilettantistiche, \u00e8 riuscito nell'impresa di disputare una fase finale di un Mondiale, quello del 2006 svoltosi in Germania, dove \u00e8 stato incluso nei 23 convocati del Togo scendendo in campo nelle tre gare del girone eliminatorio, da titolare contro Svizzera e Francia. Con la nazionale togolese conta complessivamente 11 presenze."}
{"id": "1521840", "revid": "1632387", "url": "https://it.wikipedia.org/wiki?curid=1521840", "title": "Randagismo", "text": "Per randagismo si intende la condizione in cui un animale domestico vaga senza padrone, da solo o in branco.\nCaratteristiche.\nIn generale, si intende per randagio qualsiasi esemplare di una specie di animali, inclusi i volatili, normalmente considerata da compagnia (in particolare cani o gatti) che viva per proprio conto, tipicamente ai margini della societ\u00e0 umana. L'esemplare viene considerato randagio sia quando \u00e8 stato abbandonato sia quando \u00e8 nato gi\u00e0 in condizioni di randagismo, per esempio da genitori a loro volta abbandonati. Poich\u00e9 il fenomeno del randagismo comporta anche problemi di sicurezza e di igiene pubblica, nei vari paesi esso \u00e8 regolato da leggi specifiche e controllato da istituzioni preposte; tali normative e istituzioni possono definire il concetto di randagismo in modi pi\u00f9 specifici.\nDati.\nIn Italia una media di ottantamila gatti e cinquantamila cani viene abbandonata annualmente per diventare quindi randagia e, tra questi animali, una media superiore all'80% si trova in una condizione che produce un'elevata possibilit\u00e0 di incidenti, maltrattamenti o stenti.\nIl periodo in cui si verifica il maggior numero di abbandoni \u00e8 l'estate, poich\u00e9 alcune persone, non potendo portare con s\u00e9 in vacanza il proprio animale, decidono di abbandonarlo. Oltre il 30% degli abbandoni si registra nel periodo successivo all'apertura della stagione venatoria, allorquando il cane si rivela incapace a cacciare, scopo per il quale era stato preso.\nCosti.\nIl randagismo comporta anche ingenti costi. Nel 2017 in Italia, ad esempio, per mantenere i cani all'interno di canili rifugio, sono stati spesi giornalmente 402.031,00 euro mentre annualmente ne sono stati spesi 146.741.315,00. Questa cifra \u00e8 stata ottenuta moltiplicando il numero dei cani per l\u2019importo minimo necessario ad assicurare un adeguato mantenimento degli animali secondo una circolare del Ministero della Salute.\nRischi.\nIl fenomeno del randagismo comporta dei rischi dato che gli animali randagi possono:\nTutela nel mondo.\nItalia.\nLa disposizione principale sul randagismo in Italia \u00e8 la legge 14 agosto 1991, n. 281 per la tutela degli animali di affezione.\nDefinizione di randagio.\nLa legge 281 applica solo ai cani la definizione di \"randagio\". I gatti senza padrone vengono invece classificati come animali in libert\u00e0.\nLa legge introduce anche una distinzione specifica fra \"cane vagante\" e \"cane randagio\", riferendosi con quest'ultima espressione al caso di cani abbandonati che si siano abituati alla vita in condizioni semi-selvatiche, per esempio riunendosi in branchi.\nInterventi previsti.\nLa legge 281 prevede che le nascite degli animali vengano limitate attraverso i servizi veterinari delle A.S.L in modo da controllare la popolazione dei cani e dei gatti. La legge prevede inoltre che i cani vaganti ritrovati, catturati o ricoverati nei canili autorizzati non possano essere n\u00e9 soppressi n\u00e9 destinati alla sperimentazione. Se i cani ritrovati o catturati sono tatuati o hanno un microchip devono essere restituiti al proprietario e se non hanno il microchip, devono ricevere l'impianto non appena possibile. Il proprietario ha sessanta giorni di tempo per reclamare il proprio animale altrimenti esso potr\u00e0 essere adottato da privati dopo aver controllato la loro affidabilit\u00e0.\nSe il cane \u00e8 ricoverato in una struttura, la soppressione \u00e8 permessa (in modo eutanasico) solo se l'animale \u00e8 gravemente malato, incurabile o pericoloso. Tutto ci\u00f2 vale anche per i gatti in libert\u00e0 che non possono essere n\u00e9 maltrattati n\u00e9 soppressi a meno che non siano gravemente malati o incurabili.\nDivieto di abbandono.\nPer prevenire il randagismo, la legge 281 vieta l\u2019abbandono e punisce chiunque abbandoni il proprio animale con l\u2019arresto o con una multa che va dai mille ai diecimila euro. Anche chi maltratta il proprio animale o lo fa vivere in condizioni incompatibili con la sua natura \u00e8 punibile e i soldi ricavati da questa sanzione verranno utilizzati a tutela degli animali.\nAlbania.\nIn Albania gli animali non sono tutelati dalle leggi. L\u00ec, il fenomeno del randagismo \u00e8 molto sviluppato, tanto che si possono trovare animali ovunque: in mezzo alla strada, nella spazzatura o sottoposti a maltrattamenti da parte degli abitanti. Questo avviene poich\u00e9 sono assenti strutture, come i canili pubblici, dove gli animali possono trovare rifugio. L\u2019unico metodo utilizzato dallo Stato per cercare di mettere fine al fenomeno del randagismo \u00e8 stato quello di sopprimere gli animali, metodo che dopo una serie di denunce \u00e8 stato sostituito dalle sterilizzazioni. L\u2019unica legge a tutela degli animali presente in Albania \u00e8 infatti una legge sulla veterinaria che conferisce ai comuni l'obbligo di identificare i cani nel paese e di sterilizzarli; tuttavia, questo spesso o non viene fatto o viene fatto a scapito della salute degli animali.\nRomania.\nIn Romania, gli animali randagi sono aiutati dalle associazioni. Una di queste \u00e8 la \"Save the Dogs and other Animals Onlus\" che ha come presidente una ex-volontaria italiana di nome Sara Turetta. Questa associazione \u00e8 nata in Romania nel 2002 con lo scopo di affrontare il fenomeno del randagismo nel paese e quello di sviluppare progetti di prevenzione e lotta al randagismo. L\u2019associazione si occupa anche di migliorare la legislazione e cerca di far conoscere e rispettare i diritti degli animali a livello internazionale. Inoltre attraverso la collaborazione con i sindaci di alcune localit\u00e0, cerca di impedire l\u2019aumento del randagismo utilizzando il microchip e la sterilizzazione come mezzi di prevenzione.\nSpagna.\nCome soluzione al randagismo la Spagna ha optato per le \"perreras\": canili o luoghi che accolgono cani e gatti prima della loro soppressione. I proprietari portano i loro animali nella perrera i quali vengono uccisi dopo 10 giorni mentre quelli randagi, dopo 20. Tuttavia molti di loro muoiono prima della soppressione a causa di stenti. In questi luoghi infatti i cani e i gatti sono costretti a combattere tra loro per accaparrarsi un po' di cibo o acqua.\nNel 2018 il Parlamento spagnolo ha avviato un progetto di legge con cui la Spagna, come altri Paesi europei, prevede di non considerare pi\u00f9 gli animali come semplici oggetti. L\u2019impostazione del progetto di legge \u00e8 quella di considerare gli animali come esseri dotati di sensibilit\u00e0 in modo da poterli tutelare da maltrattamenti e condizioni come quella che si pu\u00f2 presentare in caso di morte del padrone.\nPaesi Bassi.\nI Paesi Bassi sono riusciti a debellare il fenomeno del randagismo attraverso diversi provvedimenti. Chi abbandona o maltratta gli animali pu\u00f2 essere punito con multe, fino a sedicimila euro e, nei casi pi\u00f9 gravi, con l\u2019incarcerazione fino a tre anni senza la possibilit\u00e0 di uscire su cauzione. Inoltre, i Paesi Bassi hanno attivato una campagna di sensibilizzazione della popolazione sul modo corretto di prendersi cura di un animale, accompagnata da alcune leggi per favorire le adozioni rispetto agli acquisti, gravando anche tasse e imposte sull'acquisto degli animali.\nIl governo ha inoltre promosso una campagna di sterilizzazione gratuita per gli animali domestici con successiva registrazione dell\u2019animale attraverso il microchip in modo da identificare il responsabile in caso di abbandono. Tuttavia, se un animale viene abbandonato pu\u00f2 essere trovato durante i normali controlli stradali e successivamente pu\u00f2 essere dato in adozione a una nuova famiglia.\nRussia.\nIn Russia il fenomeno del randagismo rappresenta un grave problema. Successivamente al periodo post-sovietico, la Russia ha provato a introdurre la sterilizzazione obbligatoria ed a proibire l\u2019eutanasia. Queste proposte, per\u00f2, non sono state mai messe in atto e, per risolvere il problema del randagismo, spesso \u00e8 stato eseguito lo sterminio degli animali nei centri abitati: questo processo \u00e8 chiamato il fenomeno dei \"dog hunter\". Nel 2016 Irina Novozhilova, presidente del \"Centro russo per la tutela dei diritti degli animali\", sosteneva che questo fenomeno stesse piano piano migliorando.\nSi sospetta comunque che nel 2018, in occasione dei mondiali di calcio, siano stati sterminati i numerosi cani randagi che vivevano nelle citt\u00e0 che avrebbero ospitato le partite. Ekaterina Dmitrieva, direttrice dell\u2019organizzazione animalista \"City Animal Protection Foundation\", ha lanciato l\u2019accusa e ha invitato la popolazione a firmare una petizione per fermare lo sterminio dei randagi. Lo stesso sarebbe avvenuto anche durante le olimpiadi di So\u010di del 2014, in quanto i randagi sono considerati dalle autorit\u00e0 russe un problema di immagine. Il governo russo ha comunque negato ed il vice premier Vitaly Mutko ha annunciato che cani e gatti sarebbero stati ospitati in rifugi temporanei muniti di cure e cibo per il loro mantenimento. In realt\u00e0, secondo l'attivista russa, il denaro raccolto per questa iniziativa sarebbe stato investito per acquistare veleno e reclutare squadre anti-randagi.\nPrevenzione.\nUn modo per prevenire o quanto meno ridurre il fenomeno del randagismo \u00e8 quello dell'inserimento di un microchip sotto cute dell'animale.\nTra le regioni italiane, per esempio, in Toscana questo strumento di registrare il proprio animale (dal 2014 \u00e8 possibile registrare anche il proprio gatto) nella Banca Dati Animali d\u2019Affezione della Regione Toscana, connessa al sistema nazionale di anagrafe. In questo modo se un animale scappa e viene trovato pu\u00f2 essere effettuata la verifica del microchip cos\u00ec il proprietario verr\u00e0 immediatamente avvertito e si potr\u00e0 riappropriare del proprio animale. Per facilitare il ritrovamento dell'animale \u00e8 quindi consigliato (oltre che obbligatorio) segnalare lo smarrimento alla polizia municipale.\nLa Toscana \u00e8 stata inoltre la prima regione a istituire l\u2019obbligo di anagrafe del cane nel 1987, cio\u00e8 quattro anni prima della legge nazionale. \nNel 2018 l\u2019Associazione per la Salute e la Tutela degli Animali (Asta) ha organizzato a Roma tre giornate del microchip gratuito. Questa iniziativa, in collaborazione con il Comune, \u00e8 stata presa con lo scopo di combattere il randagismo applicando gratuitamente dei microchip agli animali: infatti in questo modo il proprietario dell'animale riesce a trovare il proprio animale con pi\u00f9 facilit\u00e0 riducendo cos\u00ec il fenomeno del randagismo.\nAttivit\u00e0 di sostegno con i randagi.\nNel 2013 la Nardone Watzlawick Onlus e Anima Animalis, in collaborazione con altre associazioni, volontari e singoli professionisti, ha realizzato un progetto che prevede l\u2019utilizzo della pet therapy: un\u2019attivit\u00e0 che supporta i malati aiutandoli con cani sottratti al randagismo o salvati da strutture inadeguate. Questo progetto offre infatti a malati di Alzheimer, Asperger, autismo, sindrome di Down, ma anche a studenti, anziani e carcerati, l'incontro terapeutico e formativo con gli animali.\nAzioni ritenute efficaci.\nPer combattere il fenomeno del randagismo e il sovraffollamento nei canili \u00e8 importante conoscere i dati relativi a questo fenomeno in modo da poter programmare degli interventi e dei fondi per risolvere il problema. La registrazione degli animali all\u2019Anagrafe degli Animali d\u2019Affezione, attraverso il microchip, \u00e8 utile per prevenire appunto il fenomeno dato che il padrone dell\u2019animale, a seguito di un abbandono pu\u00f2 essere rintracciato. Oltre a utilizzare il microchip \u00e8 importante che i padroni sterilizzino i propri animali. \"La sterilizzazione \u00e8 un intervento chirurgico di routine, che viene effettuato in anestesia generale e adottando piccoli accorgimenti per il controllo del dolore l\u2019animale ha un totale recupero in breve tempo\". Inoltre la sterilizzazione non solo favorisce una migliore convivenza tra padrone e animale ed evita che il numero di randagi aumenti, dato che il numero di discendenti che un animale pu\u00f2 concepire in sei anni \u00e8 di circa settantamila, ma previene anche molte malattie che porterebbero alla morte dell'animale."}
{"id": "1521848", "revid": "1234826", "url": "https://it.wikipedia.org/wiki?curid=1521848", "title": "Sly Raccoon", "text": "Sly Raccoon (uscito come Sly Cooper and the Thievius Raccoonus negli Stati Uniti e come in Giappone) \u00e8 un videogioco a piattaforme per PlayStation 2 sviluppato dalla Sucker Punch e distribuito nel 2002 da Sony mentre in Europa nel 2003. Sono stati poi pubblicati tre sequel: ', ' e \"\". L'intera serie si basa sulle vicende del protagonista, il ladro Sly, erede della famiglia Cooper. Compito di Sly \u00e8 quello di muoversi nei quattro angoli del mondo per recuperare le pagine del Thievius Raccoonus. Ad ostacolare le operazioni di Sly e la sua squadra saranno l'Ispettore dell'Interpol Carmelita Montoya Fox e il Quintetto Diabolico, comandato da Clockwerk.\nTrama.\nSly Cooper \u00e8 l'ultimo membro del clan Cooper, una stirpe di ladri che nel corso dei secoli si \u00e8 specializzata nel rubare ad altri criminali annotando le loro tecniche di furto e le loro avventure in un antico manoscritto, il \"Thievius Raccoonus\". Il giorno in cui Sly sarebbe dovuto entrare in possesso del libro un gruppo di criminali, il Quintetto Diabolico, irrompe in casa sua, uccide i suoi genitori e ruba il manoscritto spartendosi le pagine. Sly viene mandato in un orfanotrofio, dove conosce Bentley e Murray, che in seguito diventeranno i suoi migliori amici e i suoi complici quando decide di diventare un ladro come i suoi antenati.\nIntenzionato a recuperare il tesoro della sua famiglia Sly irrompe nell'ufficio dell'ispettrice dell'Interpol Carmelita Fox, dove \u00e8 custodito un dossier riguardante il suo passato e i cinque membri del Quintetto. Grazie a esso, Sly riesce a rintracciare il primo membro, sir Rayleigh, aristocratico annoiato dalla vita di lusso divenuto con le sue conoscenze capo macchinista del gruppo: raggiunta la sua fortezza nel mare del Galles, lo sconfigge recuperando le prime pagine del libro e scoprendo il luogo dove \u00e8 rintanato Muggshot, forza bruta del Quintetto Diabolico. Questi \u00e8 un gangster che ha preso possesso della cittadina di Mesa City nello Utah: introdottosi nel suo palazzo Sly viene raggiunto da Carmelita, intenzionata ad arrestarlo, ma riesce a sfuggirle. Sconfitto Muggshot e recuperata la seconda parte del \"Thievius Raccoonus\", Sly e il gruppo si dirigono ad Haiti per affrontare Mz. Ruby, mistica voodoo del gruppo: nonostante le difese paranormali della sua base Sly elimina la strega e recupera la sua parte del libro. Raggiungono poi la Cina, dove assaltano la fortezza di Panda King, esperto demolitore e artista marziale: nonostante l'intervento di Carmelita Sly riesce a raggiungere il suo nemico, sconfiggendolo e ottenendo sia le pagine del manoscritto che la locazione dell'ultimo membro nonch\u00e9 capo del Quintetto, il misterioso Clockwerk.\nRaggiunta la sua base nel vulcano di Krakov, in Russia, Sly vi trova rinchiusa Carmelita, giunta sin l\u00ec per tendergli una trappola: liberatala, i due si alleano per riuscire a neutralizzare Clockwerk. Giunto nella caldera del vulcano, il ladro scopre che Clockwerk \u00e8 un enorme gufo robotico: questi aveva sostituito le sue parti originali con delle protesi meccaniche nel corso dei secoli, spinto dall'odio verso il clan Cooper e verso la loro fama di \"maestri ladri\". Sly sconfigge Clockwerk grazie all'aiuto di Carmelita, distruggendolo e lasciando le sue parti nella lava del vulcano. Scampato all'ispettrice, di nuovo intenzionata ad arrestarlo, Sly si ricongiunge con Bentley e Murray inconsapevole che, sebbene a pezzi, le parti di Clockwerk .\nLocation e episodi.\nIl gioco \u00e8 diviso in diverse location, ognuna delle quali \u00e8 divisa in diversi livelli da completare di cui uno centrale, uno di introduzione e uno dedicato al combattimento con il boss. La location \u00e8 solitamente divisa in due parti, e servono diverse chiavi per raggiungere la successiva parte di location. Scopo di ogni livello \u00e8, infatti, trovare (solitamente alla fine) la chiave del tesoro tenuta nella zona. Con la prima chiave si raggiunge la prima parte della zona centrale della location, con tre chiavi si \"unifica\" la zona centrale, avendo accesso alla seconda parte, e con le sette chiavi si pu\u00f2 combattere il boss. All'interno di ogni livello \u00e8 presente una cassaforte contenente dei potenziamenti per Sly.\nGrazie all'aiuto di Bentley e Murray, Sly si infiltra nel QG dell'Interpol, a Parigi. Obiettivo di Sly \u00e8 \"prelevare\" dall'ufficio dell'ispettore Carmelita Montoya Fox il dossier dell'Interpol sulla sua famiglia, contenente anche informazioni sul Quintetto Diabolico. La fuga di Sly viene interrotta dall'arrivo imprevisto di Carmelita, che tenta di bloccare il ladro all'interno dell'edificio. Ciononostante, Sly riesce ugualmente a fuggire con in mano il dossier.\nOttenute le informazioni sul Quintetto Diabolico e il Clan Cooper, Sly e la Banda si dirigono sull'isola di O' Wrath, nel Regno Unito. L'isola \u00e8 il covo di Sir Raleigh, macchinista capo del Quintetto Diabolico. Al termine dell'episodio, Raleigh viene arrestato da Carmelita Fox, mentre Sly recupera la sezione del Thievius Raccoonus del suo antenato Rioichi Cooper.\nIl secondo obiettivo di Sly \u00e8 Muggshot, gangster di strada e forza spietata del Quintetto Diabolico. Covo di Muggshot \u00e8 la fiorente citt\u00e0 americana di Mesa City, nello Utah. Nonostante l'intervento dell'ispettore Fox, Sly recupera la sezione del Thievius Raccoonus di Tenneessee \"Kid\" Cooper. Al termine dell'episodio, Muggshot viene arrestato da Carmelita, mentre Sly e la Banda fuggono a Los Angeles.\nSly e la Banda si dirigono ad Haiti, covo della sacerdotessa voodoo e capo mistico del Quintetto Diabolico Mz. Ruby. Dopo una serie di operazioni criminali nel covo di Mz. Ruby, Sly raggiunge il Tempio del Teschio, rifugio di Mz. Ruby. Carmelita arresta la sacerdotessa, ponendo fine alla sua produzione di zombie, mentre Sly recupera la sezione del Thievius Raccoonus di Slytankhamen Cooper.\nSconfitta Mz. Ruby, il nuovo obiettivo di Sly \u00e8 Panda King, esperto in demolizioni del Quintetto Diabolico, nella sua fortezza in Cina. Nel corso dell'operazione, interviene Carmelita Fox, che non capisce il reale utilizzo degli edifici della fortezza. Sly sconfigge Panda King e recupera la sezione del Thievius Raccoonus di Otto Van Cooper.\nUsando i progetti di Otto Van Cooper per adattare il furgone della Banda alla scalata del vulcano Krakov, Sly e la Banda si dirigono in Russia, dove Bentley aveva localizzato il covo di Clockwerk. Grazie all'intervento di Bentley, Sly pu\u00f2 contare sull'aiuto di Carmelita Fox, catturata da Clockwerk ed imprigionata in un campo di forza: con il suo appoggio, Sly sconfigge Clockwerk, recuperando anche l'ultima sezione del Thievius Raccoonus.\nAmbientazione.\nI giochi della serie sembrano svolgersi in una sorta di universo parallelo a quello reale, con la differenza che gli uomini sono rimpiazzati da animali umanizzati.\nDalle date dei giornali presenti nei finali di ogni episodio, il gioco si ambienterebbe alla fine della Guerra Fredda, nel 1987. Viene per\u00f2 detto che Sly nasce nel 1979, e, probabilmente (anche dalle stesse date sui giornali), l'intero gioco \u00e8 ambientato nel 1997. La cartolina del finale del quinto episodio di \"\" viene datata 2005, e ci\u00f2 porterebbe \"Sly Raccoon\" ad essere datato 2002.\nDifferenze tra le versioni.\nLa versione occidentale si differenzia da quella giapponese per la qualit\u00e0 dei filmati e per la vistosa introduzione (migliorati di molto) e per la canzone di sottofondo, \"Blackjack\", inesistente nelle versioni americane o europee del gioco. Il filmato introduttivo della versione giapponese del gioco pu\u00f2 essere visualizzato sconfiggendo Clockwerk e completando il gioco nell'episodio 5.\nAltre versioni.\n\"Sly Raccoon\" compare, insieme a ' e ', nella versione rimasterizzata in alta definizione della trilogia per PlayStation 3 e PlayStation Vita, chiamata \"The Sly Trilogy\", con l'aggiunta di trofei e minigiochi."}
{"id": "1521851", "revid": "122315", "url": "https://it.wikipedia.org/wiki?curid=1521851", "title": "Kollikodontidae", "text": ""}
{"id": "1521853", "revid": "767487", "url": "https://it.wikipedia.org/wiki?curid=1521853", "title": "Moonwalker", "text": "Moonwalker (noto anche come Michael Jackson's Moonwalker) \u00e8 un lungometraggio e film antologico del 1988 con protagonista Michael Jackson, diretto da Jerry Kramer e Colin Chilvers.\nIl film \u00e8 una raccolta di brevi filmati, molti dei quali sono video musicali tratti dall'album \"Bad\" di Jackson, tra i quali il pezzo principale \u00e8 il cortometraggio che accompagna la canzone \"Smooth Criminal\" diretto da Colin Chilvers. Il titolo del film deriva dal \"Moonwalk\" (che letteralmente significa \"camminata lunare\") passo di danza reso famoso in tutto il mondo dallo stesso Jackson e, pertanto, il titolo del film si pu\u00f2 tradurre come \"camminatore lunare\" o \"colui che cammina sulla Luna\". Nel film Jackson, come in altre occasioni, non rinuncia ad avere i migliori effetti speciali disponibili all'epoca (come ad esempio le animazioni per trasformarlo in robot).\n\"Moonwalker\" ebbe un buon successo al cinema dove a livello mondiale si stima abbia incassato circa 67 milioni di dollari dell'epoca, in Italia si piazz\u00f2 al numero 24 della classifica dei 100 migliori incassi della stagione cinematografica 1988/1989, ma anche in home video dove si calcola che abbia venduto, solo negli Stati Uniti, oltre 800\u00a0000 esemplari in VHS in soli 3 mesi.\nStruttura del film.\nIl film \u00e8 costituito da una serie di spezzoni, per lo pi\u00f9 musicali e non necessariamente in continuo narrativo tra di loro, riuniti insieme a formare un lungometraggio. Si possono distinguere sette diversi episodi:\n\"Man in the Mirror\".\nIl primo segmento del film \u00e8 un'esecuzione live di Jackson del brano \"Man in the Mirror\", tratta dal \"Bad World Tour\". Vi si accavallano inoltre scene di bambini affamati in Africa e di personaggi storici quali Martin Luther King, il Mahatma Gandhi, John Lennon, Madre Teresa di Calcutta e altri.\nRetrospective.\nIl segmento che segue \"Man in the Mirror\" \u00e8 una retrospettiva e inizia con varie voci di giornalisti che narrano alcuni record mondiali di Jackson e con la voce dell'allora presidente degli Stati Uniti, Ronald Reagan nel suo discorso del 1984 quando premi\u00f2 Jackson alla Casa Bianca con un premio umanitario, in cui gli disse: \u00abIl tuo successo \u00e8 la realizzazione del sogno americano\u00bb, mentre le immagini mostrano una carrellata di premi e memorabilia dell'artista seguito poi da un collage di vecchi video e altri clip in ordine cronologico, dagli inizi con i Jackson 5 fino ad arrivare alla sua carriera solista, comprendenti in ordine per apparizione:\n\"Badder\".\nSegue una parodia del video musicale di \"Bad\", reintitolato \"Badder\" (letteralmente \"ancora pi\u00f9 cattivo\"), con dei bambini al posto dei personaggi del clip originale. Il video inizia con una scena tratta dal video originale in cui Jackson appare circondato dai suoi ballerini ma, quando l'inquadratura passa dai piedi al volto del protagonista, scopriamo che al posto di Jackson c'\u00e8 ora un bambino (l'attore Brandon Quintin Adams, che appare poi anche nel ruolo di Zeke nel cortometraggio di \"Smooth Criminal)\". Questo video si caratterizza anche per la presenza di una giovane Nikki Cox, che in seguito avrebbe recitato nelle serie TV \"E vissero infelici per sempre\" e \"Las Vegas\". Il gruppo di canto \"Boys\" appare invece come sfondo di ballerini. Nel video sono presenti anche Jermaine Jackson Jr, figlio di uno dei fratelli di Michael, Jermaine Jackson, e il figlio di Marlon Brando, Miko Brando, che appare nel finale assieme alle guardie del corpo dell'artista, dato che all'epoca era collaboratore e amico di Jackson. Il video si conclude con il bambino protagonista che, lasciato il set con i suoi collaboratori e guardie del corpo, attraversa una nuvola di fumo e si ritrasforma in Jackson adulto, collegandosi cos\u00ec al video successivo.\n\"Speed Demon\".\nSegue un altro minifilm, diretto da un innovatore dell'animazione con la creta in stop motion, Will Vinton e ispirato al successo di quell'anno, il film di Robert Zemeckis \"Chi ha incastrato Roger Rabbit\" (1988). Ad accompagnare il video ci sono le note della canzone \"Speed Demon\".\nNel corto, Jackson, per evitare dei fan e dei paparazzi molto petulanti, si traveste/trasforma in un coniglio (di nome Spike) e scappa a bordo di una moto, ma viene comunque riconosciuto dai fan e dai reporter che cominciano a inseguirlo. Durante la fuga, si trasforma in altre celebrit\u00e0, tra cui Sylvester Stallone, Tina Turner e Pee Wee (personaggio reso celebre dall'attore Paul Reubens). Dopo aver seminato i fan, si toglie il costume, che prende vita e danza con lui. Alla fine, un poliziotto avverte Jackson che si trova in una \"zona dove \u00e8 vietato ballare\" mostrandogli un cartello col segno di divieto e il simbolo di Jackson sulle punte e, sarcasticamente, gli chiede un \"autografo\" (anzich\u00e9 la firma) sul blocchetto delle multe. Non appena Jackson sta per ripartire sulla sua moto, la montagna di fronte prende vita e si trasforma nel volto del coniglio Spike.\n\"Leave Me Alone\".\nIl quinto segmento del film \u00e8 il cortometraggio della canzone \"Leave Me Alone\" e dispone di un altro video musicale animato in stop motion incentrato sull'interesse dei media nella vita privata di Jackson. Il video per la canzone ha vinto un Grammy nel 1990 come \"Grammy Award al miglior videoclip\", uno dei due Grammy vinti dall'album \"Bad\" di Jackson.\n\"Smooth Criminal\".\n\"Smooth Criminal\" occupa la parte principale del film ed \u00e8 pertanto il cortometraggio principale. La versione della canzone usata nel film \u00e8 differente da quella dell'album; ci sono nuove parti di testo e nel complesso la canzone \u00e8 molto pi\u00f9 lunga, include infatti materiale sinfonico arrangiato da Bruce Broughton. I testi extra invece servono a rendere pi\u00f9 chiara la trama del film. La versione pi\u00f9 famosa del video \u00e8 un collage di quattro minuti delle varie scene.\nTrama.\nIl cortometraggio si apre con dei bambini, Zeke (Brandon Quintin Adams), Sean (Sean Lennon) e Katie (Kellie Parker), che si muovono sui tetti di una citt\u00e0 immaginaria degli Stati Uniti, che sembra ispirata alla Chicago degli anni trenta/quaranta, e che stanno per raggiungere la casa del personaggio interpretato da Jackson, chiamato nel film solo \"Michael\". L'artista esce di casa e si chiude le porte alle spalle quando, anticipato da un suono di un guscio di noccioline che viene rotto, si abbassa improvvisamente poco prima che la sua casa e i negozi circostanti vengano trivellati da una raffica di spari di mitra.\nIn un flashback vediamo allora Michael che sta giocando a palla con i suoi tre giovani amici in quello che sembra un parco circondato da montagne. Quando il loro cane, Skipper, ruba loro il pallone e scappa, Michael e Katie si mettono alla sua ricerca imbattendosi in una caverna con un congegno segreto a forma di ragno che, una volta premuto, fa aprire una porta che conduce a un nascondiglio segreto nel quale un criminale di nome Frankie Lideo (anagramma del nome del manager di Michael Jackson, Frank Dileo) e soprannominato Mr.Big (interpretato da Joe Pesci), si nasconde coi suoi scagnozzi per organizzarsi per vendere droga ai giovani fuori dalle scuole e dove progetta di rendere l'intera popolazione mondiale tossicodipendente dalle sue droghe, cominciando proprio dai bambini. Il criminale fa allora ruotare un globo terrestre dove la met\u00e0 \u00e8 ricoperta da tarantole. Un'altra tarantola, avvicinatasi a Michael e Katie, spaventa la bambina e i due vengono cos\u00ec scoperti e inseguiti dal criminale e dai suoi tirapiedi.\nA questo punto si ritorna alla scena iniziale del trivellamento dove Mr. Big ordina ai suoi uomini, vestiti di nero e con un casco che ne copre il volto, di raccogliere ci\u00f2 che resta di Michael, quando per\u00f2 si accorgono che quello a terra \u00e8 solo il soprabito dell'artista che \u00e8 in realt\u00e0 fuggito (tramite un potere magico che scopriremo in seguito). Michael viene allora inseguito da Mr. Big e i suoi sgherri nelle strade della citt\u00e0 deserta. Nel frattempo i bambini si recano in un vecchio club anni trenta, precedentemente indicato da Michael come luogo di incontro. Michael si ritrova in trappola in un vicolo cieco dove, grazie a un potere speciale che si attiva quando vede una stella cadente, si trasforma in una dream car (il prototipo Lancia Stratos Zero della Bertone) per sfuggire ai nemici e raggiungere i suoi giovani amici nel vecchio night club abbandonato. I bambini nel frattempo sono usciti credendo di aver sbagliato posto. Quando Michael appare ed entra nel locale, scompare l'atmosfera cupa e tenebrosa e tutto sembra tornare indietro nel tempo fino al 1930 e il locale riprende subito vita con tanto di gangster, musicisti e ballerini. Michael lancia allora una monetina verso il jukebox e, sulle note della canzone \"Smooth Criminal\", d\u00e0 vita a una imponente coreografia alla quale assistono anche i tre bambini sbirciando dalle finestre. Quando per\u00f2 gli scagnozzi di Mr. Big circondano il club anni trenta e rapiscono Katie, Michael lascia il locale e, con Sean e Zeke, segue le tracce dei criminali (principalmente tarantole e tracce di noccioline di cui Mr. Big va matto). Trovato il luogo dove si nascondono, gli attende una trappola: Michael viene chiuso in una specie di arena senza uscita dove viene circondato dagli scagnozzi di Mr. Big e dove viene minacciato da quest'ultimo di rendere Katie una tossicodipendente con una iniezione di droga. Anche Sean e Zeke sono tenuti sotto tiro da uno dei soldati. Trattenuto e malmenato dai criminali, Michael vede allora un'altra stella cadente e questa volta si trasforma in un gigantesco robot col quale uccide tutte le guardie dell'antagonista, molte delle quali si scoprono essere in realt\u00e0 degli automi senza un volto sotto i caschi. Michael si trasforma poi in una grande navicella spaziale. Mr. Big corre allora verso la sua ultima arma, un enorme cannone laser, e comincia una lotta tra i due, che termina con la sconfitta di Mr. Big, che muore in una gigantesca esplosione, e con Michael che riesce a salvare tutti i bambini del mondo dalla dipendenza dalle droghe.\nDopo aver fatto questo, Michael/navicella spaziale scompare in cielo colpita da una specie di stella cometa, con grande dolore dei suoi tre piccoli amici. Katie, Sean e Zeke sono molto tristi per la partenza del loro amico.\nZeke ha fatto per Michael una stella cometa di carta, la bambina, piangendo, gliela porta via ed esprime il desiderio che Michael ritorni.\nUna folata di vento porta via la stella e dalla nebbia riappare Michael, con grande felicit\u00e0 dei tre bambini.\n\"Come Together\".\nMichael li riporta al \"Club 30\" dove entrano e trovano tutto nuovamente cambiato: stavolta sono dietro le quinte di un palco. I bambini vengono affidati allora al manager di Michael, Frank Dileo, che ha nel frattempo ritrovato il loro cane, Skipper, e il film si chiude con l'esecuzione di Jackson di una cover della canzone \"Come Together\" dei The Beatles (uno dei bambini protagonisti di questo film \u00e8 Sean Lennon, il figlio, allora tredicenne, del defunto membro dei Beatles, John Lennon e di Y\u014dko Ono). Questo segmento \u00e8 direttamente collegato al corto precedente, cos\u00ec come altri segmenti di \"Moonwalker\", anche se in seguito venne pubblicato come video ufficiale della canzone \"Come Together\" come per esempio nel cofanetto \"Michael Jackson's Vison\" del 2010.\nLa canzone rimase inedita fino al 1992, quando fu inclusa come lato B nel singolo \"Remember the Time\", dell'album \"Dangerous\", ma non inclusa in quest'ultimo. Fu pubblicata in seguito nel 1995 nell'album \"\".\nTitoli di coda.\nDurante i titoli di coda ci vengono mostrati altri due video: nel primo i Ladysmith Black Mambazo cantano \"The Moon is Walking\" nello stesso locale anni trenta del video di \"Smooth Criminal\", inframezzati da immagini del making of del film; il secondo video \u00e8 invece una versione di circa 4 minuti di \"Smooth Criminal\", che divenne la versione pi\u00f9 diffusa in seguito da tutte le TV.\nProduzione.\nAntefatti e genesi.\nUno dei sogni di Jackson era quello di diventare una star del cinema e un regista ed era alla disperata ricerca di innovare nel suo mezzo preferito: il film. Prima del 1988, tuttavia, il successo cinematografico era sfuggito all'allora trentenne star, la sua unica vera esperienza cinematografica a quel tempo era stata l'interpretazione, 10 anni prima, dello Spaventapasseri nel film-musical \"The Wiz\" (1978), un remake de \"Il mago di Oz\", oltre che la parte da protagonista in \"Captain EO\", cortometraggio in 3D diretto da Francis Ford Coppola e prodotto da George Lucas e creato per i parchi a tema Disney nel 1986. Jackson aveva inoltre lavorato al fianco di altri tre dei registi di maggior successo degli anni '80: Steven Spielberg, nell'audiolibro \"E.T. Storybook\", John Landis, che lo diresse nel video di \"Thriller\" e Martin Scorsese, in quello di \"Bad\". Secondo i resoconti dei registi e dei produttori che avevano lavorato con lui, Jackson aveva mostrato grandi promesse come attore e regista.\nDesideroso di raggiungere la sua svolta nel mondo del cinema, Jackson inizi\u00f2 a girare alcuni dei segmenti che andranno a comporre \"Moonwalker\" nel febbraio 1987, prima ancora che il suo album \"Bad\" (pubblicato nell'agosto dello stesso anno) fosse completato, il suo obiettivo infatti era quello di farlo uscire in contemporanea con l'album. Jackson produsse lui stesso il progetto, secondo quanto riferito per una somma di circa 20 milioni di dollari. Impegnato per\u00f2 nella sua prima tourn\u00e9e mondiale da solista e nella promozione dell'album, il film di Jackson venne distribuito nei cinema di quasi tutto il mondo solo nel tardo 1988, divenendo un successo al botteghino, mentre negli Stati Uniti venne distribuito solo in home video a inizio 1989, dove divenne un successo su VHS, generando milioni di dollari di vendite.\nTematiche.\nNonostante l'argomento socialmente impegnativo contro la diffusione delle droghe nel mondo e soprattutto tra i bambini, il film ha momenti di comicit\u00e0. Ad esempio il rifacimento del video di \"Bad\", dove Michael Jackson \u00e8 interpretato dal piccolo Brandon Adams. Il film ha anche alti momenti di coreografia e scenografia come in \"Smooth Criminal\" la cui ambientazione da gangster anni trenta \u00e8 rimasta nella storia della musica. All'interno del lungometraggio ci sono continui cambi di tecniche cinematografiche, dallo stop motion utilizzato per il videoclip di \"Speed Demon\" all'inizio del film alle riprese in esterno, le riprese in scenografie all'aperto negli studios e le riprese negli studios.\nDistribuzione.\nCinema.\n\"Moonwalker\" \u00e8 uscito nei cinema di tutto il mondo da ottobre del 1988 (Giappone) a febbraio 1989 (Brasile), in Italia usc\u00ec la vigilia di Natale del 1988 e avrebbe dovuto essere originariamente distribuito sempre nello stesso periodo anche nei cinema in USA. Tuttavia, il film negli Stati Uniti e in Canada venne distribuito, infine, solo per il mercato home video, il 10 gennaio 1989. Secondo alcune fonti vicine a Jackson, questo fu uno dei motivi del licenziamento dell'allora manager personale di Jackson, Frank Dileo, la cui colpa, secondo il cantante, sarebbe stata quella di non aver distribuito il film nei cinema in Nord America. Dileo si giustificher\u00e0 dicendo che lo fece per evitare che i critici americani si scagliassero contro l'artista minandone cos\u00ec il successo, le critiche al film non furono infatti entusiasmanti, e dichiar\u00f2 inoltre alla stampa europea:\nHome video.\nIl film usc\u00ec in VHS e Laserdisc in tutto il mondo tra il 1989 e i primi anni novanta. In Italia usc\u00ec negli anni novanta in videocassetta per la Titanus. Tra il 2005 e il 2006 \"Moonwalker\" \u00e8 uscito anche in DVD, ma solo in alcuni mercati. Dopo la morte di Michael Jackson, avvenuta il 25 giugno 2009, \u00e8 stato ristampato in tutto il mondo in una nuova versione DVD nel luglio 2009. Il 25 maggio 2010 il film \u00e8 uscito anche in versione combo-pack Blu-ray Disc+DVD disponibile anche in Italia con distribuzione Warner Home Video.\nAccoglienza.\nCritica.\nIl film ebbe critiche contrastanti alla sua uscita nei cinema, con molti critici che dichiararono di non saper bene in che genere collocare la pellicola, trattandosi per lo pi\u00f9 di un ibrido tra un film concerto, una retrospettiva, un film musical e un cortometraggio. \"Variety\", rivista specializzata in cinema, lo defin\u00ec un film \u00abincerto su cosa avrebbe dovuto essere\u00bb descrivendo il segmento di \"Smooth Criminal\" come \u00abun pezzo musicale/drammatico pieno di balli, ragazzini eccessivamente sentimentali, effetti di fantascienza e mitragliatrici fiammeggianti\u00bb e, riferito ancora all'intero film, concluse \u00abanche se abbastanza divertente, l'intera vicenda non crea un film ben strutturato o professionale\u00bb. Il \"Los Angeles Times\" si rifer\u00ec al film come a \u00abroba da bambini, principalmente destinata al palinsesto dei cartoni animati del sabato mattina\u00bb, e scrisse che i momenti salienti di \"Moonwalker\" erano le performance live di \"Man in the Mirror\" e \"Come Together\", insieme alla canzone \"The Moon is Walking\" dei Ladysmith Black Mambazo, definendole \u00abrappresentazioni relativamente semplici di Jackson che fa ci\u00f2 che sa fare meglio: cantare e ballare\u00bb. Concludendo l'articolo, il critico dichiar\u00f2 \u00abc'\u00e8 una sensazione di esagerazione. La produzione stravagante e i concetti grandiosi semplicemente travolgono le canzoni. Jackson avrebbe dovuto eliminare tutti questi concetti esagerati e fare un film concerto\u00bb. Il \"The Sun\" lod\u00f2 il segmento di \"Smooth Criminal\" definendolo \u00aboccasionalmente strano, presenta la coreografia pi\u00f9 innovativa di qualsiasi video musicale fino ad oggi - Jacksoniano o meno. Con questo sforzo, Jackson ha ampliato ancora una volta i confini della danza jazz moderna\u00bb. Il quotidiano italiano \"La Repubblica\" diede una recensione negativa al film definendolo \u00abuna brutta fiaba, pasticcione come un'accozzaglia di concetti senza filo logico\u00bb e salvando solo il segmento \"Badder\", definito \u00abl'unica trovata del film\u00bb, e il finale sulle note di \"The Moon is Walking\", che il giornalista definisce \u00absplendida\u00bb.\nIn una retrospettiva per i 25 anni del film, la rivista \"Clash Magazine\" riconobbe che il film, all'epoca, venne \u00abgiustamente criticato per le sue carenze narrative\u00bb, ma ammise che, nonostante questo, \u00ab\"Moonwalker\" tuttavia riesce come una superba interpretazione visiva dei temi fantasy presenti all'interno dell'album \"Bad\"\u00bb definendo il segmento dedicato a \"Smooth Criminal\" come \u00abstraordinario\u00bb e \u00abun capolavoro che rivaleggia con \"Thriller\" come miglior cortometraggio di Jackson\u00bb.\nRiconoscimenti.\nIl video di \"Leave Me Alone\", presente come segmento all'interno del film, vinse un Grammy Award come \"Miglior video\" ai Grammy Awards 1990 mentre, alla stessa edizione, \"Moonwalker\" venne candidato come \"Miglior video di lunga durata\".\nIncassi.\nIl film ebbe un buon successo al cinema dove a livello mondiale si stima abbia incassato circa 67 milioni di dollari dell'epoca, un grande successo per un film musicale. In Italia si piazz\u00f2 al numero 24 della classifica dei 100 migliori incassi della stagione cinematografica 1988/1989. In home video si calcola che abbia venduto, solo negli Stati Uniti, oltre 450.000 VHS solo con la prevendita e oltre 800.000 esemplari in soli 3 mesi, entro il 17 aprile 1989, quando venne certificato con un disco di Platino, diventando all'epoca la VHS musicale pi\u00f9 venduta dopo \"Making Michael Jackson's Thriller\" dello stesso Jackson.\nVideogiochi.\nDal film sono stati tratti tre videogiochi che, sebbene tecnicamente molto differenti, seguono all'incirca la stessa storia, con protagonista Michael Jackson che cerca di salvare i bambini rapiti dal malvagio Mr. Big.\nEdizione italiana.\nIl doppiaggio italiano \u00e8 stato diretto da Fede Arnaud su dialoghi di Elettra Caporello. Per doppiare Joe Pesci venne chiamato l'attore e doppiatore Leo Gullotta che lo aveva gi\u00e0 doppiato qualche anno prima in \"C'era una volta in America\"."}
{"id": "1521862", "revid": "6516", "url": "https://it.wikipedia.org/wiki?curid=1521862", "title": "Alexei Rykov", "text": ""}
{"id": "1521863", "revid": "1343317", "url": "https://it.wikipedia.org/wiki?curid=1521863", "title": "Patata dell'Alto Viterbese", "text": "La patata dell'Alto Viterbese (o dell'Alto Lazio) \u00e8 una variet\u00e0 di patata che viene coltivata nel territorio settentrionale del lago di Bolsena.\nLa sua coltivazione \u00e8 stata sviluppata principalmente a partire dalla fine degli anni settanta.\nEssa cresce e si sviluppa sui terreni di origine vulcanica delle zone del Viterbese. Presenta un pH debolmente acido (tra 6 e 6,8) e contiene un alto contenuto di calcio, potassio e anidride fosforica.\nTale variet\u00e0 di patata si distingue per forma ovale o allungata; la buccia \u00e8 liscia, di colore bianco-giallo, e la sua polpa \u00e8 compatta, dello stesso colore della buccia (talora anche rosa).\nUtilizzi tipici.\n\u00c8 d'uopo utilizzare tale tipo di patata principalmente fresca, come contorno di carni o pesce oppure, lessa, quale ingrediente della pizza alle patate o, ancora, per realizzare il famoso gnocco di patata.\nRiconoscimenti.\nRicca di potassio e vitamina C, la patata dell'Alto Viterbese ha ottenuto il marchio collettivo Tuscia Viterbese e la certificazione IGP europea."}
{"id": "1521870", "revid": "363629", "url": "https://it.wikipedia.org/wiki?curid=1521870", "title": "Cornice digitale", "text": "Una cornice digitale (detta anche \"portafoto digitale\") \u00e8 la versione digitale di una tradizionale cornice portafoto. \nCostituita da una cornice in legno o plastica e un display LCD, generalmente integra un lettore di memorie, e degli autoparlanti, poich\u00e9 alcuni possono leggere anche file multimediali quali MP3 e filmati video.\nCaratteristiche e funzionamento.\nCome i tradizionali portafoto vengono prodotti in varie dimensioni, che come per monitor e tv vengono misurate in pollici, e i formati pi\u00f9 comuni al momento variano da 1,4 a 12 pollici.\nLe foto vanno caricate tramite (SD, XD, MMC etc.), o attraverso un collegamento al computer tramite USB, bluetooth o wi-fi."}
{"id": "1521871", "revid": "125269532", "url": "https://it.wikipedia.org/wiki?curid=1521871", "title": "Punica (poema)", "text": "I Punica (\"La guerra punica\", o \"Le guerre cartaginesi\") di Silio Italico sono il pi\u00f9 lungo poema in latino che si sia conservato: sono infatti composti da 12.000 versi, divisi in 17 libri. Il poeta, che scrive in tarda epoca flavia, ha scelto uno dei temi pi\u00f9 epici della storia di Roma, la seconda guerra punica.\nL'impostazione etica del poema.\nL'epica necessita di quadri grandiosi. Silio Italico, basandosi sulla terza decade di Tito Livio, non pu\u00f2 non vedere come il conflitto fra le due potenze mediterranee, Roma e Cartagine, sia di proporzioni enormi e destinato alla distruzione totale di uno dei due popoli. La posta in palio, come ricorda Polibio, era il dominio dell'Ecumene.\nQuesto conflitto presenta uno degli scenari patriottici di maggiore coinvolgimento per la romanit\u00e0, e anche per un lettore non attaccato al \"mos maiorum\", come doveva produrre quella societ\u00e0, uscita da decenni di sanguinose guerre civili, che avevano distrutto non solo i beni materiali ma soprattutto la visione unitaria dello Stato romano.\nE la grandiosit\u00e0 non \u00e8 solo geopolitica\u02d0 Roma stessa viene messa in estremo pericolo, nel contempo evidenziando le virt\u00f9 del popolo e dei comandanti che, attraverso questo pericolo ed con il perseguimento della virt\u00f9 e della \"fides\" (l'osservanza dei giuramenti), raggiungono la gloria. Per contro, i nemici che questa \"fides\" non seguono e perseguono sono destinati alla sconfitta e alla distruzione.\nSilio Italico recupera molti stilemi dell'epica nazionale di tipo arcaico calandoli, per\u00f2, nello stile espressivo della poesia imperiale come si sviluppa con e dopo Virgilio. Il tentativo di recupero degli antichi valori romani che nasce da Augusto si stabilizza nell'esaltazione della \"patientia\", della \"virtus\", della \"pietas\" e, come detto, della \"fides\", mentre i nemici cartaginesi ribollono di \"rabies\", di \"perfidia\". \u00c8 lampante il tentativo, sempre di matrice epica, di delimitare chiaramente i campi dei contendenti, di qua il Bene, di l\u00e0 il Male, di ridare spessore agli ideali di rigore e diritto della prima Repubblica e di riportarsi all'indietro, in epoche che appaiono (ma sappiamo che in realt\u00e0 non erano) libere dalla deriva politica dell'Urbe.\nStoria e mito nel poema.\nSilio sceglie i suoi personaggi fra i pi\u00f9 grandi prodotti dall'epica mediterranea\u02d0 Quinto Fabio Massimo, il Temporeggiatore, i consoli via via succedutisi alla guida della citt\u00e0 e degli eserciti (Marcello, Gaio Claudio Nerone), i ricordi di precedenti eroi, romani (Marco Atilio Regolo, Gaio Lutazio Catulo) o nemici (Santippo). \nL'epica vera, per\u00f2, necessita di figure grandiose e allora due veri protagonisti si ergono sopra le figure di contorno. Da una parte \"il\" nemico, Annibale con l'assedio di Sagunto, la traversata dei Pirenei della Provenza delle Alpi, l'autore delle pi\u00f9 cocenti sconfitte romane al Trasimeno, a Canne, il nemico che pi\u00f9 si era avvicinato alle mura dell'Urbe dopo Brenno, contro il quale si pone Scipione l'Africano, il romano che si dedic\u00f2 alla lotta contro il cartaginese e lo sconfisse contro il volere stesso del Senato di Roma.\nSi potrebbe pensare di demandare la descrizione del contenuto alla lettura di un manuale sulla seconda guerra punica, e sarebbe un grave errore. \n\u00c8 vero che Silio Italico basa il suo poema sulla storia; un solo esempio; dopo la traversata delle Alpi, Annibale fa riposare le sue truppe, e \ndue versi che assieme a quelli che li precedono e li seguono risuonano delle parole di Tito Livio:\n\u00c8 anche vero, per\u00f2, che la storia \u00e8 solo la scusa per dispiegare i personaggi e far loro compiere scelte eroiche e azioni leggendarie. I personaggi storici compiono le azioni che hanno davvero compiuto ma attorno a loro decine di esseri soprannaturali li spingono, li aiutano, li frenano. E i personaggi stessi sono mostrati nelle loro idiosincrasie, nelle loro debolezze, nei loro stessi pensieri. Dove ovviamente, lo storico non pu\u00f2 entrare, il poeta entra e, forse, coglie verit\u00e0 difficili da vedere e comunque da dimostrare.\nCos\u00ec, sparsi a piene mani nel poema, decine di riferimenti a opere storiche e tradizioni mitologiche intrecciano l'epica con gli avvenimenti reali che videro Roma combattere, temere e vincere il pi\u00f9 pericoloso dei suoi nemici e credenze religiose ancora attuali nella societ\u00e0 romana di Domiziano. Infatti, se gli avvenimenti che videro le gesta di Annibale e di Scipione sono ben fissi nella pietra della storia, \"Punica\" \u00e8 un poema epico e, in quanto tale, vede la presenza fra le forze che giocano con il destino dei popoli romano e cartaginese. D\u00e8i e semidei, esattamente come l'Iliade, l'Odissea, l'Eneide ci hanno abituati a leggere si interessano delle sorti dei protagonisti e tramite loro di quelle dei popoli.\nL'intero Olimpo (che ai tempi di Silio era stato completamente assorbito nella religione romana) partecipa alle varie battaglie. Ogni dio a fianco del proprio protetto pone le sue capacit\u00e0 al servizio dell'uomo. Variamente travestiti gli dei, esattamente come gli d\u00e8i omerici, fermano le mani dei nemici per salvare il campione. Giunone a Canne e a Zama, praticamente tutto l'Olimpo -variamente schierato- a Canne; Didone, fondatrice di Cartagine muove il fiume Trebbia contro i romani, manda Eolo a scatenare il vento Volturno ad accecare le legioni a Canne. Giove si schiera poco imparzialmente a favore di Roma, forse per aumentarne la gloria attraverso le difficolt\u00e0. Venere manda il marito Vulcano a salvare il padre dell'Africano al Ticino e naturalmente \u00e8 Venere che sfianca Annibale con l'amore nei famosi \"Ozi di Capua\". Stranamente Minerva, il cui Palladio proteggeva Roma, si schiera con i Cartaginesi. Ma solo per salvare Annibale, non Cartagine. Ancora pi\u00f9 peculiare \u00e8 la decisione della ninfa Anna Perenna, divinit\u00e0 prettamente laziale, di porsi al fianco dei cartaginesi; ma la sua \u00e8 una condizione di sorella di Didone e quindi la scelta \u00e8 \"rispettabile\".\nOltre agli d\u00e8i maggiori entra in gioco una schiera di figure semidivine; fra questi: Vesta, Quirino, Fortuna e Giano per Roma e l'asiatica Cibele per i cartaginesi. Appare anche tutta una serie di categorie morali che vengono personificate e divinizzate \"Fides\", \"Virtus\", \"Metus\", \"Pietas\", \"Clementia\", \"Metu\" e cos\u00ec via enumerando. I riferimenti cercati da Silio Italico sono alle varie produzioni di Seneca, Stazio ma gi\u00e0 ampiamente codificate nella letteratura, epica e non, dell'antichit\u00e0.\nL'eroe.\nSe Virgilio canta apertamente la gloria di Augusto quale discendente di Enea e quindi semidivino, \u00e8 stato ravvisato che, in Silio Italico, la figura del giovane eroe Publio Cornelio Scipione presenta numerosi accostamenti al \"princeps\" in carica quando l'autore compose il poema: Domiziano.\nLa figura centrale, l'eroe assoluto \u00e8, quindi, Publio Cornelio Scipione, in parte divinizzato anche per seguire quella fama (probabilmente da lui stesso sparsa) di essere figlio di Giove e che tanto sembra averlo aiutato nella presa di Carthago Nova. Il fatto di essere figlio di Giove rende l'Africano fratello di Ercole, altro figlio di Giove e fondatore di Sagunto, la citt\u00e0 martire e \"casus belli\" che Scipione vendicher\u00e0 e ricostruir\u00e0.\nAll'interno del grande affresco che si snoda per libri e versi giganteggia la figura di Scipione utilizzato per la gloria sua, di Roma e - per traslato- dell'imperatore.\nAddirittura, come un Ulisse o un Enea, Scipione, poco pi\u00f9 che ventenne, si reca agli Inferi per conoscere il suo destino nella guerra in Iberia contro Asdrubale e Magone i fratelli di Annibale.\nIl poema si snoda sulla falsariga dell'avventura del generale cartaginese che fornisce la base per la glorificazione di Roma, di Scipione e quindi di Domiziano. L'intreccio di figure umane, divine e semidivine che combattono parallele nell'intera epopea ci porta, man mano, alla nota conclusione: la battaglia di Zama che vede le speranze di Annibale terminare, in Punica, anche per l'azione diversiva di Giunone. Annibale \u00e8 tagliato fuori dall'azione, cerca di ritornare nel fulcro della battaglia ma la dea non glielo permette e lo svia. E gli uomini del suo esercito\nAnnibale, definitivamente sconfitto abbandona il campo ed il poema si chiude con il peana per Scipione, eroe della romanit\u00e0, spinto alla gloria dalle sue capacit\u00e0 e dagli stessi d\u00e8i, primo - a parere di Silio Italico - ad assumere il \"cognomen\" della terra conquistata, Africa. La conclusione \u00e8 un saluto a Scipione, chiamato \"parens\", Padre della Patria, a in questo accomunato a Quirino, il divinizzato Romolo fondatore e a Camillo il (leggendario?) liberatore dai Galli di Brenno."}
{"id": "1521873", "revid": "367445", "url": "https://it.wikipedia.org/wiki?curid=1521873", "title": "Raz Degan", "text": "Biografia.\nNato nel kibbutz Sde Nehemia, a ventun anni, dopo il servizio militare, comincia a lavorare come modello, conducendo una vita itinerante tra la Thailandia, gli Stati Uniti, l'Italia, l'Australia e la Francia. La sua carriera \u00e8 presto coronata dal successo e appare sulle copertine di riviste come \"Vogue\", \"Elle\", \"Cosmopolitan\" e \"Glamour\". Rappresentato dall'agenzia Riccardo Gay Model Management diviene popolare anche in Italia apparendo in diversi spot televisivi, tra cui: Polaroid (nel quale interpretava un cantante rock), il bagno schiuma \"Pino Silvestre\" (di cui furono girate due versioni: in una pronunciava la frase \"Questa sera io non mangio carne\"; in un'altra, diceva \"Questa sera non ho fame\"), e quello che lo ha reso celebre, per l'amaro J\u00e4germeister (nel quale chiudeva col claim \"Sono fatti miei\").\nSuccessivamente intraprende la carriera d'attore, recitando in produzioni statunitensi, ma soprattutto in diverse produzioni italiane sia cinematografiche sia televisive. Con produzione americana, ha avuto dei cammei nei film \"Pr\u00eat-\u00e0-Porter\" (1994), regia di Robert Altman, e \"Titus\" (1999), diretto da Julie Taymor, e un ruolo niente affatto secondario - dal momento che interpretava lo sci\u00e0 di Persia Dario III il Grande - in \"Alexander\" (2004), regia di Oliver Stone, e ha girato un cortometraggio autobiografico \"Italian Agenda\".\nTra i suoi lavori italiani, ricordiamo: \"Squillo\" (1996), regia di Carlo Vanzina, il fantasy televisivo \"Sorellina e il principe del sogno\" (1996), \"Coppia omicida\" (1998), diretto da Claudio Fragasso, la miniserie tv \"Le ragazze di piazza di Spagna\", diretta da Jos\u00e9 Mar\u00eda S\u00e1nchez, \"Giravolte\" (2001), regia di Carola Spadoni, \"Centochiodi\" (2007), regia di Ermanno Olmi, in cui \u00e8 protagonista nel ruolo de \"Il professorino\", e \"Barbarossa\" (2009), regia di Renzo Martinelli, in cui \u00e8 uno dei protagonisti, Alberto da Giussano adulto.\nInoltre nel 2004 realizza il docu-reality \"Film privato\", assieme a Paola Barale, in onda su Italia 1.\nNel 2008 recita in \"Albakiara - Il film\", diretto da Stefano Salvati.\nNel 2010 partecipa come concorrente alla sesta edizione del talent show \"Ballando con le stelle\", in onda su Rai 1. Nello stesso anno conduce la trasmissione televisiva \"Mistero\", affiancato da Daniele Bossari e Marco Berry.\nDal 31 gennaio al 12 aprile 2017 partecipa come concorrente alla dodicesima edizione del reality show \"L'isola dei famosi\", in onda su Canale 5, programma che vince con l'89% di preferenza al televoto, sul modello Simone Susinna, secondo classificato. Nello stesso anno, dopo cinque anni di lavorazione, distribuisce un documentario da lui realizzato intitolato \"The Last Shaman\", prodotto fra gli altri da Luca Argentero e Lapo Elkann, trasmesso in Italia da Sky Atlantic. Per la stessa rete, nel 2018 \u00e8 protagonista del docu-reality \"Raz &amp; The Tribe\", affiancato da Luca Argentero, Asia Argento e Piero Pel\u00f9.\nVita privata.\nDal 2002, anche se con diversi periodi di crisi, ha avuto una discussa relazione con la showgirl Paola Barale, terminata definitivamente nel 2015."}
{"id": "1521887", "revid": "124055149", "url": "https://it.wikipedia.org/wiki?curid=1521887", "title": "Composizione (arte)", "text": "Composizione, nel linguaggio artistico, indica la disposizione/collocazione degli elementi all'interno di un campo visivo. Essa \u00e8 uno degli elementi che condizionano il peso visivo e l'equilibrio.Essa pu\u00f2 essere descritta come statica o dinamica e simmetrica o lineare. \nNelle arti visive - in particolare la pittura, la grafica, la fotografia e la scultura, la composizione rappresenta il collocamento o la disposizione degli elementi visivi in un'opera d'arte. Pu\u00f2 anche intendersi come l'organizzazione degli elementi presenti all'interno dell'opera secondo le regole della rappresentazione artistica.\nLa composizione ha una particolare importanza in architettura.. La composizione \u00e8 anche l'insieme di elementi base, di regole per costruire un'immagine equilibrata, gradevole all'occhio. Questi criteri sono validi sia nella fotografia che nella grafica cio\u00e8 in sostanza per tutto ci\u00f2 che \u00e8 visibile."}
{"id": "1521888", "revid": "123180955", "url": "https://it.wikipedia.org/wiki?curid=1521888", "title": "Variet\u00e0 con bordo", "text": "In geometria, una variet\u00e0 con bordo \u00e8 uno spazio formula_1-dimensionale localmente simile allo spazio euclideo, e avente un \"bordo\". Un esempio \u00e8 un cerchio nel piano, poich\u00e9 ha dimensione 2 e il suo bordo \u00e8 una circonferenza.\nLe variet\u00e0 con bordo sono uno strumento importante in topologia e in geometria differenziale.\nDefinizione.\nUna variet\u00e0 con bordo \u00e8 innanzitutto uno spazio topologico. Questo pu\u00f2 essere dotato anche di ulteriori strutture, quali ad esempio una struttura differenziabile. Le due definizioni topologiche e differenziabili estendono i concetti di variet\u00e0 topologica e variet\u00e0 differenziabile: le variet\u00e0 con bordo topologica e differenziabile si differenziano da queste ultime solo perch\u00e9 includono la possibilit\u00e0 che ci siano appunto dei \"punti di bordo\".\nSpazio topologico.\nDefinizione.\nUna variet\u00e0 topologica con bordo di dimensione formula_1 \u00e8 uno spazio topologico formula_3 in cui ogni punto ha un intorno aperto omeomorfo ad un aperto del semispazio\nPunti interni e di bordo.\nIl semispazio \u00e8 delimitato dal suo \"bordo\", dato dall'iperpiano\ndescritto dall'equazione formula_6. Per ogni punto formula_7 di formula_3 esiste un intorno aperto formula_9 ed un omeomorfismo\na valori in un insieme aperto formula_3 di formula_12. L'immagine formula_13 di formula_7 pu\u00f2 essere un punto del bordo formula_15 oppure un \"punto interno\" in formula_16. Nel primo caso, il punto formula_7 \u00e8 detto \"punto di bordo\", altrimenti \u00e8 detto \"interno\" in formula_3. \nL'insieme di tutti i punti di bordo di formula_3 \u00e8 il bordo di formula_3 ed \u00e8 indicato con formula_21. Gli altri punti di formula_3 sono i punti interni di formula_3.\nStruttura differenziabile.\nUna variet\u00e0 differenziabile con bordo di dimensione formula_1 \u00e8 uno spazio topologico avente un atlante nel semispazio formula_12 in cui le mappe di transizione sono funzioni differenziabili. La definizione \u00e8 quindi analoga a quella di variet\u00e0 differenziabile: l'unica differenza consiste nel prendere formula_12 invece dell'intero spazio euclideo formula_27.\nUna variet\u00e0 differenziabile con bordo formula_3 \u00e8 in particolare una variet\u00e0 topologica con bordo: risulta quindi ben definito anche in questo caso un bordo formula_21.\nVariet\u00e0 chiuse.\nUna variet\u00e0 topologica (o differenziabile) formula_3 \u00e8 una particolare variet\u00e0 topologica (o differenziabile) con bordo, il cui bordo formula_31 risulta per\u00f2 vuoto. Il concetto di variet\u00e0 con bordo estende quindi quello di variet\u00e0.\nIn molti contesti, per \"variet\u00e0\" si intende brevemente una variet\u00e0 con bordo. Il termine variet\u00e0 chiusa \u00e8 quindi usato per definire una variet\u00e0 senza bordo, che sia anche compatta.\nIl bordo.\nIl bordo formula_21 di una variet\u00e0 di dimensione formula_1 \u00e8 anch'esso una variet\u00e0, di dimensione formula_34 e senza bordo. Infatti ogni punto di formula_21 ha un intorno in formula_21 omeomorfo ad un aperto dell'iperpiano formula_37, che \u00e8 a sua volta omeomorfo a formula_38. \nSi pu\u00f2 quindi scrivere, per ogni variet\u00e0 con bordo formula_3:\nIl bordo formula_21 \u00e8 inoltre un sottoinsieme chiuso di formula_3 (poich\u00e9 formula_37 \u00e8 chiuso in formula_12). Se la variet\u00e0 formula_3 \u00e8 compatta, il bordo formula_21 \u00e8 quindi anch'esso compatto; ne segue che \u00e8 formato da un numero finito di componenti connesse.\nEsempi.\nMolti esempi di variet\u00e0 con bordo di dimensione formula_1 possono essere descritti come sottoinsiemi di formula_27.\nNel piano.\nUn cerchio ed una corona circolare sono due esempi di 2-variet\u00e0 (cio\u00e8 superfici) con bordo. Il bordo consiste rispettivamente in una e due circonferenze.\nNello spazio tridimensionale.\nUn corpo con manici \u00e8 una variet\u00e0 con bordo contenuta nello spazio tridimensionale. Il suo bordo \u00e8 una superficie, il cui genere \u00e8 pari al \"numero di buchi\" del corpo.\nNello spazio euclideo.\nLa palla chiusa in formula_27\n\u00e8 una variet\u00e0 con bordo formula_1-dimensionale. Il bordo \n\u00e8 una sfera di dimensione formula_53, generalmente indicata con formula_54.\nSuperfici nello spazio.\nMolte superfici nello spazio tridimensionale sono variet\u00e0 a bordo. Tra questi, il cilindro ed il nastro di M\u00f6bius mostrati in figura.\nIl bordo del cilindro consiste in due circonferenze (alle due basi), mentre il bordo del nastro di M\u00f6bius consta di una circonferenza sola. Il nastro di M\u00f6bius pu\u00f2 essere realizzato nello spazio, ma non come sottoinsieme del piano.\nQualsiasi superficie compatta con bordo pu\u00f2 essere in realt\u00e0 disegnata dentro lo spazio; questo non \u00e8 per\u00f2 vero per le superfici senza bordo: la bottiglia di Klein \u00e8 una superficie (senza bordo) che ha bisogno di 4 dimensioni per essere rappresentata."}
{"id": "1521889", "revid": "171091", "url": "https://it.wikipedia.org/wiki?curid=1521889", "title": "Universit\u00e0 della Valle d'Aosta", "text": "L'Universit\u00e0 della Valle d'Aosta (in francese: \"Universit\u00e9 de la Vall\u00e9e d'Aoste\") \u00e8 una universit\u00e0 non statale promossa da un ente pubblico. \u00c8 stata fondata nel 2000 ad Aosta.\nSede.\nLa sede principale \u00e8 situata sulla collina di Aosta, nell'edificio dell'antico seminario minore (in francese, \"petit s\u00e9minaire\"), ed ospita il rettorato, gli uffici amministrativi e i corsi di studio di lingue e comunicazione, scienze della formazione e psicologia.\nLa sede secondaria di Saint-Chistophe, inaugurata nell'anno accademico 2007/2008, \u00e8 la sede dei corsi di economia e di scienze politiche. Una terza sede amministrativa \u00e8 situata presso l'ex hotel Ambassador ad Aosta.\nNel 2007, la Regione ha firmato con il Ministero della difesa la cessione della caserma Testafochi di Aosta, gi\u00e0 sede della scuola militare alpina, destinata a divenire nei prossimi anni la sede unica dell'Universit\u00e0 e un campus internazionale.\nStoria.\nL'edificio dell'Universit\u00e0 fu inaugurato nel gennaio 1999, a cui fece seguito la fondazione dell'ente, il 18 settembre 2000. L'autorizzazione del Ministero dell'istruzione, dell'universit\u00e0 e della ricerca a rilasciare titoli accademici fu concessa il 31 ottobre 2000, mentre i primi corsi furono attivati nell'anno accademico 1999/2000.\nL'istituzione dell'Universit\u00e0 ha fornito un'ulteriore risposta alle esigenze del particolarismo linguistico e culturale valdostano. In seguito all'introduzione dell'obbligo del titolo di laurea per poter esercitare la professione di maestro elementare, \nIl presidente dell'universit\u00e0, secondo lo statuto di Ateneo, coincide con il presidente della Regione autonoma Valle d'Aosta, ruolo attualmente (2020) svolto da Erik Lav\u00e9vaz.\nControversie.\nNegli anni 2010, alcuni docenti dell'ateneo sono stati coinvolti in un'inchiesta della Procura della Repubblica di Bari denominata \"Do ut des\" riguardante presunte irregolarit\u00e0 nei concorsi pubblici per professori ordinari. La stessa indagine, che complessivamente ha riguardato 35 docenti, ha visto coinvolti anche insegnanti di altre Universit\u00e0: l'Universit\u00e0 degli Studi di Bari Aldo Moro, l'Universit\u00e0 degli Studi di Sassari, l'Universit\u00e0 degli Studi di Milano-Bicocca, la Libera Universit\u00e0 Mediterranea, l'Universit\u00e0 degli Studi di Trento, l'Universit\u00e0 degli Studi Roma Tre e l'Universit\u00e0 Europea di Roma."}
{"id": "1521890", "revid": "287204", "url": "https://it.wikipedia.org/wiki?curid=1521890", "title": "LFF lyga 1999", "text": "L'edizione 1999 della LFF lyga fu la decima del massimo campionato lituano dal ritorno all'indipendenza, la prima con la nuova denominazione; vide la vittoria finale dello \u017dalgiris Kaunas, giunto al suo 1\u00ba titolo.\nCapocannoniere del torneo fu Nerius Vasiliauskas (\u017dalgiris Vilnius), con 10 reti.\nFormula.\nSi tratt\u00f2 di una stagione di transizione, la prima disputata seguendo l'anno solare dal 1991, con un numero di squadre ridotte. Le formazioni, infatti, passarono da 16 a 13, con le retrocesse \u017dalgiris Vilnius 2, J\u0117geriai Kaunas, Lokomotyvas Vilnius e Mastis Tel\u0161iai sostituite dalla sola Ardena Vilnius.\nLe 10 squadre si incontrarono in turni di andata e ritorno, per un totale di 18 partite per squadra; l'ultima classificata retrocesse, mentre penultima e terzultima disputarono un turno di play-off (con gare di andata e ritorno) contro la seconda e la terza classificata della I lyga per la promozione / permanenza in A Lyga."}
{"id": "1521897", "revid": "179152", "url": "https://it.wikipedia.org/wiki?curid=1521897", "title": "Universit\u00e0 della Valle D'Aosta", "text": ""}
{"id": "1521898", "revid": "85709", "url": "https://it.wikipedia.org/wiki?curid=1521898", "title": "Clermont en Beauvaisis", "text": ""}
{"id": "1521902", "revid": "4175", "url": "https://it.wikipedia.org/wiki?curid=1521902", "title": "Patata dell'alto viterbese", "text": ""}
{"id": "1521907", "revid": "287204", "url": "https://it.wikipedia.org/wiki?curid=1521907", "title": "Lietuvos Lyga 1998-1999", "text": "L'edizione 1998-1999 della Lietuvos Lyga fu la nona del massimo campionato lituano dal ritorno all'indipendenza; vide la vittoria finale del \u017dalgiris Vilnius, giunto al suo 3\u00ba titolo.\nCapocannoniere del torneo fu Art\u016bras Fomenka (Kareda \u0160iauliai), con 14 reti.\nFormula.\nRispetto alla stagione passata le squadre passarono da 16 a 13: le retrocesse Interas, Tauras e Vienyb\u0117 Ukmerg\u0117 e la rinunciataria Ranga-Politechnika Kaunas, sostituite dalla sola Dainava Alytus.\nLe 13 squadre si incontrarono in turni di andata e ritorno, per un totale di 24 partite per squadra ma il Mastis Tel\u0161iai si ritir\u00f2 dopo 12 giornate; le squadre classificate agli ultimi 2 posti retrocessero. Inoltre furono escluse d'ufficio al termine della stagione le due formazioni riserve presente."}
{"id": "1521915", "revid": "4175", "url": "https://it.wikipedia.org/wiki?curid=1521915", "title": "Patata dell'Alto Lazio", "text": ""}
{"id": "1521921", "revid": "287204", "url": "https://it.wikipedia.org/wiki?curid=1521921", "title": "Lietuvos Lyga 1997-1998", "text": "L'edizione 1996-1997 della Lietuvos Lyga fu l'ottava del massimo campionato lituano dal ritorno all'indipendenza; vide la vittoria finale del Kareda \u0160iauliai, giunto al suo 2\u00ba titolo.\nCapocannoniere del torneo fu Vidas Dan\u010denka (Kareda \u0160iauliai), con 26 reti.\nFormula.\nLa formula cambi\u00f2 radicalmente rispetto alla stagione passata: le squadre rimasero 16 con le retrocesse Ukmerg\u0117 e Panerys Vilnius 2 sostituite da Nev\u0117\u017eis e Vienyb\u0117 Ukmerg\u0117.\nQuesta volta il campionato non fu diviso in due gironi, ma in uno unico. Le 16 squadre si incontrarono in turni di andata e ritorno, per un totale di 30 partite per squadra; le squadre classificate agli ultimi 3 posti retrocessero."}
{"id": "1521924", "revid": "300067", "url": "https://it.wikipedia.org/wiki?curid=1521924", "title": "Franco Migliori", "text": "Carriera.\nLa sua nazionalit\u00e0 di nascita \u00e8 argentina anche se ha ottenuto la nazionalit\u00e0 italiana.\nHa militato nella Bipop di Reggio Emilia per poi passare per due anni nel 2005 e nel 2006 alla Pepsi Caserta. Nell'estate del 2007 Massimo Bianchi allenatore del Teramo e Carlo Antonetti lo hanno voluto fortemente a Teramo per le sue grandi doti da tiratore.\nNel 2008 passa alla Prima Veroli. A fine luglio 2010 firma un contratto con la Aurora Basket Jesi. Dopo due anni passati in Argentina con il Boca Juniors, il 16 dicembre 2013 torna all'Aurora Basket Jesi.\nA gennaio 2015 lascia Jesi per trasferirsi all'Olimpia Matera in A2 Silver. Nel 2017-2018 fu miglior marcatore della Serie B, con 19,8 punti di media. Il 18 luglio 2018 diventa la nuova ala titolare del Montecatini Basketball."}
{"id": "1521925", "revid": "228587", "url": "https://it.wikipedia.org/wiki?curid=1521925", "title": "Pterois lunulata", "text": "Pterois lunulata \u00e8 un pesce d'acqua salata appartenente alla famiglia Scorpaenidae.\nDistribuzione e habitat.\nQuesta specie \u00e8 diffusa nelle barriere coralline di golfi, baie e atolli dell'Indo-Pacifico, dalle isole Mauritius al Giappone meridionale.\nDescrizione.\nLa forma \u00e8 tipica del genere \"Pterois\": testa relativamente piccola e appuntita, alcune escrescenze carnose sopra gli occhi sporgenti e ai lati della bocca. Profilo dorsale piuttosto arcuato, ventre meno pronunciato. Il corpo si restringe verso il peduncolo caudale, che precede una coda ovaloide.\nI primi 12-13 raggi della pinna dorsale e di quella anale, molto allungati, sono in realt\u00e0 aculei veleniferi, ben eretti dal pesce quando \u00e8 in situazione di pericolo. Presenta delle pinne pettorali tondeggianti di grandi dimensioni (2/3 della lunghezza totale; tutta l'altezza del pesce) con 13 raggi-aculei allungati e ricurvi. Una membrana di pelle unisce i raggi delle pettorali fino alla met\u00e0 delle pinne.\nLa livrea presenta un fondo bianco, fittamente solcato da linee verticali bruno-rossastre pi\u00f9 o meno spesse, che all'altezza dell'occhio diventano oblique. Le pinne con aculei sono bianche lineate di bruno, le altre sono trasparenti con raggi biancastri.\nRaggiunge una lunghezza di 35 cm.\n\u00c8 confondibile con il congenere \"Pterois russellii\".\nAlimentazione.\n\"P. lunulata\" si nutre di crostacei e piccoli pesci.\nPuntura velenosa.\nCome tutte le altre specie del genere \"Pterois\", anche \"P. lunulata\" possiede aculei velenosi sulla pinna dorsale e sulle pettorali.\nIl primo e pi\u00f9 importante trattamento dopo un'accidentale puntura \u00e8 l'immersione della parte colpita in acqua calda (circa 45\u00a0\u00b0C), perch\u00e9 riduce il dolore inattivando la tossina, che \u00e8 termolabile.\nAcquariofilia.\nNonostante la pericolosit\u00e0 e la puntura dolorosa, questa specie \u00e8 piuttosto ambita dagli acquariofili specializzati in acquari marini."}
{"id": "1521928", "revid": "110157", "url": "https://it.wikipedia.org/wiki?curid=1521928", "title": "Potato Museum", "text": "Il Potato Museum (in italiano: Museo della patata) \u00e8 un'organizzazione non-profit dedicata alla storia e all'influenza sociale del tubero che pi\u00f9 ha influenzato le persone e i luoghi. Si tratta della pi\u00f9 grande collezione di oggetti legati alla patata provenienti da tutto il mondo.\nStoria.\nIl progetto del museo nacque come programma didattico degli studenti del professor d'Avanzo all\"'International School of Brussels\", Belgio, nel 1975. \nIl museo si trovava all'inizio a Washington, DC, dove \u00e8 stato aperto per alcuni anni su appuntamento. All'inizio degli anni 1990 le collezioni parteciparono in due grandi mostre al \"Canada Science and Technology Museum\" di Ottawa e al \"National Museum of Natural History\" dello Smithsonian. \nIl museo oggi si trova ad Albuquerque, Nuovo Messico.\nCollezione.\nLa collezione del museo include:"}
{"id": "1521929", "revid": "1543377", "url": "https://it.wikipedia.org/wiki?curid=1521929", "title": "Patata di Leonessa", "text": "La Patata di Leonessa o petata leonessana \u00e8 una variet\u00e0 di patata tipica della zona di Leonessa e del suo altopiano, in provincia di Rieti.\nUn tempo molto pi\u00f9 diffusa, ora la coltivazione si \u00e8 un po' ridotta. Negli anni trenta la variet\u00e0 maggiormente impiegata era la \"tonda di Berlino\", ora si utilizzano le \"d\u00e9sir\u00e9e\" a buccia rossa e pasta gialla, le \"Agria\" a buccia bianca e pasta gialla e \"Marfona\" a buccia liscia bianca e pasta gialla.\nUtilizzi.\nLa patata \u00e8 utilizzata principalmente, per la preparazione degli gnocchi e le ciambelline di patate, dolce molto diffuso nella zona leonessana.\nPer le patatine fritte si utilizza la variet\u00e0 a buccia rossa particolarmente consistente che la rende croccante e dorata dopo la cottura.\nFolklore.\nPresso la localit\u00e0 di Leonessa la seconda domenica di ottobre si organizza la \"Sagra della Patata\", arrivata nel 2017 alla 28\u00aa edizione. Ideata dal Presidente della Proloco di allora, Dott. Ivo Pulcini nel 1990. Le prime edizioni vennero chiamate Sagra della Petata Leonessana,per richiamare la definizione dialettale del tubero.\nNegli anni precedenti al '90 durante la festa della Madonna di San Matteo, venivano esposte nei mercatini della festa diversi prodotti della zona tra cui le famose \"Petate\".\nDal 1990 si ufficializza la manifestazione con una Sagra, organizzata ancora oggi dal Comune di Leonessa e dalla Proloco, che si conclude con la premiazione della patata pi\u00f9 grande"}
{"id": "1521935", "revid": "217591", "url": "https://it.wikipedia.org/wiki?curid=1521935", "title": "Maria De Mattias", "text": "Biografia.\nNacque a Vallecorsa, allora parte dello Stato pontificio, da Giovanni e Ottavia de Angelis, battezzata Maria Metilde.Dopo un'infanzia trascorsa presso la casa della famiglia, sent\u00ec la vocazione religiosa e si rec\u00f2 ad Acuto dove insegn\u00f2 ai pastori e contadini della Valle Latina e dove fond\u00f2 la congregazione delle Suore Adoratrici del Sangue di Cristo, ispirandosi anche all'opera di san Gaspare del Bufalo.\nMaria aveva dentro il sogno della riforma della societ\u00e0 e del mondo voleva che finalmente la donna potesse andare a scuola e che finalmente venisse trattata come l'uomo, non si limit\u00f2 alla scuola, ma radun\u00f2 mamme e giovani per catechizzarle, per innamorarle di Ges\u00f9 ed educarle a vivere cristianamente, secondo il proprio stato. Gli uomini a cui non poteva parlare, secondo il costume del tempo, andavano spontaneamente ad ascoltarla ed anche di nascosto; i pastori, abbandonati a s\u00e9 stessi chiesero di essere istruiti da lei e per di pi\u00f9 dopo il calar del sole; la gente accorreva alle funzioni sacre per ascoltare la maestra.\nA seguito della diffusione capillare della congregazione viaggi\u00f2 molto e mor\u00ec a Roma.\nInizialmente il corpo fu sepolto presso il cimitero monumentale del Verano, poi venne traslata presso la Chiesa del Preziosissimo Sangue accanto alla curia generalizia della sua Congregazione.\nIn sua memoria sono state intitolate vie a Roma, Allumiere,Castelnuovo di Porto, Capranica e Viterbo.\nCulto.\n\u00c8 stata dichiarata beata il 1\u00ba ottobre 1950 da Pio XII e quindi canonizzata da Giovanni Paolo II, il 18 maggio 2003.\nAi fini della canonizzazione la Chiesa cattolica ha riconosciuto come miracolosa la guarigione, avvenuta a Zagabria nel 1980, di un bambino di otto anni, Kresimir Zorica, colpito da encefalite subacuta in stato di coma, guarito dopo le preghiere di una zia suora che aveva chiesto l'intercessione della beata De Mattias. \u00c8 ricordata nel martirologio romano al 20 agosto."}
{"id": "1521936", "revid": "287204", "url": "https://it.wikipedia.org/wiki?curid=1521936", "title": "Lietuvos Lyga 1996-1997", "text": "L'edizione 1996-1997 della Lietuvos Lyga fu la settima del massimo campionato lituano dal ritorno all'indipendenza; vide la vittoria finale del Kareda \u0160iauliai, giunto al suo 1\u00ba titolo.\nCapocannoniere del torneo fu Remigijus Pocius (Kareda \u0160iauliai), con 14 reti.\nFormula.\nLa formula cambi\u00f2 leggermente rispetto alla stagione passata: le squadre salirono da 15 a 16 con la retrocessa JR Klaip\u0117da sostituita da Ranga-Politechnika Kaunas ed Interas, ritornata al massimo campionato dopo una sola stagione. Questa volta il campionato non fu diviso in due fasi, ma, con i verdetti degli spareggi, furono confermati i due gironi (A per il titolo e B per la retrocessione), della seconda fase della stagione precedente (con i soli innesti Ranga-Politechnika ed Interas al posto di JR Klaip\u0117da nel Girone B).\nEntrambi i gironi erano quindi costituiti da 8 squadre, che si incontrarono in un doppio girone di andata e ritorno, per un totale di 28 partite per squadra; l'Ukmerg\u0117, per\u00f2, che militava nel Girone B, si ritir\u00f2 dopo 14 gare, per cui le altre squadre del Girone B disputarono solo 26 incontri\nLe ultime due classificate del Girone B retrocessero."}
{"id": "1521938", "revid": "11959", "url": "https://it.wikipedia.org/wiki?curid=1521938", "title": "Mancoso", "text": ""}
{"id": "1521940", "revid": "767487", "url": "https://it.wikipedia.org/wiki?curid=1521940", "title": "Peter Cetera", "text": "Biografia.\nCetera nacque a Morgan Park, Chicago, quartiere di South Side di Chicago, Illinois. Secondo di sei figli di origine polacca e ungheresi. Il padre era un operaio metalmeccanico. Cetera lavor\u00f2 con due fratelli, Tim Cetera (presente nel primo album con Ricky Nelson) e Kenny Cetera, membro in alcuni album dei Chicago e in alcune registrazioni da solista.&lt;ref name=\"Solitude/SolitaireCD\"&gt;&lt;/ref&gt;\nCetera frequent\u00f2 il Archbishop Quigley Preparatory Seminary per un anno, in quanto la madre voleva il figlio prete. Poi frequent\u00f2 la \"Mendel Catholic Prep High School\", diplomandosi nel 1962, e inserito nei \"Notable Alumni\".\nCetera ricorda che la madre \"cantava sempre per casa\", e i figli cantavano con lei durante i mestieri casalinghi. Alla et\u00e0 di 11/12 anni realizz\u00f2 di avere delle doti canore. Peter ricevette un accordion invece di una chitarra come regalo dai genitori a 11 anni. Cetera nota di essere stato \"\u2026kind of a polka prodigy\"&lt;ref name=\"Sands 7/29/15\"&gt;&lt;/ref&gt; e a 12 anni vinse una competizione musicale.\nDurante le scuole superiori pens\u00f2 seriamente di intraprendere la carriera musicale. A 15 anni vide con dei compagni di scuola la band The Rebel Rockers, e compr\u00f2 una chitarra acustica a Montgomery Ward. Inizi\u00f2 cos\u00ec a suonare nelle band giovanili del luogo. Cetera divenne poi session man di diverse band di Chicago. Cetera inizi\u00f2 a guadagnare denaro, \"...By the time I was 18 I was making more money than my dad.\"\nCetera incise alcuni singoli e il 7\" EP \"Rock 'N' Roll Mass\" con gli Exceptions. La prima canzone fu \"Come On Home\", autore con Kal David e Marty Grebb. Suon\u00f2 anche il basso per Dick Campbell nell'album, \"Dick Campbell Plays Where It's At\", del 1966 (Mercury Records).\nCarriera.\nDurante la sua carriera \u00e8 ricordato per la sua interpretazione di alcune ballate e per aver contribuito alla vera formazione e fama del gruppo statunitense.\nNel 1985 ha intrapreso una carriera da solista, nonostante continui spesso a ripresentare le canzoni del suo vecchio gruppo. Tra le sue canzoni da solista troviamo vari duetti con altri cantanti come Madonna (la canzone s'intitola \"Sheherazade\" ed \u00e8 inclusa nel suo album del 1988), o nel 1989 con Cher (\"After All\").\nIl suo singolo \"Glory of Love\", coscritto con David Foster e Diane Nini, \u00e8 canzone principale del film \"Karate Kid II - La storia continua...\" (1986) ed ha ottenuto la candidatura per l'Oscar alla migliore canzone e quella per il Golden Globe per la migliore canzone originale.\nOltre agli artisti gi\u00e0 citati, ha collaborato con Amy Grant, The Beach Boys, Billy Joel, Karen Carpenter, Paul Anka, Agnetha F\u00e4ltskog, Richard Sterban, Bonnie Raitt, David Gilmour, Az Yet, Chaka Khan, Crystal Bernard, Ronna Reeves e Alison Krauss. Appare nel film \"Electra Glide\".\nCome membro dei Chicago, \u00e8 incluso nella Rock and Roll Hall of Fame dall'aprile 2016."}
{"id": "1521942", "revid": "205250", "url": "https://it.wikipedia.org/wiki?curid=1521942", "title": "Giuseppe Bertucci", "text": "Biografia.\nFiglio di Marco, Notaio, Giuseppe Napoleone nacque a Bardi nel parmense il 5 agosto 1844 in una famiglia nota per gli ideali liberali e l'avversione alla dominazione straniera. Il nonno Giuseppe (Bardi, 10 /2/1784-1856) noto Notaio e giacobino, fu uno strenuo oppositore del governo austriaco e per le sue idee liberali fu condannato nel 1822 a dieci anni di carcere (poi ridotti a cinque).\nGiovanissimo, a quindici anni d'et\u00e0, abbandon\u00f2 il collegio dove frequentava gli studi per inseguire l'irresistibile mito di Garibaldi. Partecip\u00f2 con entusiasmo e valore tra i \u201cCacciatori delle Alpi\u201d ad azioni di guerra nella campagna del 1859, alla liberazione dell'Italia meridionale del 1860-1861 e alla terza guerra di indipendenza del 1866 in Trentino nel 2\u00ba Reggimento Volontari Italiani comandato dal tenente colonnello Pietro Spinazzi del Corpo Volontari Italiani, meritandosi una medaglia al valore nella Battaglia di Ponte Caffaro del 25 giugno e nella battaglia di Bezzecca.\nNel 1867 segu\u00ec nuovamente Garibaldi nella campagna dell'Agro Romano lottando nello sfortunato giorno della battaglia di Mentana. Nel 1870 fu alla presa di Roma tra le file dell'esercito regolare italiano.\nInizi\u00f2 l'attivit\u00e0 di fotografo a Mantova, per poi trasferirsi a Verona nel 1882, con la moglie e i primi quattro degli otto figli. Apr\u00ec lo studio fotografico in Stradone S. Tommaso dedicandosi alla ritrattistica: lo studio, vicino al fiume Adige, fu danneggiato il 17 settembre dello stesso anno dall'alluvione che egli ben document\u00f2 con 42 eccezionali fotografie. In seguito trasfer\u00ec lo studio presso le Arche Scaligere, con una succursale in via Ponte Umberto. Nei primi anni del Novecento iniziarono a collaborare con il padre alcuni figli che poi proseguirono l'attivit\u00e0 fino al 1958.\nFu premiato da Umberto I di Savoia per le foto dell'inondazione del Veronese del 1882, da Vittorio Emanuele III per le immagini scattate durante il terremoto di Calabria del 1908, e da \u201cSua Altezza Reale Principe Amedeo\u201d.\nAllo scoppio della prima guerra mondiale, nonostante avesse allora 71 anni d'et\u00e0, tempra da vecchio garibaldino, avrebbe voluto presentarsi ancora volontario per la liberazione del Trentino, ma il suo gesto gli fu impedito solo dalla ferma opposizione dei suoi familiari.\nMor\u00ec nel 1926, nella casa di S. Maria in Chiavica e ai suoi funerali, a cui partecip\u00f2 anche il pittore Angelo Dall'Oca Bianca, fu ricordato tanto il patriota quanto il grande fotografo."}
{"id": "1521950", "revid": "339392", "url": "https://it.wikipedia.org/wiki?curid=1521950", "title": "Inkaras-Grifas Kaunas", "text": ""}
{"id": "1521952", "revid": "339392", "url": "https://it.wikipedia.org/wiki?curid=1521952", "title": "PSK Aras Klaip\u0117da", "text": ""}
{"id": "1521953", "revid": "287204", "url": "https://it.wikipedia.org/wiki?curid=1521953", "title": "Lietuvos Lyga 1994-1995", "text": "L'edizione 1994-1995 della Lietuvos Lyga fu la quinta del massimo campionato lituano dal ritorno all'indipendenza; vide la vittoria finale del Inkaras-Grifas Kaunas, giunto al suo 1\u00ba titolo.\nCapocannoniere del torneo fu Eimantas Poderis (\u017dalgiris Vilnius), con 24 reti.\nFormula.\nLe squadre rimasero 12: al posto delle retrocesse Gele\u017einis Vilkas Vilnius, \u017dydrius Marijampol\u0117 e Tauras-Kar\u0161uva Taurag\u0117, fu ammesso il solo Banga Garg\u017edai, Ukmerg\u0117 ed Interas.\nFu confermata la formula della precedente stagione: le 12 squadre si incontrarono in turni di andata e ritorno, per un totale di 22 incontri.\nL'ultima in classifica retrocesse."}
{"id": "1521954", "revid": "287204", "url": "https://it.wikipedia.org/wiki?curid=1521954", "title": "Citt\u00e0 delle illusioni", "text": "Citt\u00e0 delle illusioni (\"City of Illusions\") \u00e8 un romanzo di fantascienza di Ursula K. Le Guin del 1967.\n\u00c8 il terzo romanzo, in ordine di pubblicazione e non di cronologia interna, del Ciclo dell'Ecumene.\nTrama.\nIl romanzo narra la vicenda di un essere umanoide che viene ritrovato terrorizzato, imbarbarito e incapace di parlare, nella foresta orientale del continente di un pianeta abitato da uomini. Questi ha pelle ambrata e occhi gialli, privi di iride, che lo rendono diverso da tutti gli altri. Egli viene accolto nella casa della famiglia di Zove, che lo accetta con umanit\u00e0 e senza alcuna discriminazione, fino a insegnargli la loro lingua e rieducandolo alla socialit\u00e0.\nFalk, questo il nome che viene presto dato allo straniero, trascorre cinque anni nella dimora di Zove. Durante questo tempo egli si innamora di Parth, la figlia del signore della casa, e apprende le tecniche di caccia e di sopravvivenza nella foresta. Il mondo in cui gli uomini vivono sembra dominato da inquietanti esseri alieni, gli \"Shing\", che vivono come \"Signori\" del pianeta, senza troppo preoccuparsi delle misere condizioni degli uomini sparsi su di esso, e che di tanto in tanto sorvolano la foresta a bordo di velivoli aerei.\nZove intuisce che Falk proviene da un mondo diverso e che \u00e8 probabilmente destinato a risollevare le sorti dell'umanit\u00e0, a meno che non sia egli stesso uno Shing. Pertanto, lo induce a intraprendere un viaggio di ricerca. Con sua grande sorpresa, Falk si rende conto che sa di doversi recare verso ovest, nella citt\u00e0 di \"Es Toch\". Falk, dolorosamente separandosi da Parth, intraprende cos\u00ec un lungo viaggio che lo porta a incontrare diverse comunit\u00e0, alcune molto ostili e spaventate dal suo arrivo, come gli abitanti della \"Casa del buio\", in cui viene imprigionato per una notte, altre invece benevole nei suoi riguardi, come gli \"apicultori\" e un vecchio eremita, il \"ricettivo\", che gli fa dono di una slitta a cuscino d'aria con cui Falk accelera il suo viaggio verso ovest. Successivamente Falk viene catturato da una trib\u00f9 primitiva e violenta, i \"Basnasska\", da cui riesce a fuggire grazie all'amicizia con una giovane donna di nome Estrel, una vagabonda catturata pochi giorni prima. I due continuano il viaggio verso ovest insieme, e in tutte le successive tappe i vari ospiti che si alternano nelle comunit\u00e0 che li accolgono tentano inutilmente di dissuadere Falk dal proseguire con la donna. L'ultimo di questi \u00e8 il \"Principe del Kansas\", il sedicente capo di un piccolo regno formato da una corte di circa duecento persone. Estrel tende continuamente a tranquillizzare Falk sulla natura degli Shing e sulla loro benevolenza nei confronti di tutti gli abitanti del mondo.\nFinalmente i due arrivano a Es Toch, situata nelle montagne della California. Qui Falk viene sottoposto a tentativi di sondaggio della sua mente, che lo sconvolgono. La citt\u00e0 gli appare inoltre grandiosa ma pervasa da un senso di dissimulazione continua, da un'aria di illusione e falsit\u00e0. La stessa Estrel si rivela un agente degli Shing, che era stata inviata a recuperarlo.\nFinalmente Falk incontra qualcuno che sembra conoscerlo; \u00e8 un ragazzo, di nome Har Orr, che si rivolge a lui con il nome di Agad Ramarren e sembra stupito che Falk non lo riconosca. Orr prima, e gli Shing poi, raccontano a Falk la loro verit\u00e0: egli \u00e8 originario del pianeta Werel (in cui si svolgono le vicende narrate ne \"Il pianeta dell'esilio\"), ed \u00e8 il diretto discendente di Agat, il primo uomo dell'insediamento coloniale terrestre che riusc\u00ec a generare un figlio con una donna umanoide indigena, e dunque \u00e8 il rappresentante di una stirpe dominante che, enormemente progredita su Werel, aveva inviato una spedizione verso la mitica \"Terra\", composta da alcuni uomini e un bimbo di nome Orr, a bordo dell'astronave \"Alterra\". Il viaggio era durato centotrent'anni-luce circa. Secondo il racconto degli Shing, l'Alterra era stata attaccata da un drappello ribelle e di Falk, cui gli insorti avevano cancellato la memoria, si erano perse le tracce fino a quel momento. Gli Shing affermano inoltre di non essere affatto alieni, ma di essere uomini terrestri (\"Terraniani\") che dominano il pianeta in favore di tutte le sue popolazioni. Come lui, gli Shing hanno capacit\u00e0 mentali di tipo telepatico ed empatico. Falk \u00e8 scettico e non si fida degli Shing, che gli propongono di acconsentire al ripristino della memoria di Agad Ramarren, al costo per\u00f2 di perdere la nuova identit\u00e0 di Falk. Questi intuisce che tutto ci\u00f2 cui gli Shing aspirano \u00e8 la posizione stellare di Werel, custodita nella sua memoria di navigatore spaziale della nave Alterra, probabilmente per impadronirsi anche di quel pianeta (come hanno fatto con la terra, sconfiggendo le forze della Lega di tutti i mondi), o forse per distruggerlo.\nFalk intuisce che non ha altra scelta che sottoporsi alla ricreazione della sua presunta precedente identit\u00e0 e accetta la proposta degli Shing. Prima dell'intervento neuromnemonico, eseguito da Ken Kenyek, Falk esprime l'ardente speranza di riuscire a conservare anche la sua identit\u00e0 pi\u00f9 recente. Al risveglio, l'uomo riceve la visita di Estrel, che tenta inutilmente di scuotere i suoi ricordi recenti e si rivela sinceramente interessata alla sua sorte; poco tempo dopo, e inaspettatamente, Ramarren si rende conto di poter riavere in s\u00e9 anche tutti i ricordi di Falk; dapprima egli ne \u00e8 terrorizzato, e vive una crisi di identit\u00e0; poi, via via, riesce a trovare un punto di equilibrio e decide di sfruttare la situazione a suo vantaggio, avendo cura di mantenere la sua mente sempre schermata e inaccessibile agli Shing.\nDurante un viaggio di sorvolo dell'oceano occidentale in compagnia di Kenyek, Falk-Ramarren lascia che questi entri nella mente di Ramarren e riesca telepaticamente a individuare l'esatta distanza di centoquarantacinque anni-luce di Werel; Kenyek sembra aver trionfato, ma a questo punto la mente di Falk, nascosta fino a quel momento, interviene e lancia un potente attacco contro Kenyek che viene soggiogato. Falk-Ramarren lo obbliga a condurli al campo delle astronavi Shing, avendo cos\u00ec la conferma che questi fossero alieni e che i suoi sospetti erano fondati, e si impadronisce di un'astronave con cui lui, il giovane Orr e Kenyek, soggiogato e tramortito, si mettono in viaggio verso Werel."}
{"id": "1521957", "revid": "287204", "url": "https://it.wikipedia.org/wiki?curid=1521957", "title": "Lietuvos Lyga 1993-1994", "text": "L'edizione 1992-1993 della Lietuvos Lyga fu la quarta del massimo campionato lituano dal ritorno all'indipendenza; .\nL'edizione 1993-94 della Lietuvos lyga vide la vittoria finale del ROMAR Ma\u017eeikiai, giunto al suo 1\u00ba titolo.\nCapocannoniere del torneo furono Vaidotas \u0160lekys (Ekranas Panev\u0117\u017eys) e Rimantas \u017dalys (FBK Kaunas), con 16 reti.\nFormula.\nLe squadre passarono da 14 a 12: al posto delle retrocesse Snaig\u0117 Alytus e Minija Kretinga e della fallita ALK Neris Vilnius, fu ammesso il solo \u017dydrius Marijampol\u0117, squadra appena formata.\nLa formula fu modificata rispetto alla precedente stagione: le 12 squadre si incontrarono in un'unica fase, un girone unico con turni di andata e ritorno, per un totale di 22 incontri.\nLe squadre classificate agli ultimi tre posti retrocessero."}
{"id": "1521961", "revid": "167080", "url": "https://it.wikipedia.org/wiki?curid=1521961", "title": "Credo cattolico", "text": ""}
{"id": "1521962", "revid": "4193", "url": "https://it.wikipedia.org/wiki?curid=1521962", "title": "C/2006 P1", "text": ""}
{"id": "1521964", "revid": "1442080", "url": "https://it.wikipedia.org/wiki?curid=1521964", "title": "Alberto Accarisio", "text": " \nBiografia.\nAlberto Accarisio - o Accarisi o Accarigi - era laureato in legge e pubblic\u00f2 a Bologna nel 1536 una \"Grammatica volgare\", esemplata sulla grande tradizione toscana, ma avendo riguardo al magistero di Pietro Bembo, e perci\u00f2 senza indulgere ad artificiosit\u00e0 letterarie. La \"Grammatica\" fu pi\u00f9 volte ristampata e fu tradotta anche in francese, a Lovanio, nel 1555. \nL'opera maggiore dell'Accarisio \u00e8 tuttavia il \"Vocabolario, Grammatica et Orthographia de la lingua volgare, con ispositioni di molti luoghi di Dante, del Petrarca et del Boccaccio\", pubblicata a Cento nel 1543 e ristampata a Venezia nel 1550. Nell'edizione de \"Le osservazioni della lingua volgare di diversi huomini illustri, cio\u00e8 del Bembo, del Gabriello, del Fortunio, dell'Acarisio, et di altri scrittori\", pubblicata dal Sansovino a Venezia nel 1562, sono riportate la \"Grammatica\" e l\"'Orthographia\", gi\u00e0 pubblicate nel \"Vocabolario\". \nIl suo \u00e8, in ordine di tempo, il terzo \"Vocabolario\" della lingua italiana, seguendo di pochi anni la \"Raccolta di voci del Decamerone\" di Lucilio Minerbi, apparso nel 1535, e il \"Vocabolario di cinquemila vocabuli Toschi\" di Fabricio Luna, pubblicato nel 1536. Come recita lo stesso titolo, l'opera dell'Accarisio intende affrontare insieme le questioni grammaticali e lessicali, adempiendo cos\u00ec a una funzione tanto didattica che divulgativa.\nUna copia del \"Vocabolario\" dell'Accarisio \u00e8 conservata presso la Biblioteca Civica di Cento. Anton Francesco Doni, ne \"La seconda Libraria\" (1580), afferma che l'Accarisio avrebbe scritto anche \"L'anima della lingua italiana\" - sulle origini di vari vocaboli - e la \"Discordia degli autori volgari\", dove l'Accarisio avrebbe trattato delle diverse ortografie adottate dagli scrittori italiani. Il Baruffaldi, nella sua \"Tabaccheide\" (1714) sostiene che l'Accarisio avrebbe composto una commedia, \"La cuffia\"."}
{"id": "1521970", "revid": "62015", "url": "https://it.wikipedia.org/wiki?curid=1521970", "title": "Hyla crucifer", "text": ""}
{"id": "1521972", "revid": "167080", "url": "https://it.wikipedia.org/wiki?curid=1521972", "title": "Sette arti liberali", "text": ""}
{"id": "1521973", "revid": "339392", "url": "https://it.wikipedia.org/wiki?curid=1521973", "title": "Banga Kaunas", "text": ""}
{"id": "1521974", "revid": "339392", "url": "https://it.wikipedia.org/wiki?curid=1521974", "title": "Aras Klaip\u0117da", "text": ""}
{"id": "1521975", "revid": "1632387", "url": "https://it.wikipedia.org/wiki?curid=1521975", "title": "Biancaneve a Beverly Hills", "text": "Biancaneve a Beverly Hills (\"The Charmings\") \u00e8 una serie televisiva andata in onda negli Stati Uniti nel 1987-1988 e in Italia sul circuito Odeon Tv nel 1988-1989.\nLa serie racconta di come Biancaneve e il Principe Azzurro vengono catapultati magicamente nella California del XX secolo.\nLa strega cattiva, Lilian Neve, dopo aver perso la battaglia con Azzurro, viene da questi gettata in un pozzo nero senza fondo. Ma la strega riesce a uscirne e, con una perfida magia, fa addormentare per mille anni Bianca e Azzurro. La magia \u00e8 cos\u00ec potente che coinvolge la strega stessa, il suo Specchio Magico ed uno dei sette nani.\nIn ogni puntata Bianca e Azzurro si cimentano nel confronto con la vita moderna e con una coppia di onnipresenti vicini, i Miller: Don Miller, il \"re dei tappeti\", e sua moglie Sally."}
{"id": "1521976", "revid": "287204", "url": "https://it.wikipedia.org/wiki?curid=1521976", "title": "Lietuvos Lyga 1992-1993", "text": "L'edizione 1992-1993 della Lietuvos Lyga fu la terza del massimo campionato lituano; vide la vittoria finale dello Ekranas Panev\u0117\u017eys, giunto al suo 1\u00ba titolo.\nCapocannoniere del torneo fu Vaidotas \u0160lekys (Ekranas Panev\u0117\u017eys), con 16 reti.\nFormula.\nLe squadre rimasero 14: al posto delle retrocesse Vienyb\u0117 Ukmerg\u0117 e Tauras \u0160iauliai, furono promossi Gele\u017einis vilkas Vilnius e Minija Kretinga.\nLa formula fu modificata rispetto alla precedente stagione: le 14 squadre si incontrarono nella prima fase in turni di sola andata, per un totale di 13 incontri per squadra. Le prime 8 disputarono la poule scudetto, le ultime 6 quella retrocessione.\nIn entrambi i gironi della seconda fase le squadre incontrarono le altre rivali in turni di andata e ritorno: ogni squadra della poule scudetto disput\u00f2 cos\u00ec 27 incontri, mentre quelle della poule retrocessione ne disputarono 23.\nLe squadre classificate agli ultimi due posti retrocessero."}
{"id": "1521980", "revid": "287204", "url": "https://it.wikipedia.org/wiki?curid=1521980", "title": "Sebastian Abreu", "text": ""}
{"id": "1521981", "revid": "339392", "url": "https://it.wikipedia.org/wiki?curid=1521981", "title": "Granitas Klaip\u0117da", "text": ""}
{"id": "1521982", "revid": "339392", "url": "https://it.wikipedia.org/wiki?curid=1521982", "title": "Tauras \u0160iauliai", "text": ""}
{"id": "1521983", "revid": "287204", "url": "https://it.wikipedia.org/wiki?curid=1521983", "title": "Lietuvos Lyga 1991-1992", "text": "L'edizione 1991-1992 della Lietuvos Lyga fu la seconda del massimo campionato lituano, la prima con la Lituania effettivamente indipendente ed affiliata alla UEFA; vide la vittoria finale dello \u017dalgiris Vilnius, giunto al suo 2\u00ba titolo.\nCapocannoniere del torneo furono Vaidotas \u0160lekys (Ekranas Panev\u0117\u017eys) e Remigijus Pocius (Granitas Klaip\u0117da/Sakalas \u0160iauliai), con 14 reti.\nFormula.\nLe squadre passarono da 15 a 14: al posto di Vilija Kaunas e S\u016bduva, fu promosso lo Snaig\u0117 Alytus. Le formazioni si incontrarono in turni di andata e ritorno, per un totale di 26 incontri; tuttavia il ritiro di Vienyb\u0117 Ukmerg\u0117 port\u00f2 il numero di partite disputate a 25 per squadra.\nLe squadre classificate agli ultimi due posti retrocessero."}
{"id": "1521990", "revid": "287204", "url": "https://it.wikipedia.org/wiki?curid=1521990", "title": "Cachoeira Grande", "text": "Cachoeira Grande \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione di Ros\u00e1rio."}
{"id": "1521992", "revid": "339392", "url": "https://it.wikipedia.org/wiki?curid=1521992", "title": "Mostralfonso", "text": ""}
{"id": "1521993", "revid": "729019", "url": "https://it.wikipedia.org/wiki?curid=1521993", "title": "Aeroporto di Carpi-Budrione", "text": "L'Aeroporto di Carpi-Budrione (IATA: \"nessuno\", ICAO: LIDU), noto anche come aeroporto di Fossoli, \u00e8 un aeroporto italiano situato a 20\u00a0km a nord della citt\u00e0 di Modena, lungo la strada statale 413 in direzione di Mantova, nel territorio del comune di Carpi.\nLa struttura, intitolata alla memoria dell'aviere Danilo Ascari, \u00e8 dotata di una pista in asfalto lunga 850\u00a0m e larga 20, l'altitudine \u00e8 di 21\u00a0m\u00a0/ 69\u00a0ft, l'orientamento delle piste RWY 02-20, la frequenza radio 123.00\u00a0MHz per la torre, circuito normale.\nL'aeroporto \u00e8 gestito dall'Aeroclub Carpi ed effettua attivit\u00e0 secondo le regole e gli orari VFR. La presenza di una pista in asfalto gestita da un Aeroclub rende l'aeroporto di interesse per la comunit\u00e0 del volo da diporto, abituata in molti casi ad operare da piste in erba e interessata alla circostanza di non dover pagare tasse di atterraggio.\nLe iniziative.\nL'aeroporto \u00e8 principalmente noto per il volo da diporto e per l'organizzazione con di manifestazioni aeronautiche (alcune di livello internazionale) durante le quali, oltre alla mostra di vari modelli di aerei moderni e non, in passato era prevista la partecipazione delle Frecce Tricolori.\nProspettive.\nL'aeroporto \u00e8 al vertice di un triangolo con base gli altri aeroporti regionali di Parma e Reggio Emilia disposti pi\u00f9 a sud lungo l'asse della Via Emilia, pi\u00f9 sviluppati e frequentati. Nel 2006, in concomitanza con una iniziativa imprenditoriale delle Officine Aeronautiche Ghidotti che ha visto la creazione sull'aeroporto di un nucleo per un polo della manutenzione degli aerei da turismo, il sindaco di Carpi ha voluto sottolineare le maggiori potenzialit\u00e0 di crescita per questa superficie in quanto, a differenza delle altre vicine concorrenti, non ha limitazioni per l'allungamento delle piste e per la costruzione di infrastrutture aeroportuali.\n Nell'anno 2015 \u00e8 stato approvato un progetto di ampliamento dello scalo in due stralci: il primo riguarda l'ampliamento delle aviorimesse, la costruzione di strade interne e di edifici di servizio. Con il secondo si prevede l'ampliamento della pista.\nNella primavera del 2017 sono cominciati i lavori di costruzione delle strade interne e delle nuove aviorimesse.\nIl 19 settembre 2021 alle 17:00 una tromba d'aria travolge l'aeroclub Citt\u00e0 di Carpi, spazzando via l'hangar e distruggetto 7 aerei da diporto."}
{"id": "1521994", "revid": "110157", "url": "https://it.wikipedia.org/wiki?curid=1521994", "title": "Cajapi\u00f3", "text": "Cajapi\u00f3 \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione del Litoral Ocidental Maranhense."}
{"id": "1521995", "revid": "1442080", "url": "https://it.wikipedia.org/wiki?curid=1521995", "title": "Conti di Clermont-en-Beauvaisis", "text": "I Conti di Clermont-en-Beauvaisis (giurisdizione feudale della Francia), dal 1023 furono i seguenti.\nPrimi conti ereditari.\nDue signori di nome Baldu\u00ed appaiono all'inizio del secolo XI. Il primo citato con questo titolo \u00e8 Hug Clermont detto Mouchy, figlio di Renald, gran ciambellano di Francia e signore di Creil verso il 1067 (che spos\u00f2 la figlia di Baldovino II, Ermengarda) che aveva i diritti \"alodials al pagus\".\nRenald (II) de Clermont prese il titolo di Conte di Clermont dopo il suo primo matrimonio (circa nel 1103 o 1104) con Adelais (Adelaide) contessa di Vermandois, Cr\u00e9py e Valois.\nRaul I contestabile di Francia e figlio di Rinaldo II divenne conte nel 1162. Aveva quattro figli, ma l'unico maschio, fu Filippo, ma mor\u00ec prima di suo padre, e l'eredit\u00e0 and\u00f2 alla sorella maggiore Caterina. La contessa si spos\u00f2 nel 1184 con Luigi I conte di Blois e Chartres: figlio del conte Tibauld V, detto il B\u00f3, che eredit\u00f2 dal padre nel 1191 le contee di Blois, Chartres e Ch\u00e2teaudun e l'anno successivo divenne il Conte di Clermont per diritto della moglie. Lo rest\u00f2 fino alla sua morte in battaglia nei pressi di Adrianopoli il 15 aprile 1205. Gli successe il figlio Tebaldo. Nel 1218, Tebaldo vendette la contea di Clermont a Filippo II di Francia. Filippo II don\u00f2 la contea in appannaggio al suo secondo figlio maschio.\nConti appannagisti.\nFilippo II di Francia don\u00f2 la contea in appannaggio al suo secondo figlio maschio:\nNel 1252 il feudo torn\u00f2 alla corona e Luigi IX di Francia detto il Santo, lo don\u00f2 nel 1268 a suo figlio. \nNel 1327, Luigi II duca di Borbone, scambi\u00f2 Clermont con La Marche con Carlo IV di Francia; sembra comunque che i suoi successori abbiano continuato a fregiare del titolo il figlio primogenito dei duchi di Borbone fino al 1527. attualmente il titolo di Conte di Clermont \u00e8 detenuto dal delfino Francesco Enrico Luigi Maria d'Orl\u00e9ans, titolo che \u00e8 stato confesso dal padre il Conte di Parigi Enrico VII di Francia, come titolo di cortesia, dato che il governo Francese riconosce i titoli nobiliari.\nConti di Borbone.\nAlla morte di Carlo III, il la Corona di Francia confisc\u00f2 i suoi beni."}
{"id": "1521998", "revid": "110157", "url": "https://it.wikipedia.org/wiki?curid=1521998", "title": "Cajari", "text": "Cajari \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione della Baixada Maranhense."}
{"id": "1522000", "revid": "110157", "url": "https://it.wikipedia.org/wiki?curid=1522000", "title": "Lietuvos Lyga 1991", "text": "L'edizione 1991 della Lietuvos Lyga viene considerata dalla Federcalcio lituana la prima della Lituania indipendente, sebbene sia stato giocato tra marzo e giugno, cio\u00e8 prima che la Lituania fosse effettivamente riconosciuta come Repubblica indipendente dall'Unione Sovietica. Vide la vittoria finale dello \u017dalgiris Vilnius. Fu un campionato di transizione, destinato all\u2019abbandono del modello sovietico per passare all\u2019integrazione nella UEFA l\u2019annata successiva.\nCapocannoniere del torneo fu Egidijus Meidus (Vilija Kaunas), con 13 reti.\nFormula.\nL'obiettivo della Federazione era quello di disputare le stagioni sul modello europeo, con inizio in autunno e fine in primavera. Pertanto questa stagione fu ridotta, con inizio a marzo e fine a giugno.\nLe squadre partecipanti furono 15: nove provenienti dalla Baltic League 1990, le restanti sei prese tra le prime otto dell'Auk\u0161\u010diausioji lyga 1990 (furono escluse Sirijietis Klaip\u0117da, che divenne squadra riserve del Sirijus Klaip\u0117da, e Atletas Kaunas), considerata prima fase della Lietuvos Lyga 1990. Le formazioni si affrontarono in turni di sola andata, per un totale di 14 incontri per squadra: le prime quattro classificate disputarono un torneo di play-off, con semifinali di andata e ritorno (prima contro quarta e seconda contro terza) e finale in gara unica.\nLa squadra ultima classificata retrocedeva."}
{"id": "1522001", "revid": "287204", "url": "https://it.wikipedia.org/wiki?curid=1522001", "title": "Campestre do Maranh\u00e3o", "text": "Campestre do Maranh\u00e3o \u00e8 un comune del Brasile nello Stato del Maranh\u00e3o, parte della mesoregione del Sul Maranhense e della microregione di Porto Franco."}
{"id": "1522004", "revid": "110157", "url": "https://it.wikipedia.org/wiki?curid=1522004", "title": "Cantanhede (Maranh\u00e3o)", "text": "Cantanhede \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione di Itapecuru Mirim."}
{"id": "1522019", "revid": "1566286", "url": "https://it.wikipedia.org/wiki?curid=1522019", "title": "L'alibi sotto la neve", "text": "L'alibi sotto la neve (\"Nightfall\") \u00e8 un film poliziesco statunitense del 1957 diretto da Jacques Tourneur.\nIl soggetto \u00e8 tratto dal romanzo \"Il buio nel cervello\" (\"Nightfall\") di David Goodis.\nTrama.\nL'artista James Vanning ed il suo amico, il dottor Edward Gurston, si trovano in Wyoming per una battuta di caccia e pesca e si imbattono in due sconosciuti con l'auto in panne. I due, John e Red, sono in realt\u00e0 due rapinatori in fuga con un bottino di ben 350.000 dollari frutto di una rapina in banca. Con lo scopo di non avere testimoni della loro fuga, i due malviventi sparano ai due malcapitati amici, uccidendo il dottor Gusston, mentre James Vanning, dopo essere svenuto riesce a sopravvivere.\nDopo essersi risvegliato, l'uomo si ritrova nel bel mezzo di una tempesta di neve e scopre che i due assassini hanno abbandonato per distrazione la borsa con il loro malloppo, per questo prende i soldi e inizia una lunga fuga dai due che sono di ritorno per riprendere i soldi e a raggiungere la cittadina pi\u00f9 vicina. L\u00ec per\u00f2 scopre che il suo amico \u00e8 stato assassinato con il suo stesso fucile e che, di conseguenza, \u00e8 diventato il sospetto principale di questo omicidio."}
{"id": "1522024", "revid": "287204", "url": "https://it.wikipedia.org/wiki?curid=1522024", "title": "Capinzal do Norte", "text": "Capinzal do Norte \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Cod\u00f3."}
{"id": "1522026", "revid": "1149807", "url": "https://it.wikipedia.org/wiki?curid=1522026", "title": "Screen Actors Guild Awards 1995", "text": "La prima cerimonia del Premio SAG si \u00e8 svolta il 25 febbraio 1995."}
{"id": "1522028", "revid": "339392", "url": "https://it.wikipedia.org/wiki?curid=1522028", "title": "ASMM Inkaras Kaunas", "text": ""}
{"id": "1522029", "revid": "322321", "url": "https://it.wikipedia.org/wiki?curid=1522029", "title": "Ermenegildo Manicardi", "text": "Biografia.\nNato a Fossoli di Carpi nel 1948, ha studiato presso l'almo collegio Capranica di Roma dal 1969 al 1979. Nel giorno di Pentecoste 17 maggio 1975 \u00e8 stato ordinato presbitero per la diocesi di Carpi. Dal 1979 fino al 1997 \u00e8 stato assistente diocesano dei Giovani di Azione Cattolica, poi degli Adulti. Nello stesso 1979 ha iniziato a insegnare Esegesi e Teologia del Nuovo Testamento allo Studio Teologico Accademico Bolognese (STAB) e il 31 maggio 1980 ha conseguito il dottorato in Sacra Scrittura presso il Pontificio Istituto Biblico con una tesi sul Vangelo secondo Marco, che ha raccolto diversi consensi e numerose citazioni nel mondo accademico.\nNel 1985 \u00e8 stato nominato direttore spirituale del seminario vescovile di Carpi (MO). Nel 1987 ha assunto la presidenza dello STAB, da lui condotto a ottenere, nel 2004, l'erezione a facolt\u00e0 teologica da parte della Congregazione per l'educazione cattolica. Il 7 giugno dello stesso anno \u00e8 divenuto rettore dell'Almo Collegio Capranica di Roma, incarico che ha mantenuto fino all'ottobre 2019. A Roma \u00e8 stato nominato anche \"canonico benedettino\" della basilica papale di Santa Maria Maggiore e consigliere della Fondazione \u00abConservatorio della SS. Concezione delle Viperesche\u00bb.\nFa parte del Consiglio di presidenza dell'Associazione Biblica Italiana (ABI) dal settembre 1990. Dal 1995 \u00e8 vicedirettore di \"Rivista Biblica\". \u00c8 stato docente presso la Facolt\u00e0 di Teologia della Pontificia Universit\u00e0 Gregoriana e presso la Facolt\u00e0 di Teologia della Pontificia Universit\u00e0 della Santa Croce. \nPer dieci anni \u00e8 stato consultore del Sinodo dei vescovi e ha partecipato in qualit\u00e0 di esperto alla XI e alla XII assemblea generale ordinaria del Sinodo, tenutesi a Roma nell'ottobre 2005 e nell'ottobre 2008.\nIl 10 ottobre 2019 \u00e8 stato nominato vicario generale della diocesi di Carpi dall'amministratore apostolico Erio Castellucci, arcivescovo-abate di Modena-Nonantola."}
{"id": "1522031", "revid": "110157", "url": "https://it.wikipedia.org/wiki?curid=1522031", "title": "Carolina (Brasile)", "text": "Carolina \u00e8 un comune del Brasile nello Stato del Maranh\u00e3o, parte della mesoregione del Sul Maranhense e della microregione di Porto Franco."}
{"id": "1522032", "revid": "339392", "url": "https://it.wikipedia.org/wiki?curid=1522032", "title": "Celtnieks Daugavpils", "text": ""}
{"id": "1522033", "revid": "1718925", "url": "https://it.wikipedia.org/wiki?curid=1522033", "title": "Ultimate Muscle", "text": " \u00e8 una serie manga ed anime creata da Yoshinori Nakai e Takashi Shimada, meglio conosciuti con lo pseudonimo di Yudetamago. \u00c8 il sequel della serie \"Kinnikuman\", creata nel 1979 dagli stessi autori. \u00c8 stata pubblicata dalla Sh\u016beisha su \"Weekly Playboy\" dal 1998 al 2004.\nTrama.\nLa serie \u00e8 una parodia del wrestling e delle serie di fantascienza. Il protagonista, Kid Muscle (Mantaro Kinniku nella versione giapponese), un improbabile lottatore di wrestling, assieme a suoi compagni, affronta assurdi nemici alieni sul ring, che vogliono conquistare la Terra. Il padre di Kid era il famoso wrestler King Muscle, conosciuto come Kinnikuman (Suguru Kinniku), proveniente dal pianeta Muscolo (Pianeta Kinniku nella versione giapponese), che anni fa aveva difeso la Terra dai lottatori Chojin malvagi ed ora passa al figlio Kid il compito di difendere la Terra dai perfidi alieni della \"DMP\". Kid \u00e8 giovane e inesperto, ma grazie all'aiuto di Meat, l'allenatore di suo padre, e di altri supereroi buoni riuscir\u00e0 a contrastare la minaccia dei cattivi della DMP.\nMedia.\nManga.\nIl manga \u00e8 stato scritto dal duo di artisti Yudetamago e serializzato sulla rivista settimanale \"Weekly Playboy\" della Sh\u016beisha dall'aprile 1998 all'aprile 2004. In seguito i vari capitoli sono stati raccolti in ventinove volumi tank\u014dbon usciti tra il 19 ottobre 1998 e il 19 agosto 2005.\nAnime.\nUn adattamento anime \u00e8 stato prodotto dallo studio Toei Animation sotto la direzione di Toshiaki Komura per un totale di tre stagioni trasmesse su TV Tokyo dal 9 gennaio 2002 al 29 marzo 2006 per un totale di 77 episodi.\nIn Italia la prima stagione and\u00f2 in onda in prima visione su Jetix dal 1\u00ba marzo 2005 ed in seguito fu riproposta in chiaro su K2 e varie televisioni locali in syndication dal settembre 2009. Successivamente K2 trasmise anche la seconda e la terza stagione in prima visione assoluta.\nCensura.\nLa versione andata in onda negli Stati Uniti d'America ed in Europa \u00e8 stata censurata dall'americana 4Kids Entertainment. Tutti i kanji presenti sulle teste dei personaggi, tranne quelli di Mantaro/Kid, sono stati eliminati digitalmente. Anche tutte le altre scritte in giapponese sono state eliminate, ed i nomi dei personaggi sono stati modificati. La seconda stagione, commissionata dagli Stati Uniti, \u00e8 stata prodotta senza kanji giapponesi.\nColonna sonora.\nNell'edizione italiana \u00e8 stata utilizzata la sigla americana per tutte le stagioni.\nVideogiochi.\n\"Ultimate Muscle\" ha avuto anche una serie di videogiochi di genere picchiaduro, usciti esclusivamente in Giappone ed in parte anche in Nord America, al contrario in Europa sono tutti inediti:\nMerchandising.\nGli Exogini, agli inizi degli anni '80, vennero importati in Italia e distribuiti dalla GiG. Questi pupazzetti non erano altro che i personaggi della serie \"Kinnikuman\", creata nel 1979."}
{"id": "1522034", "revid": "767487", "url": "https://it.wikipedia.org/wiki?curid=1522034", "title": "Carutapera", "text": "Carutapera \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Gurupi."}
{"id": "1522038", "revid": "120675610", "url": "https://it.wikipedia.org/wiki?curid=1522038", "title": "Moncigoli", "text": "Moncigoli\u00e8 una frazione del comune di Fivizzano, in provincia di Massa-Carrara.\nGeografia fisica.\nMoncigoli \u00e8 situata nella regione storica della Lunigiana, nella vallata del torrente Rosaro. Sorge a 5 km a sud-ovest del capoluogo comunale Fivizzano.\nStoria.\nNei dintorni di Moncigoli, all'inizio del secolo scorso, sono state trovate due statue stele, del \"gruppo A\", cio\u00e8 del tipo pi\u00f9 antico e meno antropomorfizzato, con il caratteristico viso a forma di U, entrambe di genere femminile. Queste sculture costituiscono una delle prime forme di manifestazione artistico-religiosa in Lunigiana e testimoniano come - nel periodo che va dal 3000 a.C. al 2500 a.C. - gi\u00e0 esistesse in questi luoghi una prima comunit\u00e0.\nIl primo documento in cui viene citato il nome di Moncigoli riguarda il suo Castello e porta la data del 1078. Questo \u00e8 l'atto relativo all'incastellamento di Soliera ed \u00e8 stipulato tra il Vescovo di Luni, Guido II, e Rodolfo di Casola del ramo dei Bianchi d'Erberia.\nIl 29 luglio 1185 le ville di Moncigoli, Agnino e Ceserano ed il castello di Soliera vennero concessi al vescovo di Luni con diploma dell'imperatore Federico I.\nSi pu\u00f2 sicuramente pensare che esistesse anche una comunit\u00e0 che abitava nel castello, e questa doveva essere abbastanza grande ed importante perch\u00e9 si trovano atti di diversi notai in Lunigiana che provenivano da Moncigoli, come Benvenuto (1201), Nicolosio (1250), Gerardo (1250), Buonaguido (1306), Guglielmo di Gio (1330)."}
{"id": "1522039", "revid": "22356", "url": "https://it.wikipedia.org/wiki?curid=1522039", "title": "Lotosaurus adentus", "text": "Il lotosauro (Lotosaurus adentus) \u00e8 un rettile estinto appartenente agli arcosauri, vissuto nel Triassico medio (circa 230 milioni di anni fa). I suoi resti sono stati rinvenuti in Cina.\nUna \"vela\" e un becco senza denti.\nL'aspetto di questo animale era davvero particolare: un quadrupede dalle zampe poste quasi perpendicolari al corpo, con una caratteristica \u201cvela\u201d di pelle che correva lungo tutto il dorso e la coda, sorretta dai prolungamenti delle vertebre. Il cranio, inoltre, era stranamente sprovvisto di denti e fornito di un becco corneo. Le dimensioni dell'animale si aggiravano intorno ai tre metri di lunghezza.\nClassificazione enigmatica.\nTutte queste caratteristiche cos\u00ec peculiari hanno impedito una classificazione chiara del lotosauro, che risulta molto diverso dalla maggior parte degli arcosauri triassici. Sembra probabile, in ogni caso, che le parentele del lotosauro vadano ricercate all'interno del gruppo dei rauisuchi, grandi arcosauri predatori vagamente imparentati con i coccodrilli, tra cui sono presenti forme molto note come \"Ticinosuchus\". Il cranio privo di denti del lotosauro, per\u00f2, suggerisce che questo animale non si nutrisse di carne, ma di piante che venivano strappate con il poderoso becco. Altri arcosauri triassici dotati di vela dorsale, e ugualmente enigmatici, sono \"Ctenosauriscus\" della Germania e \"Arizonasaurus\" e \"Spinosuchus\" degli Usa."}
{"id": "1522040", "revid": "287204", "url": "https://it.wikipedia.org/wiki?curid=1522040", "title": "Lietuvos futbolo var\u017eybos 1990", "text": "L'edizione 1990 della Lietuvos lyga fu un campionato ibrido, tanto da poter essere considerato contemporaneamente il primo della Lituania dal ritorno all'indipendenza o l'ultimo sotto il dominio sovietico; infatti la Lituania si dichiar\u00f2 indipendente dal 1990, ma tale atto fu internazionalmente riconosciuto solo l'anno successivo; il campionato vide la vittoria finale del Sirijus Klaip\u0117da, al suo 1\u00ba titolo.\nFormula.\nLe migliori squadre lituane, cio\u00e8 tutte quelle che militavano nei campionati nazionali (ad eccezione dell'Atlantas, rinunciatario) e sei della vecchia Auk\u0161\u010diausioji lyga, disputarono la Baltic League 1990, le altre il campionato locale, cio\u00e8 la tradizionale Auk\u0161\u010diausioji lyga.\nLe prime 4 squadre lituane in Baltic League disputarono i play-off (ad eliminazione diretta con gare di andata e ritorno) con le prime quattro dell'Auk\u0161\u010diausioji lyga: il vincitore era dichiarato campione lituano.\nFase finale.\nSpareggio per il terzo posto.\nPartita giocata a Vilnius.\nFinale.\nPartita giocata a Pasvalys."}
{"id": "1522041", "revid": "120874336", "url": "https://it.wikipedia.org/wiki?curid=1522041", "title": "Kollikodon ritchiei", "text": "Kollikodon ritchiei \u00e8 una specie fossile di monotremo, conosciuta alla scienza solo grazie al ritrovamento di un frammento osseo opalizzato con un premolare e due molari, ritrovato a Lightning Ridge, nel Nuovo Galles del Sud; curiosamente, qui sono stati rinvenuti anche i fossili di un altro monotremo, \"Steropodon\".\n\"Kollikodon\" visse nel Cretaceo inferiore, ed in particolare nel medio Albiano (fra i 100 e i 104 milioni di anni fa).\nCaratteristiche.\nCome \"Steropodon\", \"Kollikodon\" doveva essere un mammifero di dimensioni piuttosto grandi, considerando che visse nel Mesozoico: essendo infatti i molari lunghi circa 5,5 mm e larghi tra i 4 ed i 6 mm, l'animale in s\u00e9 doveva raggiungere il metro di lunghezza, il che ne farebbe un concorrente piazzato per il titolo di mammifero pi\u00f9 grande del periodo, assieme a \"Repenomamus\", \"Schowalteria\" e \"Bubodens\".\nA parte ipotizzarne la taglia, \u00e8 assai arduo azzardare ipotesi sull'aspetto di \"Kollikodon\": in ogni caso, si pu\u00f2 dire con un certo margine di sicurezza che fosse un animale almeno in parte legato all'ambiente acquatico, poich\u00e9 la forma dei suoi denti suggerisce un'alimentazione a base di molluschi.\nEtimologia.\nIl nome \"Kollikodon\" non deriva, come potrebbe sembrare a prima vista, da qualche parole in lingua aborigena, ma dal greco \"kollix\", che stava ad indicare una particolare forma di pane, quadrata con sopra una croce, riferito alla forma dei denti; il nome completo indica quindi un animale con i denti a forma di focaccia di pane.\nM. Archer, lo scopritore di \"Kollikodon\", inizialmente, voleva battezzare questo animale \"Hotcrossbunodon\", dal nome in inglese di questo tipo di pane, ma gli fu vivamente sconsigliato di farlo."}
{"id": "1522044", "revid": "110157", "url": "https://it.wikipedia.org/wiki?curid=1522044", "title": "Caxias (Maranh\u00e3o)", "text": "Caxias \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Caxias."}
{"id": "1522047", "revid": "110157", "url": "https://it.wikipedia.org/wiki?curid=1522047", "title": "Cedral (Maranh\u00e3o)", "text": "Cedral \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione del Litoral Ocidental Maranhense."}
{"id": "1522048", "revid": "1543377", "url": "https://it.wikipedia.org/wiki?curid=1522048", "title": "Pastora Soler", "text": "Biografia.\nPastora Soler \u00e8 stata una cantante precocissima, iniziando a prendere parte agli eventi musicali gi\u00e0 dai primi anni della sua infanzia. Ha rappresentato il suo Paese, la Spagna, all'Eurovision Song Contest 2012, a Baku, in Azerbaigian con la canzone \"Qu\u00e9date conmigo\" che si \u00e8 posizionata al decimo posto nella classifica finale."}
{"id": "1522049", "revid": "141783", "url": "https://it.wikipedia.org/wiki?curid=1522049", "title": "Pilar S\u00e1nchez Luque", "text": ""}
{"id": "1522050", "revid": "287204", "url": "https://it.wikipedia.org/wiki?curid=1522050", "title": "Central do Maranh\u00e3o", "text": "Central do Maranh\u00e3o \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione del Litoral Ocidental Maranhense."}
{"id": "1522052", "revid": "767487", "url": "https://it.wikipedia.org/wiki?curid=1522052", "title": "Living with Michael Jackson", "text": "Living with Michael Jackson \u00e8 un documentario del 2003 prodotto dalla Granada Television realizzato dal giornalista britannico Martin Bashir e composto da varie interviste con Michael Jackson girate durante un periodo di 8 mesi: dalla met\u00e0 del 2002 a gennaio 2003.\n\u00c8 stato trasmesso per la prima volta nel Regno Unito il 3 febbraio 2003 sulla ITV (come puntata speciale di \"Tonight\"), e negli Stati Uniti tre giorni dopo sulla ABC. Le rivelazioni di Jackson sulla vita personale estrapolate dall'intervista sono state uno dei fattori che lo hanno portato verso il processo per presunte molestie su minori.\nTrama.\n\"Living with Michael Jackson\" si apre con Bashir che spiega come sia riuscito a convincere Jackson a sottoporsi all'intervista. Inizia quindi con le immagini al Neverland Ranch, dove Bashir passeggia nella tenuta intervistando Jackson per poi salire insieme sulla ruota panoramica e in seguito sfidandolo a una gara a go kart. In seguito, l'intervista si sposta all'interno del teatro e cinema personale dell'artista dove in una sala di prove Jackson spiega come scrive le canzoni e come compone i testi. Su richiesta di Bashir, dimostra anche come danza dicendo che la musica lo incarna completamente tentando inoltre, invano, di insegnare al giornalista a fare il moonwalk; successivamente Jackson ammette che il tema del ranch \u00e8 ispirato a Peter Pan, dato che il personaggio per lui rappresenta l'infanzia, la voglia di restare bambini e la magia dichiarando di identificarsi in lui e di non voler crescere, dichiarando \u00absono Peter Pan nel mio cuore\u00bb.\nVanno poi al \"Giving Tree\", un albero dal quale Jackson prende ispirazione per scrivere le sue canzoni. Qui Jackson mostra a Bashir come arrampicarsi sull'albero rimanendo poi seduto su un tronco in cima all'albero. In seguito, mentre Jackson e Bashir guardano delle riprese dei Jackson 5, l'artista si commuove ricordando come il padre Joe Jackson li maltrattava. Ammette allora che provava odio e paura per suo padre, ed \u00e8 proprio per queste esperienze che lui non ha mai alzato una mano n\u00e9 contro i suoi figli n\u00e9 contro nessun altro bambino. Bashir commenta facendo notare che questa esperienza deve aver avuto un profondo impatto sul giovane Michael.\nDopo Neverland, Bashir segue Michael al Four Seasons Hotel di Las Vegas. Qui Jackson parla del suo cambiamento di aspetto e dell'amore per i suoi figli: rivela che durante i suoi primi tour i suoi fratelli spesso avevano rapporti sessuali con delle ragazze nella stessa stanza dove si trovava lui, ancora bambino, che doveva fingere di dormire. Quando Bashir gli chiede delle sue relazioni, Jackson racconta di una volta in cui la sua ex fidanzata Tatum O'Neal voleva fare l'amore con lui, ma egli si tir\u00f2 indietro all'ultimo momento. Bashir e Jackson visitano anche un centro commerciale dove Jackson arriva a spendere quasi 6 milioni di dollari in un negozio di antiquariato.\nSi giunge quindi al tema del cambiamento del suo aspetto, ma Jackson nega di essere ricorso molte volte alla chirurgia plastica sulla sua faccia. Poi parla di aver sofferto di acne giovanile durante l'adolescenza e che il padre e alcuni cugini lo prendevano in giro per il suo naso. Jackson racconta che dopo queste prese in giro doveva esibirsi davanti a migliaia di persone, dichiarando che era dura e che avrebbe preferito indossare una maschera. Bashir incontra i figli di Michael, Prince e Paris, i quali per\u00f2 indossano una maschera per non essere riconoscibili in pubblico.\nL'intervista si sposta poi a Berlino dove Jackson si \u00e8 recato per ricevere un premio per l'impegno umanitario ai Bambi Awards, qui visita anche lo zoo di Berlino, e partecipa a un'asta di beneficenza. Nelle interviste di Berlino, Jackson parla soprattutto del fatto avvenuto nel suo hotel il giorno prima dell'arrivo di Bashir, quando l'artista aveva mostrato ai fan il suo ultimogenito, soprannominato Blanket, alla finestra della sua camera d'hotel, secondo i media mettendolo in pericolo di vita. Jackson nega di averlo messo in pericolo di vita, dichiarando che teneva il figlio bello stretto e che non lo avrebbe mai lasciato cadere.\nTornato a Neverland, Jackson rivela che consente a volte ad alcuni bambini svantaggiati ospitati nel ranch di restare nel suo letto. Viene presentato allora un ragazzo tredicenne di nome Gavin Arvizo che, quando era malato di cancro, aveva conosciuto Jackson tramite un'associazione benefica. Il ragazzo dichiara che \u00e8 stato il supporto di Jackson ad aiutarlo a guarire. Bashir per\u00f2 resta sorpreso dalla rivelazione di Jackson, ma il cantante ammette di aver lasciato il suo letto al ragazzino malato mentre lui dorm\u00ec per terra. Il cantante spiega che la sua pi\u00f9 grande ispirazione viene dai bambini, ma Bashir per\u00f2 continua a dichiarare, nella voce fuoricampo aggiunta al montaggio, di essere sorpreso dalle dichiarazioni di Jackson. Il montaggio mostra allora un primo piano sulle mani di Jackson e Arvizo che si tengono per mano.\nNel gennaio del 2003, Bashir incontra Jackson a Miami per realizzare l'ultima l'intervista e torna a insistere sulla tematica dell'aspetto facciale. Jackson dichiara di aver avuto solo due operazioni per modificare il naso. Bashir comunque aggiunge nei suoi commenti fuoricampo, che secondo lui Jackson volle modificare il suo aspetto dopo la travagliata adolescenza e gli insulti ricevuti dal padre. Il giornalista successivamente chiede un commento a Jackson sul fatto che suo figlio Prince dichiara di non avere una madre: la popstar allora dice che Deborah Rowe fece i suoi due figli come dono per lui, perch\u00e9 lui voleva essere padre. Per quanto riguarda la madre del suo terzo figlio, Blanket, Michael Jackson dice che ha firmato un accordo per cui non pu\u00f2 parlare di lei e della sua identit\u00e0.\nNella parte pi\u00f9 controversa del documentario, Bashir insiste nel chiedere a Jackson il motivo per cui invita dei bambini nella sua camera. Jackson dice che alcuni bambini come Macaulay Culkin, suo fratello Kieran e gli altri fratelli e sorelle hanno dormito con lui nello stesso letto, ma nega che ci siano stati contatti sessuali. Dice anche che per lui non ci sarebbero problemi se i suoi figli restassero con dei suoi amici fidati, ad esempio Barry Gibb, nemmeno se loro andassero nel letto di quest'ultimo.\nA causa del patto di riservatezza, Jackson non pu\u00f2 parlare delle accuse che gli furono rivolte nel 1993, ma rivela che decise di pagare la cifra richiesta dall'accusatore perch\u00e9 consigliato dai suoi consulenti finanziari e dai suoi avvocati che non potevano garantirgli che avrebbe avuto un processo equo e che sarebbe stato assolto, cos\u00ec da non dover interrompere la sua carriera per un processo di lunga durata. Spiega inoltre che pagare era l'unico modo per far s\u00ec che tutti i programmi televisivi e giornalistici sugli scandali sul suo conto finissero, evitando cos\u00ec di mettersi - per quanto fu possibile - in cattiva luce per reati mai commessi. Nel processo del 2005 venne dimostrato che quei 20 milioni non li pag\u00f2 Jackson ma la sua assicurazione e che \u2013 a rigor di legge \u2013 il cantante non pot\u00e9 neppure opporsi. All'insistenza di Bashir di parlare del suo rapporto coi bambini, Jackson allora si commuove dichiarando che i bambini per lui sono importanti e che lui \u00e8 sensibile al loro dolore concludendo che se non ci fossero pi\u00f9 bambini al mondo si getterebbe gi\u00f9 da un balcone. Bashir conclude l'intervista con una voce fuori campo dichiarando che Neverland era un mondo che Jackson non avrebbe mai lasciato ma per lui invece era giunta l'ora di dire addio a Neverland.\nAccoglienza.\nIl documentario venne visto da oltre 15 milioni di spettatori britannici sul canale televisivo ITV1 mentre ben 27 milioni di telespettatori seguirono il documentario nella sua messa in onda qualche giorno dopo sul canale statunitense ABC.\nDopo la messa in onda, inizi\u00f2 un grande trambusto mediatico dove il comportamento di Jackson coi bambini venne di nuovo messo in discussione con varie testate giornalistiche che iniziarono ad accusare il cantante di comportamenti bizzarri e a criticarlo per il fatto di lasciare dormire con lui i bambini.\nCon questo documentario Jackson sperava di ripulire la sua immagine pubblica, ma invece il montaggio finale voluto da Bashir sort\u00ec l'effetto opposto e molti tabloid britannici pubblicarono titoli contro l'artista come: \u00abI ragazzi di Jacko sono a rischio, i servizi sociali sondano la pazza star\u00bb (\"The Sun\"); \u00abPerch\u00e9 dormo con bambini piccoli, di Michael Jackson\u00bb (\"The Mail\"); \u00abJacko: dormo ancora con i ragazzi\u00bb (\"Daily Mirror\"); \u00abVergogna di un Jacko\u00bb (\"Daily Express\"). La risposta dei media statunitensi alle anteprime del programma era in contrasto con la ricezione che ricevette dalla stampa britannica, con molti revisori che attaccavano Bashir ed esprimevano compassione per Jackson: il \"New York Times\" fece riferimento al comportamento del giornalista definendolo \u00abcalloso interesse personale mascherato da simpatia\u00bb e \"USA Today\" descrisse il suo stile di interviste come \u00abeccessivamente intrusivo\u00bb.\nReazioni di Jackson.\nJackson si sent\u00ec tradito dal montaggio che Bashir diede al documentario, accusandolo di dare un'immagine distorta della realt\u00e0. Sostenne, infatti, che l'anglo-pakistano aveva utilizzato, per la versione finale del documentario, soltanto il materiale che supportava i suoi pregiudizi e che quindi mostravano un'immagine negativa del cantante. Jackson comment\u00f2 cos\u00ec:\nJackson present\u00f2 reclamo alla Independent Television Commission e alla Broadcasting Standards Commission del Regno Unito. La Granada si difese dichiarando che Jackson aveva dato totale libert\u00e0 a Bashir e pertanto l'unico risultato delle azioni legali degli avvocati del cantante fu quello di bloccare ogni canzone dell'artista nel documentario, che vennero infatti tutte omesse e sostituite da musiche generiche nelle successive messe in onda negli altri paesi. Gli avvocati di Jackson presso la British High Court accusarono Martin Bashir e Granada TV che il documentario violava il contratto e non rispettava la fiducia datagli da Michael Jackson. Il processo per\u00f2 venne fermato quando Jackson fu accusato con 10 capi di imputazione alla fine del 2003. Dopo essere stato scagionato da tutte le accuse nel giugno del 2005, i suoi avvocati ebbero la possibilit\u00e0 di continuare il processo contro Bashir e Granada TV.\nIl contro-documentario.\nPer rimediare al disastro d'immagine causato dall'intervista con Bashir, Jackson rilasci\u00f2 un secondo documentario composto principalmente da riprese effettuate dal suo cameraman personale, Hamid Moslehi, durante le interviste del giornalista inglese, chiamato \"Take Two - The Footage You Were Never Meant To See\" (\"Seconda Ripresa - I filmati che non avresti mai dovuto vedere\"). Questo documentario era presentato dal giornalista statunitense Maury Povich dal Neverland Ranch e conteneva il materiale omesso nella versione di Bashir. Vennero anche aggiunte interviste con persone vicine a Michael Jackson, come l'ex infermiera ed ex moglie di Jackson, Debbie Rowe. Proprio la Rowe dichiara che fu sua l'idea di nascondere il volto dei figli quando sono in pubblico o quando sono ripresi. Dichiar\u00f2 poi che il concetto di \"condivisione di un letto\" pu\u00f2 essere frainteso: per esempio, spieg\u00f2 che le piace guardare la TV a letto e quando ha ospiti le capita di guardare la TV insieme a loro nel letto. Nel documentario vennero mostrate molte parti di interviste omesse da Bashir, in cui il giornalista lodava Jackson per il suo rapporto coi figli o con gli altri bambini ospiti di Neverland, mentre nella voce fuori campo del suo documentario diceva l'esatto opposto.\nAccuse, processo e sviluppi successivi.\nLa famiglia Arvizo, che compariva nel documentario assieme a Jackson, inizialmente difese pubblicamente il cantante dalle accuse di presunti abusi di cui alcuni media avevano iniziato a ipotizzare, mentre in seguito cambi\u00f2 opinione muovendo accuse di molestie su minori contro il cantante che, secondo la denuncia ufficiale, sarebbero per\u00f2 avvenute inverosimilmente solo \"dopo\" la messa in onda, quando Jackson era sotto gli occhi dei riflettori di tutto il mondo, creando qualche perplessit\u00e0 sulle accuse, ma il procuratore Tom Sneddon inizi\u00f2 ugualmente un'indagine che, il 20 novembre del 2003, port\u00f2 all'arresto dell'artista con 10 capi d'imputazione nei suoi confronti. Al processo che ne segu\u00ec, le accuse si rivelarono false e Il 13 giugno 2005 Jackson venne completamente assolto da ogni accusa. Al processo venne anche dimostrata la cattiva fede di Bashir, dove i giurati conclusero che il giornalista aveva creato un montaggio sensazionalistico per rovinare l'immagine di Jackson; in aula vennero infatti mostrate le immagini di entrambi i documentari, \"Living with Michael Jackson\" e \"Take Two\", e vennero chiamati sul banco degli imputati alcuni testimoni, tra i quali lo stesso Bashir, che si rifiut\u00f2 per\u00f2 di rispondere a gran parte delle domande degli avvocati di Jackson avvalendosi della \"legge-scudo\" della California che protegge i giornalisti dal rivelare le proprie fonti e parlare del loro lavoro.\nBashir ha pi\u00f9 volte ammesso pubblicamente di non aver mai visto comportamenti sbagliati nei confronti dei minori da parte dell'artista. Dopo la morte di Michael Jackson, avvenuta il 25 giugno 2009, il giornalista ha dichiarato ad ABC News:\nRecenti sviluppi.\nNel 2021, Martin Bashir \u00e8 finito nella bufera quando un'inchiesta del giudice Lord Dyson ha confermato che il giornalista ha ripetutamente ingannato la principessa Diana per convincerla a concedergli la famosa intervista del 1995 in cui la donna fece scottanti rivelazioni sulla famiglia reale inglese. Il giudice ha stabilito che Bashir ha agito in modo \"ingannevole\" e ha falsificato documenti per ottenere l'intervista. Il giornalista si \u00e8 scusato pubblicamente coi figli della donna e si \u00e8 trovato costretto a lasciare la BBC. Dopo lo scandalo, alcuni fan e alcuni familiari di Michael Jackson hanno iniziato alcune petizioni perch\u00e9 vi sia una simile indagine anche per quanto riguarda il comportamento tenuto da Bashir nei confronti di Jackson nel 2003. I familiari dell'artista hanno dichiarato di ritenere il giornalista tra i responsabili della disfatta mediatica di Jackson che avrebbe portato al processo dal quale l'artista non sarebbe pi\u00f9 riuscito a riprendersi fino al giorno della sua morte nel 2009. Taj Jackson, figlio di Tito Jackson e nipote di Michael Jackson, facendosi portavoce dei suoi familiari, ha dichiarato su Twitter:"}
{"id": "1522053", "revid": "287204", "url": "https://it.wikipedia.org/wiki?curid=1522053", "title": "Centro Novo do Maranh\u00e3o", "text": "Centro Novo do Maranh\u00e3o \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Gurupi."}
{"id": "1522054", "revid": "287204", "url": "https://it.wikipedia.org/wiki?curid=1522054", "title": "Pterois antennata", "text": "Pterois antennata \u00e8 un pesce d'acqua salata appartenente alla famiglia Scorpaenidae.\nDistribuzione e habitat.\nQuesta specie \u00e8 diffusa nelle barriere coralline di golfi, baie e atolli dell'Indo-Pacifico, dalle coste africane orientali, alle Marchesi, al Giappone e all'Australia settentrionale.\nDescrizione.\nA differenza delle altre specie del genere \"Pterois\", questa specie ha un muso meno appuntito. La testa \u00e8 relativamente piccola con alcune escrescenze carnose ai lati della bocca. Segno distintivo \u00e8 il paio di lunghe escrescenze simili ad antenne al di sopra degli occhi sporgenti. Profilo dorsale piuttosto arcuato, ventre meno pronunciato. Il corpo si restringe verso il peduncolo caudale, che precede una coda arrotondata.\nI primi 12-13 raggi della pinna dorsale sono molto allungati ed erettili, indipendenti l'uno dall'altro: sono in realt\u00e0 aculei veleniferi. Presenta delle pinne pettorali arrotondate con 18 raggi-aculei estremamente allungati, uniti da una membrana di pelle soltanto per 1/3 della lunghezza.\nLa livrea presenta un'alternanza di righe verticali bianche e bruno-rossastre pi\u00f9 o meno sottili. Sull'opercolo branchiale vi \u00e8 un ocello nero. Gli aculei della pinna dorsale e i raggi delle pinne in generale sono bianchi striati di bruno.\nRaggiunge una lunghezza di 20\u00a0cm.\nAlimentazione.\n\"P. lunulata\" si nutre di crostacei (granchi e gamberetti).\nPuntura velenosa.\nCome tutte le altre specie del genere \"Pterois\", anche \"P. antennata\" possiede aculei velenosi sulla pinna dorsale e sulle pettorali. \nIl primo e pi\u00f9 importante trattamento dopo un'accidentale puntura \u00e8 l'immersione della parte colpita in acqua calda (circa 45\u00a0\u00b0C), perch\u00e9 riduce il dolore inattivando la tossina, che \u00e8 termolabile.\nAcquariofilia.\nNonostante la pericolosit\u00e0 e la puntura dolorosa, questa specie \u00e8 piuttosto ambita dagli acquariofili specializzati in acquari marini."}
{"id": "1522055", "revid": "767487", "url": "https://it.wikipedia.org/wiki?curid=1522055", "title": "Centro do Guilherme", "text": "Centro do Guilherme \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Gurupi."}
{"id": "1522057", "revid": "287204", "url": "https://it.wikipedia.org/wiki?curid=1522057", "title": "Francisco Fonseca", "text": "Carriera.\nClub.\nGli esordi in patria.\nCominci\u00f2 la propria carriera professionistica con il , nel torneo \"Invierno\" 2001. Dopo due stagioni, trascorse soprattutto come riserva, si trasfer\u00ec al , affermandosi come uno dei pi\u00f9 promettenti giovani del calcio messicano. In seguito ad ottime prestazioni nel \"Clausura\" e nell\"Apertura\" 2003, pot\u00e9 trovare un posto da titolare nel \"Clausura\" 2004, vinto proprio dai Pumas. Vinto anche l\"Apertura\" 2004, nel gennaio 2005 venne ceduto al Cruz Azul.\nIn campionato ha messo a segno, in totale, 25 gol in 81 presenze per l'UNAM e 25 gol in 48 presenze per il Cruz Azul.\nIl Benfica e il ritorno in Messico.\nIl 27 luglio 2006 Fonseca firm\u00f2 un contratto di quattro anni per il , la squadra portoghese pi\u00f9 titolata. Il suo primo gol per il Benfica arriv\u00f2 il 21 dicembre 2006, quando, in una gara contro il , mise in rete di testa un cross di Nuno Gomes. Segn\u00f2 altre due reti nel quarto turno della Coppa di Portogallo, un match contro l'Oliveira do Bairro vinto 5-0 dalla sua squadra.\nDopo soltanto mezza stagione al Benfica, Fonseca \u00e8 tornato in Messico, andando a giocare al , squadra di allenata dall'argentino Am\u00e9rico Gallego.\nIl 26 dicembre 2010 passa all'.\nNazionale.\nFonseca \u00e8 attualmente uno dei principali attaccanti della Nazionale messicana.\nIl 2 aprile 2006 il CT Ricardo Lavolpe lo incluse nella lista dei 23 convocati per il in Germania. L'attaccante ripag\u00f2, mettendo a segno una rete nella gara contro il (valida per la fase a gironi), guadagnandosi, nonostante la sconfitta del Messico, il titolo di \"Man of the Match\". Dopo essere stato selezionato da Hugo S\u00e1nchez per la Gold Cup 2007, \"Kik\u00edn\" non venne chiamato per giocare la Copa Am\u00e9rica 2007. Con l'infortunio del titolare Jared Borgetti, S\u00e1nchez decise quindi di convocarlo, ma Fonseca declin\u00f2 l'invito. Il CT port\u00f2 in Venezuela, al posto suo, Juan Carlos Cacho."}
{"id": "1522058", "revid": "110157", "url": "https://it.wikipedia.org/wiki?curid=1522058", "title": "Bonfim (Roraima)", "text": "Bonfim \u00e8 un comune del Brasile nello Stato di Roraima, parte della mesoregione del Norte de Roraima e della microregione del Nordeste de Roraima."}
{"id": "1522060", "revid": "110157", "url": "https://it.wikipedia.org/wiki?curid=1522060", "title": "Chapadinha", "text": "Chapadinha \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Chapadinha."}
{"id": "1522063", "revid": "110157", "url": "https://it.wikipedia.org/wiki?curid=1522063", "title": "Saiwa", "text": "Saiwa (acronimo di Societ\u00e0 Accomandita Industria Wafer Affini) \u00e8 una impresa alimentare italiana fondata a Genova nel 1900 e operante nella produzione di biscotti, cracker e patatine.\nLo stabilimento si trova in Localit\u00e0 Pedaggera, a Capriata d'Orba (in Provincia di Alessandria, nel Basso Piemonte), mentre la sede amministrativa fino al 2016 si \u00e8 trovata a Genova. Nel contesto industriale multinazionale, approvvigionamenti e produzioni sono delocalizzati anche a stabilimenti di consociate estere. Il suo prodotto pi\u00f9 famoso \u00e8 il biscotto \"Oro Saiwa\".\nIn Italia il marchio \u00e8 di propriet\u00e0 della \"Saiwa S.r.l.\" societ\u00e0 controllata dal gruppo Mondel\u0113z, dopo essere appartenuto al gruppo nordamericano Kraft Foods Inc. e precedentemente a Nabisco.\nStoria.\nLa creazione e il primo dopoguerra.\nPietro Marchese apr\u00ec in Via Galata a Genova nel 1900 una pasticceria dove produrre dei dolci scoperti in un suo viaggio in Inghilterra, i sugar wafer. La piccola impresa crebbe col tempo, arrivando ad essere una delle prime Industrie dolciarie italiane e nel 1922 viene registrata come S.A.I.W.A. (Societ\u00e0 Accomandita Industria Wafer e Affini) con sede in Corso Giulio Cesare (dal 1945, Corso Gastaldi). Il nome della societ\u00e0 venne coniato da Gabriele D'Annunzio che contribu\u00ec anche ad alcune campagne pubblicitarie.\nFra le due guerre conquista il primo posto come industria dolciaria in Italia. Nel 1922 diventa fornitore ufficiale della Casa reale italiana. Nel 1942 la fabbrica viene ricostruita dopo i bombardamenti, e oltre all'aggiunta di nuovi forni, vengono costruite le prime macchine confezionatrici, che resero la Saiwa la prima azienda in Italia a distribuire biscotti confezionati.\nIl secondo dopoguerra e le cessioni dei marchi.\nNel 1965 la Saiwa passa sotto il controllo della Nabisco, multinazionale statunitense, sotto la quale nascono gli stabilimenti di Locate di Triulzi (1969) e di Capriata d'Orba (1985), in provincia di Alessandria. Quest'ultimo in sostituzione dello stabilimento di Genova di Corso Gastaldi, ormai obsoleto e circondato da abitazioni residenziali. La sede amministrativa resta a Genova in Via Cecchi.\nNel 1989 la Nabisco vende l'azienda alla BSN Gervaise Danone. Nel 2001, nell'ambito di un progetto di razionalizzazione delle produzioni europee di biscotti, viene iniziata la chiusura dello stabilimento di Locate di Triulzi, terminata nel 2004 (l'area occupata dalla fabbrica \u00e8 stata recuperata con la costruzione del centro commerciale \"Scalo Milano\", inaugurato nel 2016), e il contemporaneo ampliamento dello stabilimento di Capriata d'Orba.\nL'acquisizione della Kraft.\nNel 2007 il Gruppo Danone cede l'intero ramo dei biscotti europeo, di cui fa parte la Saiwa, alla Kraft (si tratta quasi di un ritorno al passato, infatti nel frattempo l'azienda americana ha comprato anche la Nabisco); in tal modo l'azienda ligure comincia a commercializzare in maniera pi\u00f9 capillare in Italia il biscotto Oreo (della Nabisco).\nNel luglio 2009, dopo l'incontro tra l'assessore alle Politiche Attive del Lavoro della regione Liguria, Enrico Vesco, con una delegazione di sindacati ed RSU della Saiwa, emerse la volont\u00e0 di Kraft Foods Italia di trasferire gli uffici e la direzione a Milano, trasformando in sede secondaria quella genovese."}
{"id": "1522065", "revid": "767487", "url": "https://it.wikipedia.org/wiki?curid=1522065", "title": "Cidel\u00e2ndia", "text": "Cidel\u00e2ndia \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Imperatriz."}
{"id": "1522073", "revid": "1305772", "url": "https://it.wikipedia.org/wiki?curid=1522073", "title": "Cod\u00f3", "text": "Cod\u00f3 \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Cod\u00f3."}
{"id": "1522076", "revid": "287204", "url": "https://it.wikipedia.org/wiki?curid=1522076", "title": "Dien Bien Phu", "text": "Dien Bien Phu (vietnamita: \u0110i\u1ec7n Bi\u00ean Ph\u1ee7, ideogrammi: \u5960\u908a\u5e9c) \u00e8 una citt\u00e0 dipendente dalla provincia (\"th\u00e0nh ph\u1ed1 tr\u1ef1c thu\u1ed9c t\u1ec9nh\") nel nord-ovest del Viet Nam. \u00c8 il capoluogo della provincia di Dien Bien, ed \u00e8 conosciuta soprattutto per gli eventi accaduti durante la Guerra d'Indocina; nell'area collinosa circostante la cittadina venne combattuta la decisiva battaglia di Dien Bien Phu che si concluse il 7 maggio 1954 con la vittoria delle forze nazionaliste Viet Minh e la resa della guarnigione francese.\nPopolazione.\nNel 2019 la citt\u00e0 aveva 58.519 abitanti. La maggior parte della popolazione non \u00e8 di etnia vietnamita, bens\u00ec Tai. La componente vietnamita rappresenta circa un terzo della popolazione, il resto \u00e8 costituito da Hmong, Si La o altri gruppi etnici.\nGeografia fisica.\nDien Bien Phu \u00e8 situata nella valle \"Muong Thanh\", lunga 20\u00a0km e larga 6. \u00c8 sul confine ovest della provincia di Dien Bien, di cui \u00e8 la capitale, ed \u00e8 molto vicina al confine laotiano. Prima della creazione della provincia, avvenuta nel 2004, faceva parte della provincia di Lai Chau.\nIl governo vietnamita elev\u00f2 Dien Bien Phu allo stato di cittadina nel 1992 e a quello di citt\u00e0 nel 2003.\nConflitti militari passati.\nOperazione Castor (1953).\nNegli anni cinquanta la citt\u00e0 non era solamente conosciuta per il pur famoso traffico d'oppio, che generava 500 000 000 di Franchi all'anno, ma soprattutto per la feroce battaglia che caus\u00f2 il riassetto della geopolitica mondiale. Questa era anche un'importante fonte di riso per i Viet Minh.\nQuesta regione fu fortificata nel novembre del 1953 dall'Unione Francese nel corso della pi\u00f9 grande operazione aerea della Guerra d'Indocina, l\"Operation Castor\", effettuata per bloccare i Viet Minh e tagliare i loro rifornimenti.\nAssedio di Dien Bien Phu (1954).\nL'anno seguente, l'importante Battaglia di Dien Bien Phu fu combattuta tra i Viet Minh (comandati da V\u00f5 Nguy\u00ean Gi\u00e1p e armati dalla Cina) e l'Unione Francese (comandata dal generale Henri Navarre, successore del generale Raoul Salan). L'assedio della piazzaforte francese dur\u00f2 cinquantasette giorni, dalle 17:30 del 13 marzo alle 17:30 del 7 maggio 1954.\nL'avamposto meridionale del campo, \"Isabelle\", non segu\u00ec l'ordine di cessate il fuoco e combatt\u00e9 fino alle 1:00 del giorno successivo; poche ore prima la lunga conferenza di Ginevra sull'Indocina aveva coinvolto Stati Uniti, Regno Unito, Unione Francese e Unione Sovietica.\nLa battaglia non fu solo significativa per la valle di Dien Bien Phu. La vittoria di V\u00f5 Nguy\u00ean Gi\u00e1p pose termine al maggiore concentramento di forze francese in Indocina e port\u00f2 agli accordi che divisero la nazione in Vietnam del Nord e Vietnam del Sud. Questa divisione fu poi alla base della Guerra del Vietnam. La battaglia di Dien Bien Phu \u00e8 descritta dagli storici come: \"la prima volta che un movimento coloniale di indipendenza non europeo evolse dalle tecniche di guerriglia e sconfisse gli occidentali in battaglia aperta\".\nLa paura occidentale di una conquista comunista dell'Asia, chiamata teoria del domino da Dwight D. Eisenhower durante l'assedio di Dien Bien Phu e l'abbandono francese di Viet Nam, Laos e Cambogia fu un fattore determinante dell'intervento americano nel Vietnam del Sud."}
{"id": "1522077", "revid": "287204", "url": "https://it.wikipedia.org/wiki?curid=1522077", "title": "Screen Actors Guild Awards 1996", "text": "La seconda edizione del Premio SAG si \u00e8 svolta il 24 febbraio 1996 a Los Angeles presso il Santa Monica Civic Auditorium."}
{"id": "1522078", "revid": "287204", "url": "https://it.wikipedia.org/wiki?curid=1522078", "title": "Coelho Neto (Brasile)", "text": "Coelho Neto \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Coelho Neto."}
{"id": "1522080", "revid": "34928", "url": "https://it.wikipedia.org/wiki?curid=1522080", "title": "Bellum poenicum", "text": ""}
{"id": "1522081", "revid": "76963", "url": "https://it.wikipedia.org/wiki?curid=1522081", "title": "Gloria Katz", "text": "Famosa per la sua collaborazione con George Lucas. Insieme a suo marito, la Katz ha scritto le sceneggiature di film tra cui \"American Graffiti\", \"Indiana Jones e il tempio maledetto\", e \"Howard e il destino del mondo\".\nHa inoltre ricevuto la nomination all'Oscar per la sceneggiatura di \"American Graffiti\".\nMoglie di Willard Huyck dal 1969, \u00e8 deceduta il 25 novembre 2018, all'et\u00e0 di 76 anni, a causa di un tumore ovarico a Los Angeles."}
{"id": "1522083", "revid": "287204", "url": "https://it.wikipedia.org/wiki?curid=1522083", "title": "Colinas (Maranh\u00e3o)", "text": "Colinas \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Chapadas do Alto Itapecuru."}
{"id": "1522086", "revid": "1714743", "url": "https://it.wikipedia.org/wiki?curid=1522086", "title": "Caterina da Marano", "text": "A partire dagli anni 1213-14 Federico ebbe con Adelaide una relazione, da cui nacque anche Enzo di Sardegna.\nIl 1\u00ba maggio 1247 and\u00f2 sposa a Giacomo Del Carretto, Marchese di Finale, cui diede tre figli."}
{"id": "1522087", "revid": "110157", "url": "https://it.wikipedia.org/wiki?curid=1522087", "title": "Concei\u00e7\u00e3o do Lago-A\u00e7u", "text": "Concei\u00e7\u00e3o do Lago-A\u00e7u \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione della Baixada Maranhense."}
{"id": "1522088", "revid": "767487", "url": "https://it.wikipedia.org/wiki?curid=1522088", "title": "La tratta degli innocenti", "text": "La tratta degli innocenti (\"Abandoned\") \u00e8 un film poliziesco statunitense del 1949, diretto dal regista Joseph M. Newman e interpretato da Gale Storm, nota in Italia soprattutto per la serie televisiva \"La mia piccola Margie\".\nTrama.\nLa giovane Paula Considine, ragazza di provincia, giunge a Los Angeles alla ricerca disperata di sua sorella e di sua nipote, misteriosamente scomparse. Viene aiutata dall'affascinante reporter Mark Sitko, grazie al quale scoprir\u00e0 che sua sorella \u00e8 morta, per un suicidio sul quale per\u00f2 gravano molti dubbi. Decisa a fare luce su questa morte misteriosa, la ragazza, e l'uomo del quale si innamora, scopriranno che la sorella \u00e8 stata in realt\u00e0 uccisa da un racket di trafficanti di bambini organizzato da un certo Guy Decola, il quale vende i piccoli innocenti a delle ricche famiglie. Per smascherare l'orrendo traffico, Paula decider\u00e0 di fare da esca e di entrare nel giro delle false adozioni organizzato dal perfido Decola."}
{"id": "1522089", "revid": "1318789", "url": "https://it.wikipedia.org/wiki?curid=1522089", "title": "Alfonso Brescia", "text": "Molto attivo nel cinema di genere italiano, ha firmato oltre 60 opere, alcune delle quali da lui stesso prodotte, affrontando praticamente tutti i generi popolari, dal thriller alla sceneggiata, dal peplum al film bellico, al fantascientifico.\nBiografia.\nRegista molto prolifico, entr\u00f2 nel mondo del cinema perch\u00e9 il padre era un produttore. Nel tentativo di far cambiare idea al figlio, come primo lavoro gli affid\u00f2 quello di autista di produzione, sperando che le alzatacce per andare a prendere e riaccompagnare gli attori a casa facessero desistere il figlio dal fare cinema. L'espediente non serv\u00ec.\nAlfonso Brescia fece per molto tempo l'aiuto regista e lavor\u00f2 in produzione. Fu aiuto regista di Federico Fellini e di Sergio Leone, sceneggiatore di alcuni film comici del duo Franchi e Ingrassia.\nLavor\u00f2 molto con Mario Merola: lo stesso Merola ha pubblicamente detto che Brescia era il suo regista di fiducia nei film che faceva.\nNegli ultimi anni della sua vita la sua carriera si declin\u00f2 con i film \"Fuoco incrociato\", \"Miami Cops\", \"Omicidio a luci blu\" e l'ultimo film \"Club vacanze\", in quest'ultimo film i distributori non lo acquistarono e Brescia abbandon\u00f2 la sua attivit\u00e0 dopo il flop del film. In seguito mor\u00ec all'et\u00e0 di 71 anni, il 5 giugno 2001 per un tumore incurabile, a Roma."}
{"id": "1522094", "revid": "110157", "url": "https://it.wikipedia.org/wiki?curid=1522094", "title": "Coroat\u00e1", "text": "Coroat\u00e1 \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Cod\u00f3."}
{"id": "1522098", "revid": "34928", "url": "https://it.wikipedia.org/wiki?curid=1522098", "title": "Bellum Punicum", "text": ""}
{"id": "1522099", "revid": "2091899", "url": "https://it.wikipedia.org/wiki?curid=1522099", "title": "C\u00e2ndido Mendes", "text": "C\u00e2ndido Mendes \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Gurupi.\n\u00c8 ubicato sulle rive del Rio Maraca\u00e7um\u00e9, a 40' di barca dal mare. \u00c8 un paese di recente fondazione, nato una cinquantina di anni fa.\nCandido Mendes \u00e8 un paese piuttosto isolato nel litorale maranhense, collegato \u2013 con 110\u00a0km di una strada secondaria\u00a0\u2013 alla strada federale che percorre il Brasile da Nord a Sud. Si tratta di un'area litoranea, pre-amazzonica, con caratteristica del suolo e clima di foresta subtropicale (suolo acido, sabbioso, temperatura media di 30\u00b0 e piovosit\u00e0 media di 2000\u00a0mm/anno, con due stagioni, quella secca e quella piovosa).\nLa regione rappresenta una realt\u00e0 estremamente povera, una delle pi\u00f9 povere del Brasile, con poche opportunit\u00e0 da offrire se non la pesca e la piccola agricoltura. L'analfabetismo colpisce gran parte della popolazione, anche se le nuove generazioni investono maggiormente nello studio: in paese sono presenti due scuole \u201csuperiori\u201d (una pubblica ed una privata), ma per compiere gli studi universitari \u00e8 necessario spostarsi a Belem o a S\u00e3o Luis. Per questo motivo e per l'assenza di reali opportunit\u00e0 in questa regione, si assiste ad una vera e propria \u201cfuga\u201d dei giovani che tendono a preferire le possibilit\u00e0 offerte dalle grandi citt\u00e0. \nIn paese sono presenti vari negozi alimentari, ma poco pi\u00f9: una agenzia delle poste, un paio di pensioni, un piccolo ospedale, un mercato del pesce, un supermercato. Per la maggior parte degli acquisti \u00e8 necessario spostarsi verso l'entroterra, o addirittura a Belem.\nLa popolazione \u00e8 per lo pi\u00f9 meticcia ha residenzialit\u00e0 precaria per via delle condizioni di miserie materiale e di arretratezza sociale e culturale."}
{"id": "1522100", "revid": "287204", "url": "https://it.wikipedia.org/wiki?curid=1522100", "title": "Margherita di Sicilia", "text": "Biografia.\nMargherita era la figlia dell'imperatore Federico II di Svevia, e della sua terza moglie, la principessa Isabella Plantageneto. I suoi nonni paterni erano Enrico VI di Svevia e Costanza I di Sicilia mentre i suoi nonni materni erano Giovanni Plantageneto e Isabella d'Angoul\u00eame.\nLa data della sua nascita \u00e8 difficile da accertare, perch\u00e9 c'\u00e8 incertezza sul numero esatto di bambini nati da sua madre. Alcune fonti affermano che fosse la prima o la seconda figlia, nata alla fine del 1237; altri dicono che fu l'ultima figlia, nata nel dicembre 1241, quando Isabella mor\u00ec di parto. Gli storici concordano su quest'ultima data.\nMatrimonio.\nPoco dopo la sua nascita, nel 1242, Margherita fu promessa in sposa ad Alberto \"il degenerato\", primogenito ed erede di Enrico III \"l'illustre\". Il matrimonio ebbe luogo nel giugno 1255, la sposa ricevette in dote la Pleissnerland (le citt\u00e0 di Altenburg, Zwickau, Chemnitz e Leisnig).\nDall'unione nacquero i seguenti figli:\nLa coppia si stabil\u00ec nella sua residenza di Eckartsberga e in seguito si trasfer\u00ec a Wartburg. Attraverso suo figlio Federico, Margherita era l'antenata degli Elettori e dei Re di Sassonia nonch\u00e9 delle regine consorti inglesi Margherita d'Angi\u00f2 e Anna di Cl\u00e8ves.\nNel 1265 suo marito ricevette i titoli di Langravio di Turingia e Conte Palatino di Sassonia dopo l'abdicazione del padre, che mantenne il controllo di Mei\u00dfen.\nDopo l'esecuzione di suo nipote Corradino (29 ottobre 1268), Margherita, come sua parente, divenne la legittima regina di Sicilia e l'erede delle rivendicazioni degli Hohenstaufen sul Ducato di Svevia e sul Regno di Gerusalemme (nonostante lei non discendeva dai re di Gerusalemme, suo padre Federico II aveva rivendicato il regno per s\u00e9).\nMorte.\nDopo aver scoperto l'adulterio del marito con Kunigunde di Eisenberg, Margherita lasci\u00f2 Wartburg; secondo una leggenda, prima di partire morse la guancia al figlio Federico, che d'ora in poi fu chiamato Federico il Morso. Margherita and\u00f2 a Francoforte sul Meno e l\u00ec fu sostenuta dai cittadini. Mor\u00ec l\u00ec sei settimane dopo, l'8 agosto 1270."}
{"id": "1522101", "revid": "177744", "url": "https://it.wikipedia.org/wiki?curid=1522101", "title": "Davin\u00f3polis", "text": "Davin\u00f3polis \u00e8 il nome di diverse localit\u00e0:"}
{"id": "1522104", "revid": "1343317", "url": "https://it.wikipedia.org/wiki?curid=1522104", "title": "Patata di Castelnuovo Scrivia", "text": "La patata di Castelnuovo Scrivia \u00e8 una variet\u00e0 di patata coltivata principalmente nelle zone alessandrine del Castelnovese e Castellazzese, avendo come epicentro di produzione Castelnuovo Scrivia.\nLa coltivazione della patata nella bassa Valle Scrivia risale a tempi remoti ed \u00e8 stata documentata da studi storici locali.\nAttualmente la produzione di questo tubero si aggira sui 400.000 quintali annui. \nUtilizzo.\nL'utilizzo \u00e8 il pi\u00f9 disparato, dalla preparazione degli gnocchi alla purea, al consumo fresco, lesso o fritto."}
{"id": "1522105", "revid": "1714743", "url": "https://it.wikipedia.org/wiki?curid=1522105", "title": "Enrico Carlotto di Sicilia", "text": "Il nome.\nBattezzato come \"Carlo Ottone\", assunse quale primo nome \"Enrico\" per volere di Federico II. Lo \"stupor mundi\" prese tale decisione dopo la morte del maggiore dei suoi figli, per l'appunto Enrico, nato dal matrimonio con Costanza d'Aragona e macchiatosi di tradimento verso lo stesso Federico. A partire dal 1247, sempre per volere del padre, Carlo si fece chiamare esclusivamente Enrico, sebbene gli storiografi, onde evitare equivoci, lo ricordino come Enrico Carlotto.\nBiografia.\nEnrico fu nominato governatore di Sicilia e Re titolare di Gerusalemme dal 1250, ma mor\u00ec a quindici anni e non ebbe alcuna discendenza.\nUna tradizione cronachistica lo vorrebbe morto per volere del fratellastro Corrado IV, che ne avrebbe ordinato l'esecuzione al suo Gran camerlengo Giovanni Moro, prestatosi, per l'occasione, al ruolo di sicario.\nAraldica.\nIl monaco benedettino e cronista inglese Matthew Paris, nella sua \"Chronica Majora\", importante manoscritto medievale corredato da numerose miniature di carattere araldico o, comunque, prearaldico, attribuisce a Enrico uno stemma con figure uscenti. L'arme, partita di rosso, ai tre leoni passanti uscenti, e d'oro, all'aquila bicipite di nero uscente, \u00e8, in buona sostanza, una fusione dell'insegna imperiale con quella dei sovrani d'Inghilterra:"}
{"id": "1522106", "revid": "1305772", "url": "https://it.wikipedia.org/wiki?curid=1522106", "title": "Fonso", "text": ""}
{"id": "1522107", "revid": "212348", "url": "https://it.wikipedia.org/wiki?curid=1522107", "title": "Galassia di Kalian", "text": ""}
{"id": "1522110", "revid": "745179", "url": "https://it.wikipedia.org/wiki?curid=1522110", "title": "Tensioni principali", "text": ""}
{"id": "1522111", "revid": "767487", "url": "https://it.wikipedia.org/wiki?curid=1522111", "title": "Spia e lascia spiare", "text": "Spia e lascia spiare (\"Spy Hard\") \u00e8 un film comico del 1996 prodotto e interpretato da Leslie Nielsen e diretto da Rick Friedberg.\nIl film \u00e8 conosciuto anche come Spy Hard - Spia e lascia spiare, nome utilizzato nei titoli di testa del film.\nEsso \u00e8 uscito nel circuito cinematografico USA il 24 maggio 1996 e in quello italiano il 23 agosto 1996 ed \u00e8 una parodia del genere spionistico, parodiando scene di alcuni film come \"Speed\", \"Cliffhanger\"\", Nel centro del mirino\", \"True Lies\", \"Pulp Fiction\" e \"James Bond.\" Vengono per\u00f2 parodiati anche altri generi di film: sono presenti infatti rimandi a \"Jurassic Park\", \"Sister Act - Una svitata in abito da suora\" e \"Mamma, ho perso l'aereo\".\nTrama.\nSex DeFer, un agente segreto in pensione, torna in attivit\u00e0 per salvare la figlia della sua amata, minacciata dal suo acerrimo nemico, il generale Rancor."}
{"id": "1522117", "revid": "1277424", "url": "https://it.wikipedia.org/wiki?curid=1522117", "title": "Stadio Luigi Razza", "text": "Lo stadio Luigi Razza \u00e8 un impianto sportivo di Vibo Valentia.\nStoria.\nLo stadio di Vibo Valentia \u00e8 intitolato a Luigi Razza, ex ministro dei lavori pubblici durante il periodo fascista, nativo di Vibo Valentia e scomparso il 7 agosto 1935, in un incidente aereo avvenuto nei cieli egiziani a quindici miglia dal Cairo.\nIn origine, il campo di gioco era dell'adiacente scuola di polizia e in seguito a numerosi ampliamenti e adattamenti assunse l'attuale immagine di struttura moderna.\nL'impianto \u00e8 dotato di un impianto di illuminazione e il fondo erboso ha un'estensione di 105 x 62\u00a0m.\nCapienza dello stadio.\nLa capienza totale si aggira attorno ai 6000 posti suddivisi in tre settori,cos\u00ec divisi:\nUtilizzo.\nLo stadio \u00e8 la sede di gioco e d'allenamento dell'U.S. Vibonese Calcio, squadra di calcio della citt\u00e0 e delle sue giovanili.\nIncontri di selezioni nazionali.\nLo stadio Luigi Razza ha ospitato un incontro della Nazionale di calcio dell'Italia Under-21"}
{"id": "1522122", "revid": "84184", "url": "https://it.wikipedia.org/wiki?curid=1522122", "title": "Oliva pontina", "text": "L'oliva pontina o nucleo olivare superiore (o SOC, dal termine inglese \"superior olivary complex\") \u00e8 una parte del midollo allungato, situata nel ponte di Varolio.\nEssa contiene le paraolive ed \u00e8 coinvolta nella regolazione del movimento, avendo infatti importanti collegamenti con il cervelletto, con il quale coopera nel controllo delle vie motorie. Riceve informazioni anche dal nucleo rosso e dalla corteccia cerebrale.\nPu\u00f2 parzialmente sostituirsi al cervelletto (in particolare al paleocerebello e/o al neocerebello), in caso di sua lesione funzionale."}
{"id": "1522124", "revid": "1048993", "url": "https://it.wikipedia.org/wiki?curid=1522124", "title": "Willard Huyck", "text": "Carriera.\nInsieme a sua moglie Gloria Katz, sposata nel 1969 e di cui \u00e8 rimasto vedovo nel 2018, Huyck ha creato le sceneggiature di film tra cui \"American Graffiti\" e \"Indiana Jones e il tempio maledetto\".\nHa diretto quattro film, l'ultimo dei quali \u00e8 il famoso \"Howard e il destino del mondo\" (1986).\nHa scritto anche la sceneggiatura del film \"Benvenuti a Radioland\" (1994) e delle serie televisive \"Madri, figlie e amanti\" (1989) e \"Segreti di un infermiere di Hollywood\" (2008)."}
{"id": "1522126", "revid": "110157", "url": "https://it.wikipedia.org/wiki?curid=1522126", "title": "It Takes a Thief (album)", "text": "It Takes a Thief \u00e8 il primo album di Coolio, pubblicato nel 1994."}
{"id": "1522127", "revid": "123172581", "url": "https://it.wikipedia.org/wiki?curid=1522127", "title": "Fiordaliso (1983)", "text": "Fiordaliso \u00e8 il primo album della cantante piacentina Fiordaliso, pubblicato, per la prima volta, nell'autunno del 1983, su etichetta Durium, con questo titolo, e poi, in s\u00e9guito al successo riscosso dall'artista al Festival di Sanremo 1984, con il suo pezzo pi\u00f9 famoso, \"Non voglio mica la luna\", ristampato subito dopo il Festival, proprio col titolo Non voglio mica la luna, dall'unico brano aggiunto, posto in apertura (questa edizione con 11 tracce viene distribuita in tutta Europa).\nIl disco.\nLa prima edizione dell'album, quella eponima, che porta cio\u00e8 il nome della cantante, uscita lo stesso anno della seconda partecipazione di Fiordaliso al Festival di Sanremo, in cui si era classificata al 6\u00ba posto, non contiene, abbastanza curiosamente, n\u00e9 il brano sanremese \"Oramai\", n\u00e9 quello del precedente Festival, \"Una sporca poesia\", che, nonostante non fosse arrivato in finale, aveva comunque riscosso consensi di critica ed una certa popolarit\u00e0 tra il pubblico.\nQuesto Fiordaliso del 1983, con 10 tracce, quasi tutte scritte dalla coppia Albertelli/Malepasso, non deve essere confuso n\u00e9 con l'omonimo \"Fiordaliso\" del 1985, pubblicato in Messico, la cui track listing, con 12 tracce, cantate in lingua spagnola, \u00e8 completamente diversa, n\u00e9 con l'altrettanto omonimo \"Fiordaliso\", il terzo album di inediti di studio, uscito nel 1987, l'ultimo realizzato per la Durium, con 7 brani scritti dalla stessa Fiordaliso, tra cui il singolo \"Il canto dell'estate\".\nL'LP/MC del 1983 non contiene brani di spicco. Oltre a \"Un tipo\", che ha goduto di riflesso della popolarit\u00e0 del singolo \"Non voglio mica la luna\", di cui costituisce il retro, i tre pezzi pi\u00f9 famosi sono forse \"Fare l'amore\", che ricompare nel Q-Disc \"Discoquattro\", dell'estate del 1984, \"Terzinato\", utilizzato come lato B del singolo \"Li-be-llu-l\u00e0\", tratto dal suddetto Q-Disc, e \"Ananas\", riproposto anch'esso in \"Discoquattro\", ma nell'adattamento in lingua spagnola intitolato \"Pi\u00f1a tropical\". \nCome accennato, all'inizio del 1984, s\u00f9bito dopo il Festival di Sanremo di quell'anno, l'album viene ristampato in una nuova edizione, con copertina diversa e il nuovo titolo Non voglio mica la luna, dall'unica canzone aggiunta alla track listing originaria, composta, tra gli altri, dal collega e amico Zucchero Fornaciari (con cui Fiordaliso aveva vinto, a pari merito, il Festival delle Voci Nuove di Castrocaro del 1981). Con il brano \"Non voglio mica la luna\", la cantante si classifica al 5\u00ba posto, prima tra le donne, al Festival di Sanremo, a cui partecipa per la terza volta consecutiva, presentando il nuovo pezzo. Il relativo 45 giri, con \"Un tipo\" sul lato B, riscuote un grandissimo successo di vendite, sia in Italia che nel mondo. Nei paesi di lingua spagnola viene realizzato anche l'adattamento \"Yo no te pido la luna\", ma la canzone \u00e8 molto famosa anche in italiano.\nA differenza della prima edizione eponima del 1983, la ristampa che prende il titolo dal brano sanremese del 1984, aggiunto in apertura, oltre alla rinnovata copertina, in tema con la nuova canzone, presenta altre due novit\u00e0, di diversa portata: innanzitutto, contiene la busta interna, di colore blu, con la riproduzione dei testi e i credits, del tutto assenti, invece, nella versione originaria, con busta bianca, e, come accennato, viene distribuita in tutta Europa. L'album, inizialmente disponibile soltanto in vinile e su musicassetta, e a lungo irreperibile, \u00e8 stato ristampato, in CD e su cassetta, nel 2002, nell'edizione internazionale del 1984 a 11 tracce, con il titolo Non voglio mica la luna, dalla BMG Ricordi, nella nota serie \u00abGli indimenticabili\u00bb, il cui fitto catalogo comprende molti lavori mai realizzati prima in digitale, in particolare di artisti italiani degli anni ottanta (tra cui altre dive della musica italiana, come Donatella Rettore, Loredana Bert\u00e8 e Anna Oxa).\nUn'ultima curiosit\u00e0 riguarda la versione in cassetta della prima ristampa del 1984: a differenza dell'album, che prende il nuovo titolo dal recente successo sanremese, la musicassetta, pur riportando anch'essa la scritta \"Non voglio mica la luna\", nella parte inferiore della copertina, sotto la foto di Marina, mantiene inalterato l'originale titolo Fiordaliso del 1983. La scritta \"Fiordaliso\" compare di fatto sia nella parte superiore della copertina, sopra la foto della cantante, sia sul bordino laterale, dove pare per\u00f2 indicare il nome dell'artista, ma che il titolo effettivo sia costituito dall'eponimo \u00e8 evidente dalla musicassetta stessa, dove si ricorre al consueto doppio espediente grafico delle virgolette e del carattere maiuscolo, per distinguere il nome dell'artista, \"Fiordaliso\", senza virgolette e in corsivo, con la sola F iniziale maiuscola, da quello dell'album, \u00abFIORDALISO\u00bb, con virgolette e tutto in maiuscolo, che compaiono sulla stessa riga, uno di fianco all'altro: \u00abFIORDALISO\u00bb \"Fiordaliso\". La ristampa in cassetta del 2002 riporta invece regolarmente lo stesso titolo aggiornato del CD, Non voglio mica la luna, tratto dalla nota title-track.\nTracce.\nFiordaliso.\nLato A\nLato B"}
{"id": "1522128", "revid": "767487", "url": "https://it.wikipedia.org/wiki?curid=1522128", "title": "The North Star Grassman and the Ravens", "text": "The North Star Grassman And The Ravens \u00e8 il disco d'esordio da solista di Sandy Denny. Il disco, pubblicato nel 1971, contiene diversi brani inizialmente scritti dalla cantante per il secondo LP del suo gruppo Fotheringay, scioltosi durante le registrazioni.\nAlle sessioni di registrazione del disco partecip\u00f2 anche Richard Thompson, chitarrista dei Fairport Convention appena fuoriuscito dalla band e grande amico della cantante sin dai tempi della loro militanza nei Fairport.\nNel 2005 la Island Records ha ripubblicato l'intera discografia della cantante in versione rimasterizzata con l'aggiunta di \"bonus tracks\".\nTracce.\nCrediti.\nMusiche e testi di Sandy Denny.\n\"Blackwaterside\" \u00e8 un pezzo tradizionale riarrangiato da Sandy Denny.\"Down In The Flood\" \u00e8 di Bob Dylan/B. Feldman &amp;Co.\"Let's Jump The Broomstick\" \u00e8 di Charles Robins.\"Walking The Floor\" Over You \u00e8 di Earnest Tubb.\"Losing Game\" \u00e8 di Richard Clapton.\nTecnico del suono: John Wood at Sound Techniques."}
{"id": "1522129", "revid": "125189085", "url": "https://it.wikipedia.org/wiki?curid=1522129", "title": "Senatore di diritto", "text": "Nel diritto costituzionale italiano, con il termine senatore di diritto ci si pu\u00f2 riferire a due figure diverse, accomunate dall'essere stati nominati, in base a determinati requisiti, membri di diritto del Senato della Repubblica: i \"senatori di diritto e a vita\", tuttora esistenti, e i \"senatori di diritto\" della I Legislatura repubblicana.\nSenatori di diritto e a vita.\nLa prima figura \u00e8 quella degli ex Presidenti della Repubblica che, ai sensi dell'art. 59 della Costituzione Italiana diventano, salvo rinuncia, \"senatori di diritto e a vita\".\nSenatori di diritto della I Legislatura.\nLa seconda figura \u00e8 quella di alcune persone che furono nominate \"senatori di diritto\" nella I Legislatura della Repubblica Italiana (1948-1953). La III disposizione transitoria e finale della Costituzione Italiana stabiliva infatti che per la prima legislatura in Senato sedessero, accanto ai senatori elettivi, alcuni membri di diritto, sulla base di determinati requisiti.\nErano senatori di diritto, infatti, tutti i deputati dell'Assemblea Costituente che possedessero i requisiti di legge per essere senatori e che rispettassero una delle seguenti richieste:\nInoltre, erano senatori di diritto tutti i membri del disciolto Senato del Regno che avessero poi fatto parte della Consulta Nazionale.\nI senatori di diritto servivano a operare una sorta di sutura tra i nuovi ceti parlamentari e la classe politica prefascista.\nDi questa disposizione - che port\u00f2 alla nomina nel complesso di 107 senatori - si avvantaggiarono numericamente le sinistre (PCI, PSI, PSDI, gruppo Democratico di Sinistra), che accolsero un totale di 59 senatori di diritto, ma anche l'area liberale ottenne seggi parlamentari giacch\u00e9, tra PLI, Unione Democratica Nazionale e altri indipendenti, riport\u00f2 alla camera alta il vertice della sopravvissuta classe di governo prefascista. Risult\u00f2 invece svantaggiato il partito della Democrazia Cristiana la quale, in assenza di senatori di diritto, avrebbe ottenuto la maggioranza assoluta al Senato (131 seggi sui 237 elettivi), ma fu obbligata a costituire un governo di coalizione con il PLI, il PSLI ed il PRI.\nElenco.\nQuesto \u00e8 l'elenco dei 107 senatori di diritto della I Legislatura, divisi per gruppo parlamentare a cui hanno aderito."}
{"id": "1522131", "revid": "68476", "url": "https://it.wikipedia.org/wiki?curid=1522131", "title": "Patate di Castelnuovo Scrivia", "text": ""}
{"id": "1522132", "revid": "200568", "url": "https://it.wikipedia.org/wiki?curid=1522132", "title": "Perossosolfato", "text": ""}
{"id": "1522134", "revid": "767487", "url": "https://it.wikipedia.org/wiki?curid=1522134", "title": "Il fuggitivo della missione impossibile", "text": "Il fuggitivo della missione impossibile (\"Wrongfully Accused\") \u00e8 un film diretto da Pat Proft, celebre sceneggiatore, alla sua prima regia. \u00c8 questa una farsa parodistica che si rif\u00e0 a \"Il fuggitivo\" di Andrew Davis ed \u00e8 ricolma di citazioni filmiche.\nTrama.\nUn'affascinante dark lady organizza un piano per assassinare il marito e far ricadere la colpa su un celebre violinista, che braccato da un tenace poliziotto si d\u00e0 alla latitanza."}
{"id": "1522137", "revid": "767487", "url": "https://it.wikipedia.org/wiki?curid=1522137", "title": "Intrigo all'Avana", "text": "Intrigo all'Avana (\"Affair in Havana\") \u00e8 un film del 1957 diretto da L\u00e1szl\u00f3 Benedek.\nTrama.\nLa pellicola narra il torbido triangolo tra il milionario Mallabee, ricco proprietario di piantagioni di tabacco e costretto su una sedia a rotelle, sua moglie, Lorna e l'amante di quest'ultima, il pianista di jazz Nick.\nIl vecchio Mallabee \u00e8 un individuo odioso e pieno di rabbia che scaglia soprattutto nei confronti di sua moglie Lorna, che suppone sia stata responsabile dell'incidente in barca che gli ha provocato la paralisi delle gambe. La donna si decide finalmente a lasciare un uomo che odia per fuggire con il giovane Nick, ma quando il marito, venuto a sapere delle sue intenzioni, le rivela di avere ancora pochi mesi di vita, decide di rimandare la sua fuga per ereditare la somma di 20 milioni di dollari che erediter\u00e0 alla morte del vecchio. Tuttavia i mesi passano senza che nulla accada e la donna, impaziente di ereditare il denaro e temendo di essere lasciata dal suo giovane amante, decide di uccidere il marito e lo getta con la carrozzella nella piscina della loro villa sotto gli occhi di Fina, una delle cameriere della villa da sempre fedele al marito. Sar\u00e0 quest'ultima che, spinta dal desiderio di vendetta, far\u00e0 fallire i piani della donna, uccidendola proprio poco dopo essere diventata una ricca miliardaria. Nel frattempo il giovane Nick, ormai disilluso da tutta questa torbida storia, decider\u00e0 di fare ritorno al locale dove aveva conosciuto la sua amante."}
{"id": "1522139", "revid": "1243", "url": "https://it.wikipedia.org/wiki?curid=1522139", "title": "Ferrovie Modenesi", "text": ""}
{"id": "1522143", "revid": "38120", "url": "https://it.wikipedia.org/wiki?curid=1522143", "title": "The North Star Grassman And The Ravens", "text": ""}
{"id": "1522144", "revid": "287204", "url": "https://it.wikipedia.org/wiki?curid=1522144", "title": "...And You Will Know Us by the Trail of Dead (album)", "text": "...And You Will Know Us by the Trail of Dead \u00e8 l'album di debutto del gruppo musicale omonimo, pubblicato il 20 gennaio 1998 sotto l'etichetta discografica Trance Syndicate."}
{"id": "1522150", "revid": "1632387", "url": "https://it.wikipedia.org/wiki?curid=1522150", "title": "Gangsta's Paradise", "text": "Gangsta's Paradise \u00e8 il secondo album di Coolio, pubblicato nel 1995."}
{"id": "1522152", "revid": "1305772", "url": "https://it.wikipedia.org/wiki?curid=1522152", "title": "Volusio Saturnino", "text": "A questa voce corrispondono i seguenti personaggi:"}
{"id": "1522153", "revid": "179152", "url": "https://it.wikipedia.org/wiki?curid=1522153", "title": "Universit\u00e0 della Valle d'Aosta-Universit\u00e9 de la Vall\u00e9e d'Aoste", "text": ""}
{"id": "1522154", "revid": "1431409", "url": "https://it.wikipedia.org/wiki?curid=1522154", "title": "Penthouse Pet", "text": "Modelle apparse su \"Penthouse\" come Pet of the Month o Pet of the Year."}
{"id": "1522155", "revid": "179152", "url": "https://it.wikipedia.org/wiki?curid=1522155", "title": "Universit\u00e9 de la Vall\u00e9e d'Aoste", "text": ""}
{"id": "1522156", "revid": "22475", "url": "https://it.wikipedia.org/wiki?curid=1522156", "title": "National Museum of Natural History", "text": "Il National Museum of Natural History \u00e8 un museo di storia naturale fondato nel 1910.\nIl museo \u00e8 amministrato dallo Smithsonian Institution, ed \u00e8 situato nel Mall di Washington, DC. Il museo \u00e8 la seconda istituzione pi\u00f9 popolare dello Smithsonian. Oltre alle importanti collezioni aperte al pubblico, \u00e8 anche un importante centro di ricerca dove lavorano 185 scienziati.\nLa sua collezione conta 125 milioni di esemplari, sia animali che vegetali, cos\u00ec come fossili, minerali, rocce, meteoriti e oggetti etnologici. Le stanze espositive sono tutte divise per temi."}
{"id": "1522157", "revid": "287204", "url": "https://it.wikipedia.org/wiki?curid=1522157", "title": "Evok", "text": ""}
{"id": "1522158", "revid": "253269", "url": "https://it.wikipedia.org/wiki?curid=1522158", "title": "Pat Proft", "text": "Si \u00e8 comunque prodotto anche come attore in svariati film e regista di una sola pellicola, \"Il fuggitivo della missione impossibile\".\nBiografia.\nIl suo nome \u00e8 legato al gruppo composto con Jim Abrahams, Jerry Zucker e David Zucker, con i quali ha scritto diverse sceneggiature, tra le quali quelle della trilogia di \"Una pallottola spuntata\". Negli anni novanta scrive insieme a Jim Abrahams le sceneggiature di \"Hot Shots!\" e \"Hot Shots! 2\" e scrive e dirige \"Il fuggitivo della missione impossibile\". Nel 2003 scrive la sceneggiatura di \"Scary Movie 3 - Una risata vi seppellir\u00e0\" insieme a Craig Mazin.\nHa inoltre creato i personaggi della serie Scuola di polizia e il cartone animato omonimo."}
{"id": "1522159", "revid": "1974158", "url": "https://it.wikipedia.org/wiki?curid=1522159", "title": "Valter Catoni", "text": "Attualmente \u00e8 diplomatico per lo SMOM presso l'ambasciata di Belgrado.\n\u00c8 stato Amministratore Delegato e Direttore Generale di SDA Express Courier S.p.A. e Senior Vice-President di Poste Italiane S.p.A.\nBiografia.\nDopo un periodo professionale presso una societ\u00e0 di consulenza e successivamente in una societ\u00e0 di trasporti Air Freight, \nnel 1980 inizia a lavorare per il corriere espresso internazionale DHL.\nNel 1987 \u00e8 in SDA Express Courier S.p.A. come amministratore delegato e direttore generale.\nNel 1991 costituisce la societ\u00e0 IExC, corriere espresso internazionale con sedi in Francia, Regno Unito, Germania, Belgio e Olanda, e nel 1992 la IC, International Courier, societ\u00e0 specializzata nell'acquisizione di partecipazioni di minoranza in societ\u00e0 operanti nella logistica e nel trasporto nazionale ed internazionale.\nSempre nel 1992 \u00e8 tra i fondatori della Euroinvestment societ\u00e0 di consulenza strategica per aziende. Nel 1994 acquisisce la societ\u00e0 Strike Media Promotion S.r.l., agenzia di pubblicit\u00e0 e comunicazione.\nNel 1994 costituisce la societ\u00e0 Informatica e Servizi S.r.l. azienda specializzata nella fornitura di prodotti e servizi relativi all'informatica, successivamente, nel 2003, fusa per incorporazione in SDA Express Courier S.p.A.\nAcquisisce nel 1996 la societ\u00e0 BS Fast Cargo S.r.l. specializzata nella logistica e trasporto per Istituti Bancari, societ\u00e0 finanziarie e compagnie di assicurazioni, poi fusa, nel 1999 in SDA Express Courier S.p.A.\nSempre nel 1996 apre a Torino, in via Pietro Micca, una galleria d'arte che sar\u00e0 per anni un importante centro espositivo di arte moderna.\nNel 1998, dopo l'acquisizione di SDA Express Courier da parte di Poste Italiane, \u00e8 anche uno dei capi divisione della capogruppo, per poi assumere l'incarico, nel 2006 di Senior Vice President e la Direzione Commerciale dei Grandi Clienti con un fatturato gestito di circa 4 miliardi di euro.\nNel 1999 acquisisce Mototaxi, importante societ\u00e0 di motorecapito cittadino, in seguito fusa per incorporazione in SDA Express Courier S.p.A.\nNel 2000 acquisisce il 20% della Bartolini spa, di cui \u00e8 stato consigliere di amministrazione dal 2000 al 2003 anno in cui la quota del 20% \u00e8 stata venduta.\nCostituisce nel 2000 la societ\u00e0 Eboost di cui \u00e8 anche Amministratore Delegato, la prima societ\u00e0 Italiana specializzata nell'intera filiera del commercio elettronico.\nNel 2002 costituisce Kipoint S.r.l., rete di negozi in franchising che opera come Centro Servizi di cui \u00e8 Presidente del Consiglio Di Amministrazione.\nFonda, ed \u00e8 Amministratore Delegato di SDA Logistica S.r.l. societ\u00e0 che si occupa di logistica integrata, gestione documentale, e logistica per l'ecommerce, che nel 2008 diventa Italia Logistica S.p.A. dopo un accordo in joint venture paritetica tra SDA Express Courier S.p.A./Poste Italiane S.p.A. con Ferrovie dello Stato (50% per entrambi i gruppi).\nNel mese di ottobre 2005 costituisce con Chronopost S.A., societ\u00e0 facente parte del gruppo La Poste (Poste francesi), Chronopost International Italia S.p.A., societ\u00e0 specializzata nel trasporto aereo worldwide.\nNel 2016 costituisce ed \u00e8 Amministratore Delegato della Save &amp; Raise S.p.A societ\u00e0 che si occupa di consulenza ed assistenza alle grandi aziende per il reperimento delle risorse finalizzate all'ottimizzazione economica dei servizi di logistica, per l'integrazione informatica e per la formazione dei dirigenti.\nPer 4 anni ha ricoperto la carica di Presidente dell'AICAI (associazione italiana corrieri aerei internazionali) ed \u00e8 tra i fondatori di Assoespressi.\nNel 2012 ha pubblicato il suo primo romanzo \"L'eterna lotta\" per Mondadori e nel 2014 \"L'inutilit\u00e0 della lettera Q\" sempre con Mondadori. \nFotografo e pittore ha esposto nel 2015 in una mostra collettiva presso il castello di Tivoli ed una personale a Parigi nel 2017 presso il Louvre des Antiquarires.\nOnorificenze.\nL'onorificenza di Cavaliere Ordine al Merito della Repubblica Italiana nel 2003\nL'onorificenza di Commendatore Ordine al Merito della Repubblica Italiana nel 2004\nCroce dell'ordine al merito Melitense nel 2004\nCroce di ufficiale al merito Melitense del sovrano Ordine di Malta nel 2018"}
{"id": "1522161", "revid": "93556", "url": "https://it.wikipedia.org/wiki?curid=1522161", "title": "Museo nazionale d'Abruzzo", "text": "Il Museo nazionale d'Abruzzo (abbreviato in MuNDA dal 2015) \u00e8 un museo statale italiano con sede all'Aquila. Storicamente ospitato nelle 41 sale del Forte spagnolo sin dall'apertura nel 1951, in seguito ai danni subiti dalla struttura durante il terremoto dell'Aquila del 2009 la collezione principale \u00e8 stata spostata e resa nuovamente accessibile nei locali dell'ex mattatoio.\n\u00c8 di propriet\u00e0 del Ministero della cultura, che dal 2019 lo annovera tra gli istituti museali dotati di autonomia speciale.\nStoria.\nLe origini del museo risalgono all'attivit\u00e0 del professor Mario Chini, studioso del rinascimento aquilano. Nel capoluogo abruzzese, di concerto con il sindaco Vincenzo Camerini, egli fond\u00f2 il Museo civico, presso un'ala restaurata di Palazzo Margherita, svolgendo inoltre un importante lavoro archivistico e bibliografico sull'arte locale. Un'altra sede successiva fu quella dell'ex monastero di Santa Maria dei Raccomandati, dell'ordine dei Celestini, lungo il corso Vittorio Emanuele, che dal 1861 aveva ospitato il Municipio, poi trasferito a palazzo Margherita.\nNel 1935 fu inoltre allestito in citt\u00e0 il Museo diocesano d'arte sacra, smantellato nel 1942 e confluito nei depositi della Soprintendenza dei Beni Immateriali e Paesaggiatici per l'Abruzzo presso il Forte spagnolo nel 1966.\nNel 1951 dopo la guerra, il castello cinquecentesco aquilano fu scelto come nuova sede del Museo unitario, ospitando anche la collezione archeologica dell'ex museo civico Santa Maria dei Raccomandati, nonch\u00e9 lo scheletro del Mammut rinvenuto a Scoppito nel 1956.\nInfatti prima di quest'anno, non esisteva una collezione unitaria di reperti archeologici, pittorici e scultorei di interesse, nei primi anni del Novecento presso l'ex monastero di Santa Maria dei Raccomandati in corso Vittorio Emanuele fu aperta una collezione archeologica, arricchitasi nel 1924 di reperti provenienti da Alba Fucens. Il museo nacque con lo scopo di istituire un museo civico aquilano unitario per rappresentare il patrimonio archeologico e medievale-rinascimentale-barocco abruzzese, con opere principali provenienti da L'Aquila e i centri attigui. Infatti numerose statue medievali, soprattutto Madonne, e affreschi parietali di monasteri, e sculture di palazzi privati, rischiavano la dispersione, o addirittura la distruzione, lo smembramento e la vendita sul mercato nero, come il caso della Madonna di Fossa, vandalizzata negli anni '60 e derubata di quasi tutti i pannelli istoriati del tabernacolo che la racchiudeva. Queste statue, conservate in monasteri isolati e a rischio, come la chiesa di Santa Maria del Ponte a Tione, o la Madonna di Lettopalena, vennero prelevate e catalogate per la sistemazione nel castello.\nIl terremoto del 6 aprile 2009 ha inferto gravi danni al castello, il patrimonio \u00e8 stato subito messo in sicurezza in appositi depositi, alcune statue per il crollo delle pareti all'interno del Castello hanno subito gravi danni, e alcune di esse somo ancora in fase di recupero, prima dell'allestimento definitivo, da inserire di nuovo nel castello, una volta restaurato. Parte del patrimonio del Museo \u00e8 stata spostata nell'ex mattatoio comunale presso la fontana delle 99 cannelle, nel dicembre 2015, e comprende solo il 50% nemmeno di tutta la collezione.\nDescrizione.\nSede del Forte spagnolo (1951-2009).\nAl suo interno trovano posto anche un \"Auditorium\" e una \"Sala Conferenze\".\nAl piano terra, in due sale sono esposti reperti archeologici, tra cui molte steli funerarie, ma il pi\u00f9 importante \u00e8 l'Elephas meridionalis, i resti monumentali di un mammut, uno dei pi\u00f9 grandi d'Italia (ritrovato nel 1954).\nAl primo piano, in 10 sale, vi sono opere scultoree e pittoriche dalla fine del XII secolo alla fine del XV secolo. Da segnalare le opere di ignoti scultori e pittori, maestro di Beffi, Silvestro dell'Aquila, Saturnino Gatti e le delicate \"Madonne con Bambino\".\nAl secondo piano opere pittoriche, tessuti, oreficeria sacra dagli inizi del XVI secolo fino al Novecento. Opere di grande pregio, quali Nicola da Guardiagrele, Francesco da Montereale, Bartolomeo di Giovanni, Pompeo Cesura, Giovan Paolo Cardone, Giulio Cesare Bedeschini, il Maestro di Fossa. Tra le opere moderne, quelle di Teofilo Patini e Francesco Paolo Michetti.\nPiano terra.\nLa sala era un tempo riserva dell'acqua per i soldati che vi si rifugiavano; oggi vi \u00e8 esposto un grande scheletro di Mammuthus meridionalis. Fu ritrovato nel 1948 a Scoppito e fu portato qui l'anno dopo, quando fu istituito il museo.\nLa donazione comprende sculture e dipinti dell'artista catanese Emilio Greco.\nNella sala sono esposti alcune opere della fine del XIX e inizi XX secolo, di noti artisti abruzzesi, tra cui: \"i morticelli\" (1880) di Francesco Paolo Michetti e il noto quadro \"La lavandaia\" (1888) di Pasquale Celommi.\nIn queste sale sono esposte alcuni reperti (dall'et\u00e0 protostorica all'et\u00e0 romana) provenienti dall'antico territorio dei Vestini e, principalmente, da L'Aquila.\nInteressante la sala 8, la pi\u00f9 grande, con reperti di et\u00e0 sannitica, e la sala 9, con reperti funerari di et\u00e0 romana.\nNella sala \u00e8 esposto, nella , : \u00e8 quello realizzato da Giovan Paolo Cardone verso il 1586 per la basilica di San Bernardino, da dove proviene. Al centro vi \u00e8 il Cristo risorto (secondo lo schema di Michelangelo nella basilica di Santa Maria sopra Minerva a Roma) e ai lati un Angelo con la coppa del sangue e la Vergine Maria; sotto, la citt\u00e0 dell'Aquila cinta da mura e retta dai suoi quattro santi protettori: san Massimo, san Bernardino da Siena, Celestino V e sant'Equizio.\nNei pennacchi altri quattro santi, tra cui Giovanni da Capestrano; l'opera \u00e8 firmata nella parte centrale del dipinto, in basso a sinistra: \"Jo Paulo Cardonus Aquilani\" (Giovanni Paolo Cardone aquilano). Nella sala vi \u00e8 anche un modellino del castello del Settecento: ci si accorge che \u00e8 cambiato poco o nulla dell'aspetto, anche se in questo modellino manca il portale d'ingresso, staccato dopo il terremoto del 1703 dalla chiesa delle Anime sante.\nQuesto \u00e8 lo scalone che porta al primo piano: vi sono esposti due affreschi del XV secolo, riconducibili allo stesso artista.\nPrimo piano.\nLe opere della sala testimoniano i livelli artistici raggiunti dall'Abruzzo nel XIII secolo. L'unica opera pittorica presente \u00e8 il \"Crocifisso da iconostasi\", formato da due travi unite, mentre le pitture (eseguite alla met\u00e0 del Duecento) sono opera di un artista locale, ma abbastanza aggiornato sulle correnti pittoriche del tempo. Le altre opere sono tutte sculture di Madonna con Bimbo, la cui produzione dur\u00f2 fino al XVI secolo con grandi esponenti come Saturnino Gatti e Silvestro dell'Aquila. Sono tutte datate alla fine del XIII secolo.\nNella seconda met\u00e0 del XIII secolo, l'arte abruzzese presenta varie differenze. La pittura resta fedelmente ancorata alla cosiddetta \"maniera greca\" (come la chiamava Giorgio Vasari): ne sono testimonianze le tre tavole dipinte, tutte raffiguranti la \"Madonna con Bambino\", che provengono dalle chiese di Santa Maria a Graiano di San Pio (frazione di Fontecchio), Santa Maria in Pantanis a Montereale e San Pietro a Sivignano (frazione di Capitignano); esse hanno tutte la stessa impostazione frontale, con la Madonna seduta e il Bambino in braccio.\nDi assoluto interesse \u00e8 la Madonna con Bambino proveniente da Montereale, che viene chiamata \"Madonna del Latte\" perch\u00e9 sta allattando il piccolo Ges\u00f9: l'opera \u00e8 sicuramente la pi\u00f9 bella delle tre Madonne dipinte e colpisce soprattutto la ricchezza dei colori e la loro lucentezza; viene riconsegnata ogni 15 agosto al comune di Montereale per la processione. Un pittore in Abruzzo cerca di aggiornarsi sulle novit\u00e0 proposte da Cimabue e provenienti da Firenze: Gentile da Rocca. Egli, unico pittore abruzzese del Duecento di cui si conosca il nome di battesimo, nativo di un paese dell'Altopiano delle Rocche, realizzer\u00e0 varie opere d'arte almeno fino al 1295: l'unica firmata e datata \u00e8, per\u00f2, una \"Madonna del Latte\" (1283), proveniente dalla chiesa di Santa Maria ad Cryptas a Fossa. Essa, restaurata agli inizi del Novecento, si caratterizza per la brillantezza dei colori blu, rosso e verde e per i candidi colori degli incarnati. Ai lati vi sono dei rovinatissimi sportelli laterali con tracce di affreschi, che dovevano raccontare la vita della Madonna o di Cristo.\nNell'architettura e nella scultura persiste ancora il romanico, ma l'Abruzzo accoglier\u00e0 il nuovo stile gotico filtrato dall'Umbria e dalla Napoli angioina: per questo, fino al 1290 circa, in Abruzzo si parler\u00e0 di \"gotico-romanico\".\nGli scultori abruzzesi cercano di aggiornarsi sulle nuove correnti artistiche e a testimoniare il rinnovamento sono ancora le \"Madonne con Bambino\", tutte sedute in trono, opera di artisti locali ma di un certo livello, provenienti dalle chiese di Sant'Agostino a Penne, Santa Maria ab Extra a Villa di Mezzo (frazione di Barisciano) e dal municipio di Pizzoli. Di assoluto interesse \u00e8 un'altra Madonna in trono con Bambino, la \"Madonna delle Concanelle\", che come recita l'iscrizione sul piedistallo fu realizzata nel 1262 da Domenico Pace, uno dei pochi scultori del Duecento abruzzese di cui si sappia nome e l'unico di cui \u00e8 certo anche il cognome.\nL'opera, proveniente dalla chiesa di Santa Maria della Neve a Bugnara, \u00e8 uno dei capisaldi della scultura medievale abruzzese e si distacca dagli altri esemplari esposti nella sala per una maggiore naturalezza e per una policromia pi\u00f9 raffinata. Per ragioni di spazio, nella sala \u00e8 esposta una scultura della fine del XII secolo, tra le pi\u00f9 sorprendenti del museo: la \"Madonna di Monteplanizio\", una splendida scultura in stile romanico che raffigura la Madonna in trono con Bambino. La scultura proviene dalla chiesa di San Nicola a Lettopalena, ma originariamente si trovava nell'abbazia di Santa Maria di Monteplanizio sempre nel Comune di Lettopalena. Recentemente restaurata, la Vergine presenta il volto bruciacchiato per via di un incendio divampato nell'abbazia; doveva avere una corona. Lo stile rimanda all'arte francese e la statua viene considerata opera di un artista italo-francese.\nA partire dalla fine del XIII secolo, in Abruzzo si pu\u00f2 cominciare a parlare di gotico \"puro\": il romanico \u00e8 ormai scomparso, e il gotico viene largamente diffuso grazie sia alla presenza di tre artisti provenienti dall'Umbria e dall'Emilia, sia alla corte angioina nel Regno di Napoli. Nella scultura si hanno le manifestazioni pi\u00f9 importanti: tra le 9 opere esposte, ben 6 si riferiscono alla scultura. L'ultimo esempio di gotico-romanico in Abruzzo \u00e8 il \"Cristo deposto\", datato intorno al 1290, unica parte superstite di un'antica Deposizione dalla Croce: proviene dal Duomo di Penne. L'opera, che per\u00f2 ha poco di gotico, \u00e8 di legno policromo e si riallaccia al filone dei cosiddetti \"Cristi deposti\" che tra il 1220 fino agli inizi del Trecento saranno diffusi nella penisola e realizzati secondo uno schema figurativo molto simile. Il primo esemplare \u00e8 quello del Duomo di Tivoli, datato al 1220-1230, opera appunto del Maestro di Tivoli, artista a cui (senza fondamento) la scultura presente nel Museo aquilano \u00e8 stata attribuita. Nel XIV secolo sono presenti in regione tre artisti di provenienza diversa: due provenienti dall'Umbria e uno dall'area bolognese.\nDell'Umbria sono il Maestro della Madonna del Duomo di Spoleto e il Maestro di Fossa; il primo, che prende nome da una Madonna con Bambino realizzata appunto per il Duomo di Spoleto, fu attivo fino alla met\u00e0 del Trecento e in Abruzzo realizz\u00f2 tre Madonne in trono con Bambino, accomunate tra loro per lo stile molto simile: due di queste sono esposte in questa sala, e sono la \"Madonna di San Silvestro\" (proveniente dalla chiesa di San Silvestro a L'Aquila) e la \"Madonna di Fossa\" (proveniente dalla chiesa dell'Assunta a Fossa), tutte realizzate secondo i canoni del gotico francese. La Madonna di Fossa \u00e8 collocata entro un tabernacolo dipinto dal Maestro di Fossa, attivo tra il 1330 e il 1400, anche lui originario di Spoleto e che si rec\u00f2 in Abruzzo alla fine del Trecento.\nL'artista umbro fu molto attivo in Abruzzo e in particolare a Fossa, dove oltre a dipingere il tabernacolo della Madonna dipinse anche le tavolette laterali con la Vita di Cristo: le tavolette, disposte a mo' di ante di armadio in modo che potessero chiudere il tabernacolo in certe occasioni impedendo la vista delle statua, furono dipinte tra il 1385 e il 1390 e furono recentemente rubate; ritrovate, sono state collocate nei depositi della Pinacoteca Nazionale di Bologna, ma una \u00e8 stata riconsegnata al museo ed \u00e8 esposta in questa sala, ovvero la \"Presentazione al Tempio\". Del Maestro di Fossa c'\u00e8 anche un \"dittico\", datato intorno al 1400, che raffigura a sinistra \"San Bartolomeo\" e a destra i \"Santi Quirico e Giulitta\": provengono dalla collegiata di San Michele a Citt\u00e0 Sant'Angelo, dove furono ritrovate in condizioni gravissime durante un restauro nel retro di un confessionale; restaurate nel 1973, hanno ritrovato il loro splendore.\nDi area emiliana \u00e8 invece il Maestro del Crocifisso d'argento, pittore e scultore, attivo tra il 1310 e il 1330 e proveniente molto probabilmente da Bologna; egli realizz\u00f2 tra il 1325 e il 1330 uno tabernacolo da collocare nell'altare maggiore della chiesa di Santa Caterina a L'Aquila.\nAl centro c'era la statua di Santa Caterina d'Alessandria, di legno dipinto, mentre ai lati due tavole bislunghe dipinte, collocate in modo verticale, raffiguravano la vita della santa: si partiva da destra e precisamente dall'alto, con \"Santa Caterina che rifiuta di adorare gli idoli\", \"il rogo dei 5 sapienti\" e \"l'eviscerazione della santa\". A sinistra invece, partendo sempre dall'alto, erano raffigurati \"La visita dell'imperatrice a Santa Caterina\", \"l'angelo che distrugge la ruota dentata\" e \"la decapitazione della santa\". Con le soppressioni post-unitarie, i beni del convento furono alienati: la statua della santa e le due tavole andarono a finire nel municipio. La statua fin\u00ec poi nel palazzo aquilano dei Rivera. Con l'istituzione del Museo Nazionale d'Abruzzo, la statue e le due tavole sono state donate all'istituzione museale e oggi figurano in questa sala, andando a formare nuovamente l'antico tabernacolo.\nTornando nuovamente alla scultura, gli artisti abruzzesi impararono presto le nuove novit\u00e0 artistiche gotiche, e ne sono testimonianza le due statue lignee di \"Santa Balbina\" (1310 circa) e \"San Leonardo\" (1350 circa), provenienti rispettivamente dalle chiese di San Michele a San Vittorino (frazione di Pizzoli) e da quella diruta di San Leonardo a L'Aquila: entrambe sono dipinte, ma la Santa Balbina ha conservato pochissime tracce della policromia, mentre il San Leonardo \u00e8 perfettamente conservato.\nSede MuNDA dell'Ex Mattatoio Comunale (dal 2015).\nIl complesso \u00e8 situato a Borgo Rivera, in uno dei quartieri pi\u00f9 antichi della citt\u00e0, adiacente alle mura dell'Aquila, precisamente tra le porte Rivera e della Stazione. L'area, a forte connotazione turistico-monumentale, \u00e8 caratterizzata dalla presenza della fontana delle 99 cannelle e della chiesa di San Vito alla Rivera.\nOccupa una superficie di oltre 4.000 m\u00b2, di cui circa la met\u00e0 recuperati e accessibili al pubblico, ed \u00e8 formato da un edificio principale (sede della collezione del museo nazionale d'Abruzzo) e da un nuovo fabbricato, ulteriormente suddiviso in due blocchi a livelli sfalsati, al cui interno trovano posto le strutture accessorie al museo, una sezione uffici ed una sala congressi da 96 posti. Il padiglione principale si articola su 6 sale all'interno di 5 aree espositive.\nLa prima delle sale della mostra \u00e8 dedicata all'archeologia, con reperti di testimonianze delle civilt\u00e0 italiche, e in particolare dei Vestini e dei Sabini. Ci sono molti pezzi provenienti da Amiternum, l'antica citt\u00e0 sabina presso contrada San Vittorino. Alcune opere derivano dalle collezioni del Castello (provenienti dagli scavi di Aveia (Fossa) e Peltuinum (Prata d'Ansidonia), importanti reperti sono il \"Calendario Amiternino\" che riporta le feste liturgiche annuali della citt\u00e0 del 20 d.C., e rilievi in pietra raffiguranti un combattimento di gladiatori (I secolo a.C.) e una cerimonia funebre di un patrizio amiternino, del I secolo d.C.; di interesse anche un coperchio di un vaso in pietra, con l'impugnatura a forma di serpente attorcigliato a spirale.\n\u00c8 il tema della seconda sala, che contiene al suo interno una delle maggiori novit\u00e0 dell'esposizione: una scultura di Madonna con Bambino, attribuita al maestro della Santa Caterina Gualino, scultura \u201csorella\u201d di una gi\u00e0 conservata al Castello che, a differenza di quella appena acquisita dalla Soprintendenza, aveva perso completamente la policromia. I visitatori dunque potranno vedere a confronto le due Madonne. Alcune rare preziose icone dipinte duecentesche (Madonna de Ambro, Madonna di Sivignano, Madonna di Montereale), e numerose sculture in legno vi si trovano; maestose e sacrali quelle di cultura romanico-bizantina, risalenti al 1100-1200 come la Madonna di Lettopalena, la Madonna di Concanelle; slanciate e flessuose sono quelle trecentesche, che rivelano nella dolcezza del volto e nella raffinatezza delle linee la spiritualit\u00e0 e la grazia della nuova arte gotica, come la Madonna di Fossa e la Madonna di San Silvestro.\nLa sezione comprende rappresentazioni pi\u00f9 naturalistiche della Madonna, con finezza ed eleganza eccezionali. Tra queste quella della chiesa di San Silvestro.\nNella sala successiva sono mostrate le opere di esordio di Andrea De Litio, ma anche \u00e8 presente l'importanza del famoso Trittico di Beffi, il San Sebastiano di Silvestro dell'Aquila, opere di Giovanni di Biasuccio, diversi polittici, tra cui quello di Pianella della chiesa di Santa Maria Maggiore.\nLa sala 3 si apre con le pitture su fondo d'oro zecchino, tra esse il \"Trittico di Beffi\" del 1410-15, attribuiti al teramano Leonardo di Sabino; testimonianze del primo Rinascimento abruzzese sono i dipinti del De Litio e le sculture lignee di Giovanni di Biasuccio e Silvestro di Giacomo da Sulmona (il San Sebastiano) del 1478 tra i pi\u00f9 famosi). Tra i dipinti di soggetto e committenza francescana nella sala, spicca il polittico della \"Vita di San Giovanni da Capestrano\" (1480) di Giovanni di Bartolomeo, cui si attribuisce anche il dipinto delle \"Stimmate di San Francesco\".\nUna delle sale \u00e8 completamente dedicata al messaggio di San Francesco, con i ritratti di San Bernardino da Siena, San Giovanni da Capestrano, il polittico- Di grande importanza \u00e8 un gruppo di terracotta al centro della stanza composto dalla Madonna col Bambino della basilica di Collemaggio e dal presepe proveniente dalla chiesa di Santa Maria del Ponte a Tione.\nNella prima emerge la personalit\u00e0 aquilana di Saturnino Gatti, recentemente riconosciuto tra le figure di primo piano del Rinascimento centro-meridionale italiano. Il museo espone la Madonna degli Angeli (1505), la Madonna del Rosario (1511) e diverse sculture in terracotta (il Presepe di Tione degli Abruzzi, il Sant'Antonio Abate del 1512), salvate dal terremoto del 2009 e restaurate.\nL'ultima sala \u00e8 dedicata alle tele di Giacinto Brandi e ai capolavori della collezione Cappelli. Questa sala \u00e8 decorata dalle tele di ambito napoletano, con gli artisti Mattia Preti, Bernardo Cavallino, Jusepe de Ribera, Andrea Vaccaro, Massimo Stanzione, si ricordano il \"Celestino V\" di De Ribera, e il \"San Massimo Levita con la citt\u00e0 di Penne\" di Giulio Cesare Bedeschini del 1613. Di recente la sala \u00e8 stata dotata di un impianto multimediale per la video-guida del museo e dell'arte barocca a L'Aquila, e di alcune collezioni di ceramiche di Castelli (TE)."}
{"id": "1522163", "revid": "767487", "url": "https://it.wikipedia.org/wiki?curid=1522163", "title": "Get Ya Mind Correct", "text": "Get Ya Mind Correct \u00e8 l'album che Chamillionaire e Paul Wall pubblicarono quando erano entrambi membri della casa discografica Paid In Full. Il disco ha venduto pi\u00f9 di 150.000 copie e vinto la categoria \"Indie Album of the Year\" all'interno della rivista statunitense \"The Source\"."}
{"id": "1522169", "revid": "36426", "url": "https://it.wikipedia.org/wiki?curid=1522169", "title": "Berengario re d'Italia", "text": ""}
{"id": "1522170", "revid": "184755", "url": "https://it.wikipedia.org/wiki?curid=1522170", "title": "International School of Brussels", "text": "La International School of Brussels (ISB) \u00e8 una scuola internazionale che impartisce insegnamenti in lingua inglese che si trova a Bruxelles. I suoi studenti (circa 1.400 nel 2005), fra i 3 e i 18 anni, provengono da 60 paesi. Fondata nel 1951, la scuola \u00e8 situata in un campus ampio 162.000 m\u00b2 a circa 9 chilometri dal centro della citt\u00e0, nel comune di Watermael-Boitsfort."}
{"id": "1522175", "revid": "289247", "url": "https://it.wikipedia.org/wiki?curid=1522175", "title": "San Maiolo", "text": ""}
{"id": "1522177", "revid": "92723", "url": "https://it.wikipedia.org/wiki?curid=1522177", "title": "Hilo (Hawaii)", "text": "Hilo \u00e8 un census-designated place degli Stati Uniti d'America, nella contea di Hawaii, nello stato delle Hawaii. \u00c8 il pi\u00f9 importante centro abitato dell'Isola di Hawaii e, con una popolazione di abitanti (secondo il censimento del 2010), \u00e8 la seconda citt\u00e0 dello Stato.\nDa un punto di vista geografico la citt\u00e0 \u00e8 adagiata sulla baia omonima alle pendici di due importanti vulcani dell'arcipelago: Mauna Loa considerato attivo, e Mauna Kea vulcano spento sopra il quale \u00e8 stato installato un importante osservatorio astronomico.\nHilo \u00e8 sede dell'Universit\u00e0 delle Hawaii ed \u00e8 in un'area colpita in passato da diversi tsunami, anche con effetti disastrosi. Oggi viene costantemente monitorata e controllata mentre in citt\u00e0 esiste un museo dedicato agli tsunami.\nMonumenti e luoghi d'interesse.\nA Hilo si trova il parco e giardini Liliuokalani, uno storico parco dove si trova uno dei pi\u00f9 grandi esempi di giardini giapponesi al di fuori del Giappone."}
{"id": "1522180", "revid": "69794", "url": "https://it.wikipedia.org/wiki?curid=1522180", "title": "Screen Actors Guild Awards 1997", "text": "La terza cerimonia del Premio SAG si \u00e8 svolta il 22 febbraio 1997."}
{"id": "1522183", "revid": "93556", "url": "https://it.wikipedia.org/wiki?curid=1522183", "title": "Provincia di Dien Bien", "text": "Dien Bien (vietnamita: \u0110i\u1ec7n Bi\u00ean, ideogrammi: \u5960\u908a) \u00e8 una provincia della regione nord-occidentale del Viet Nam. Occupa una superficie di 9.562,9 km\u00b2 e ha una popolazione di 598.856 abitanti. \nAmministrazione.\nDien Bien \u00e8 una nuova provincia che \u00e8 stata creata dalla divisione della provincia di Lai Chau a fine 2004. Dien Bien racchiude tutte le zone a sud del \"\u0110\u00e0 River\" (fiume Nero), mentre la nuova provincia di Lai Chau include quelle a nord.\nDien Bien \u00e8 divisa in una citt\u00e0 (Dien Bien Phu), una cittadina (M\u01b0\u1eddng Lay, precedentemente chiamata Lai Ch\u00e2u) e otto distretti:\nIl capoluogo della provincia, Dien Bien Phu, \u00e8 famoso per l'omonima battaglia combattuta tra francesi e Viet Minh."}
{"id": "1522184", "revid": "110157", "url": "https://it.wikipedia.org/wiki?curid=1522184", "title": "Madonna (...And You Will Know Us by the Trail of Dead)", "text": "Madonna \u00e8 il secondo album del gruppo texano ...And You Will Know Us by the Trail of Dead. Fu pubblicato il 19 ottobre del 1999 dalla Merge Records.\nTracce.\nL'ottava traccia \u00e8 dedicata a Mark David Chapman, l'assassino di John Lennon."}
{"id": "1522185", "revid": "18323", "url": "https://it.wikipedia.org/wiki?curid=1522185", "title": "Canada Science and Technology Museum", "text": "Il Canada Science and Technology Museum (francese: Mus\u00e9e des sciences et de la technologie du Canada) \u00e8 un museo di Ottawa, Ontario, Canada. Fu fondato nel 1967 in occasione del centenario del paese e fu il primo museo a esporre contenuti interattivi. Il museo \u00e8 controllato dalla \"Canada Science and Technology Museum Corporation\", responsabile delle conservazione e protezione del patrimonio scientifico e tecnologico del paese."}
{"id": "1522186", "revid": "183581", "url": "https://it.wikipedia.org/wiki?curid=1522186", "title": "David Michaels", "text": ""}
{"id": "1522187", "revid": "125990146", "url": "https://it.wikipedia.org/wiki?curid=1522187", "title": "Hanamaru", "text": " \u00e8 un anime giapponese prodotto dalla Pierrot. La serie, in 101 episodi della durata di circa 22 minuti, fa parte del genere edutainment e narra le vicende di un cucciolo di cane (Hanamaru) e dei suoi amici.\nIn Italia la serie \u00e8 andata in onda a partire dal 5 maggio 2007 su Boomerang, canale 608 di Sky, e sul canale digitale terrestre Boing. Nella versione italiana le sigle iniziali e finali sono in giapponese, compresi i titoli degli episodi e quelli di coda."}
{"id": "1522188", "revid": "827882", "url": "https://it.wikipedia.org/wiki?curid=1522188", "title": "Salsa chili", "text": "Per salsa chili si intende un condimento piccante a base di peperoncino e, a volte, pomodoro di cui esistono molteplici varianti che, a seconda dei casi, possono essere pi\u00f9 o meno zuccherate e pi\u00f9 o meno dense. La salsa chili funge da accompagnamento per molti alimenti della cucina messicana e thailandese."}
{"id": "1522189", "revid": "187795", "url": "https://it.wikipedia.org/wiki?curid=1522189", "title": "Dien Bien", "text": ""}
{"id": "1522190", "revid": "767487", "url": "https://it.wikipedia.org/wiki?curid=1522190", "title": "Remains (Alkaline Trio)", "text": "Remains \u00e8 la prima raccolta della band statunitense punk rock degli Alkaline Trio. \u00c8 stata pubblicata nel 2006 sotto la Vagrant Records.\nLa raccolta contiene 22 tracce che il gruppo ha realizzato in vari album nel corso della sua carriera. Il disco contiene inoltre tre nuove tracce live del concerto a Los Angeles ed \u00e8 accompagnato da un DVD contenente tutti i video prodotti dalla band e i \"dietro le quinte\" degli spettacoli."}
{"id": "1522192", "revid": "921573", "url": "https://it.wikipedia.org/wiki?curid=1522192", "title": "Joseph M. Newman", "text": "Biografia.\nLa sua carriera include episodi di \"Ai confini della realt\u00e0\" e \"Alfred Hitchcock presenta\"."}
{"id": "1522194", "revid": "186581", "url": "https://it.wikipedia.org/wiki?curid=1522194", "title": "Joseph Newman", "text": ""}
{"id": "1522197", "revid": "287204", "url": "https://it.wikipedia.org/wiki?curid=1522197", "title": "Script engine", "text": ""}
{"id": "1522204", "revid": "118325415", "url": "https://it.wikipedia.org/wiki?curid=1522204", "title": "Mus\u00e9e de l'air et de l'espace", "text": "Il Mus\u00e9e de l'air et de l'espace (francese: Museo dell'aria e dello spazio, noto anche come MAE) del Bourget, \u00e8 il pi\u00f9 importante museo aeronautico di Francia e uno dei pi\u00f9 grandi al mondo. Espone velivoli civili e militari nazionali o che hanno fatto parte delle compagnie aeree o dell'aviazione militare francese. Interessanti sono i numerosi prototipi legati all'aeronautica francese.\nOccupa una parte dell'aeroporto di Parigi-Le Bourget e comprende, oltre ad un Boeing 747 visitabile, anche due modelli di Concorde e varie sezioni dedicate alla storia del volo, civile e militare.\nSPAD 7 1916\nAeromobili in mostra.\nFarman F.60 Goliath"}
{"id": "1522205", "revid": "77594", "url": "https://it.wikipedia.org/wiki?curid=1522205", "title": "Provincia di Lai Chau", "text": "Lai Chau (Vietnamita: Lai Ch\u00e2u, ideogrammi: \u840a\u5dde) \u00e8 una provincia della regione nord-occidentale del Vietnam. Lai Chau \u00e8 la provincia meno popolata del paese. \u00c8 situata sul confine con la Cina.\nLa maggior risorsa economica della provincia \u00e8 il legname.\nDistretti.\nLai Chau \u00e8 divisa in una citt\u00e0 (Lai Ch\u00e2u) e sette distretti:"}
{"id": "1522207", "revid": "767487", "url": "https://it.wikipedia.org/wiki?curid=1522207", "title": "\u010cah\u0101r\u0161anbe S\u016br\u012b", "text": "\u010cah\u0101r\u0161anbe S\u016br\u012b \u00e8 un film del 2006 diretto da Asghar Farhadi.\nIl titolo fa riferimento all'ultimo mercoled\u00ec dell'anno persiano, vigilia del Nawr\u016bz (che coincide col primo giorno di primavera, il 20 o 21 marzo) e che in Iran si festeggia dal 1700 a.C. L'usanza \u00e8 quella di accendere dei fuochi per strada che le persone salteranno recitando la frase \u00ab\u0632\u0631\u062f\u06cc \u0645\u0646 \u0627\u0632 \u062a\u0648\u060c \u0633\u0631\u062e\u06cc \u062a\u0648 \u0627\u0632 \u0645\u0646\u00bb (\"zardi-ye man az to, sorkhi-ye to az man\", lett. \u00abil mio giallo a te, il tuo rosso a me\u00bb) come simbolo di purificazione e preparazione all'arrivo dell'anno nuovo.\nTrama.\nLa vicenda si sviluppa lungo l'arco di 24 ore, attraverso gli occhi di una giovane ragazza felicemente fidanzata e prossima al matrimonio, inviata da un'agenzia di lavoro ad aiutare una famiglia benestante per le pulizie di casa. Una famiglia in crisi, visto che la moglie sospetta il marito di tradimento, sebbene lui dica di essere innocente. Causa dei sospetti \u00e8 la vicina di casa: una giovane e bella parrucchiera che vive da sola, sullo stesso pianerottolo della famiglia."}
{"id": "1522208", "revid": "1343317", "url": "https://it.wikipedia.org/wiki?curid=1522208", "title": "Patata di Bologna", "text": "La patata di Bologna \u00e8 una variet\u00e0 di patata coltivata principalmente nella zona di Bologna, nell'area compresa tra i fiumi Sillaro e Reno.\nI comuni compresi in tale area sono Budrio, Castenaso, Ozzano dell'Emilia, San Lazzaro di Savena, Castel San Pietro Terme, Medicina, Castel Guelfo di Bologna, Molinella, Baricella, Minerbio, Granarolo dell'Emilia, San Giovanni in Persiceto, Crevalcore e Sant'Agata Bolognese.\nNotizie della coltivazione della patata in Emilia sono gi\u00e0 presenti nel XVII secolo con l'opera di Pietro Maria Bignami che scrisse un'apposita pubblicazione.\nAttualmente la produzione si ottiene dalla variet\u00e0 \"Primura\" coltivata in terreni pedecollinari e di pianura bonificati, tipici della provincia felsinea, ricchi di sedimenti alluvionali e potassio.\nUtilizzo.\nL'utilizzo \u00e8 il pi\u00f9 disparato, dalla preparazione degli gnocchi alla purea, ai bign\u00e8, fino al consumo fresco, lesso o fritto.\nRiconoscimenti.\nIl prodotto ha ottenuto il marchio DOP - PTN con la denominazione di \"patata tipica di Bologna\", prodotto tradizionale riconosciuto dal Ministero delle politiche agricole alimentari e forestali sulla base del Decreto ministeriale n. 350/99, con riconoscimento europeo del 24 luglio 2012."}
{"id": "1522210", "revid": "339392", "url": "https://it.wikipedia.org/wiki?curid=1522210", "title": "Premiere", "text": ""}
{"id": "1522211", "revid": "339392", "url": "https://it.wikipedia.org/wiki?curid=1522211", "title": "Premi\u00e8re", "text": ""}
{"id": "1522214", "revid": "49981", "url": "https://it.wikipedia.org/wiki?curid=1522214", "title": "Bruto I dei britanni", "text": ""}
{"id": "1522215", "revid": "1632387", "url": "https://it.wikipedia.org/wiki?curid=1522215", "title": "Remains (Annihilator)", "text": "Remains \u00e8 il sesto album in studio della thrash metal band canadese Annihilator, pubblicato nel 1997 dalla Music For Nations. \nEdizione speciale.\nL'album fu pubblicato anche in edizione speciale con l'aggiunta di due tracce bonus e successivamente rimasterizzato nel 2002 dalla SPV GmbH."}
{"id": "1522218", "revid": "49981", "url": "https://it.wikipedia.org/wiki?curid=1522218", "title": "Meinbyr", "text": ""}
{"id": "1522219", "revid": "45927", "url": "https://it.wikipedia.org/wiki?curid=1522219", "title": "Poligono intrecciato", "text": ""}
{"id": "1522222", "revid": "49981", "url": "https://it.wikipedia.org/wiki?curid=1522222", "title": "Efrawc", "text": ""}
{"id": "1522223", "revid": "599013", "url": "https://it.wikipedia.org/wiki?curid=1522223", "title": "Johnnier Monta\u00f1o", "text": "Biografia.\n\u00c8 fratello di V\u00edctor Hugo Monta\u00f1o.\nCaratteristiche tecniche.\nFantasista, trequartista o all'occorrenza attaccante, venne notato gi\u00e0 in giovane et\u00e0, tanto da trasferirsi in Italia a 16 anni, diventando cos\u00ec il pi\u00f9 giovane calciatore della Serie A 1999-2000.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nClub.\nInizi di carriera.\nCresciuto nell'Am\u00e9rica de Cali, squadra della sua citt\u00e0 natale, all'et\u00e0 di 15 anni fu acquistato dagli argentini del Quilmes, con cui realizz\u00f2 3 reti in 7 partite. Nell'estate 1999 pass\u00f2 al , che lo port\u00f2 in Emilia assieme al compagno di nazionale Jorge Bola\u00f1o.\nEsperienza italiana.\nIl Parma nelle prime due stagioni decise di tenere il giovane colombiano nella rosa della prima squadra con l'intento di farlo crescere assieme ai campioni che gi\u00e0 militavano nella squadra emiliana, impiegandolo raramente; ma gi\u00e0 dalle prime stagioni si percep\u00ec come la vita di Johnnier fosse scossa da problemi personali: infatti Monta\u00f1o non era nuovo a fughe da Parma per tornare di nascosto a trovare la famiglia in Colombia.\nNel Parma segna un solo gol in Coppa UEFA contro il , nella partita vinta dai ducali per 3-2.\nNella stagione 2001-2002 and\u00f2 in prestito all'Hellas Verona, allenato da Alberto Malesani che lo aveva gi\u00e0 avuto a Parma; dopo un avvio di campionato da titolare perse il posto e chiuse la stagione con 10 presenze, mentre il Verona retrocesse all'ultima giornata.\nLa stagione successiva Monta\u00f1o ebbe un'ulteriore opportunit\u00e0 per mettersi in luce restando in Serie A, in prestito al . Inizialmente schierato in coppia con Dario H\u00fcbner, realizz\u00f2 il suo primo gol in Serie A contro il Brescia, nel prosieguo della stagione le prestazioni peggiorarono sensibilmente, e la situazione fu aggravata da una nuova fuga in Colombia durante la pausa invernale. Non diede pi\u00f9 notizie di s\u00e9 fino a febbraio quando si ripresent\u00f2 all'improvviso a Piacenza; a causa di ci\u00f2 venne anche aggredito da alcuni tifosi mentre si allenava. Dopo questi fatti, il Piacenza decise di restituirlo al Parma, con cui concluse la stagione.\nA questo punto Johnnier Monta\u00f1o spar\u00ec dalla scena, e il lo mand\u00f2 in prestito in Sudamerica in attesa della scadenza del contratto.\nIl ritorno in Sud America.\nNel 2004 torna in Colombia nell'Am\u00e9rica de Cali, la squadra che lo lanci\u00f2, con la formula del prestito; l'anno dopo cambia squadra ed approda all'Independiente Santa Fe, ma anche l\u00ec non trova continuit\u00e0 di gioco e rendimento. Nel 2006 rescinde il contratto col e viene ingaggiato dalla Al-Wakra, squadra del campionato di calcio del Qatar, ma anche in Medio Oriente non riesce a farsi valere.\nTrova un accordo con i peruviani dello Sport Boys, squadra che permette al colombiano di esprimersi con un posto da titolare. In Per\u00f9 gli \u00e8 stato dato il nomignolo \"Pot\u00f3n\" (in italiano \"culone\"), per via delle grosse dimensioni del suo sedere. Dopo aver giocato con la societ\u00e0 di Callao, Monta\u00f1o a sorpresa passa alla pi\u00f9 quotata Alianza Lima, in lotta per la vittoria del campionato, avviando per\u00f2 un caso riguardante un contratto firmato con l'Universitario de Deportes che lo porta alla squalifica. A questo punto il venticinquenne calciatore colombiano va in prova ai Toronto FC, ma viene confermato all'Alianza Lima anche per la stagione 2009. Nel 2010 la societ\u00e0 decide di inviarlo in prestito al Konyaspor, squadra neopromossa nella prima divisione del campionato turco. Ritornato in Per\u00f9, disputa un'ulteriore stagione nel club della capitale prima di trasferirsi nel marzo 2012 al Club Deportivo Universidad San Mart\u00edn de Porres, sempre nella massima divisione peruviana. Nel gennaio 2015 si trasferisce al Melgar.\nNazionale.\nFu convocato quindicenne nella Nazionale Under-20 colombiana, partecipante al Torneo di Tolone e quindi nella Nazionale maggiore, con cui prese parte alla Copa Am\u00e9rica 1999 in Paraguay. In questa manifestazione realizz\u00f2 una rete nella vittoria per 3 a 0 contro l'Argentina, partita segnata anche da tre rigori falliti da Mart\u00edn Palermo."}
{"id": "1522224", "revid": "49981", "url": "https://it.wikipedia.org/wiki?curid=1522224", "title": "Bruto II dallo Scudo verde", "text": ""}
{"id": "1522229", "revid": "49981", "url": "https://it.wikipedia.org/wiki?curid=1522229", "title": "Bryttys darian las", "text": ""}
