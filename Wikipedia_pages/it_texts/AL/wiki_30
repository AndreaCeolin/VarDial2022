{"id": "1466023", "revid": "1718925", "url": "https://it.wikipedia.org/wiki?curid=1466023", "title": "Recettore adrenergico", "text": "I recettori adrenergici sono recettori di membrana che interagiscono con l'adrenalina e altre catecolamine e sono recettori metabotropici.\nAppartengono ai recettori accoppiati a proteine G.\nA seconda dell'accoppiamento, i recettori adrenergici sono classificati in \u03b1 (alfa) e \u03b2 (beta), a loro volta ripartiti in sottotipi: \u03b11 e \u03b12 e \u03b21, \u03b22 e \u03b23.\nI recettori \u03b11 sono accoppiati alla fosfolipasi C e producono i loro effetti principalmente grazie al rilascio di Ca2+ intracellulare; \nI recettori \u03b12 sono accoppiati a una proteina Gi (proteina G inibitrice) la quale inibisce l'azione dell'adenilato ciclasi riducendo pertanto la formazione di cAMP, inibendo il passaggio di calcio all\u2019interno della cellula. \nI recettori \u03b21 sono accoppiati a proteine G stimolatrici (Gs) che innalzano il livello di cAMP attivando delle proteinchinasi che innalzano il livello di calcio intracellulare.\nI recettori \u03b22 sono accoppiati a una proteina G stimolatrice e attivatrice della proteinchinasi A che riesce ad stimolare l'attivit\u00e0 della fosfatasi della catena leggera della miosina (MLCP), generando cos\u00ec un rilassamento muscolare.\nPosizione e funzione dei recettori.\nLa funzione e posizione dei recettori \u03b1 e \u03b2 ha importanti implicazioni, in quanto le loro caratteristiche sono molto importanti ai fini dei loro effetti fisiologici.\nRecettori \u03b1.\nRecettore \u03b11.\nIl recettore \u03b11 \u00e8 un recettore di tipo eccitatorio postsinaptico, accoppiato a una proteina Gq, per cui agisce aumentando le concentrazioni intracellulari di calcio. Si trova sulla muscolatura liscia dei piccoli vasi (resistenze periferiche), la cui stimolazione genera contrazione della muscolatura liscia vasale, generando un aumento della pressione. Si trova anche sulla muscolatura del sistema urogenitale e degli sfinteri, e sembra inoltre che questo recettore abbia dei ruoli importanti per il controllo dell'umore e del comportamento. I suoi antagonisti, gli \u03b11-litici o bloccanti, possono essere utilizzati nella terapia dell'ipertensione arteriosa, ma in genere come farmaci di ultima scelta, infatti il loro principale utilizzo \u00e8 nella terapia dell'iperplasia prostatica benigna (IPB), come prazosina, terazosina, doxazosina, alfuzosina, silodosina, tamsulosin ecc.: questi ultimi tre, in particolare, vengono utilizzati solo per la cura dell'IPB. I recettori \u03b11, infatti, sono localizzati sia sul muscolo detrusore vescicale sia sulla muscolatura di sostegno del trigono vescicale e dell'uretra prostatica, Esistono anche farmaci \u03b1-bloccanti non selettivi, come la fentolamina, utilizzati per trattare gravi crisi ipertensive, per ridurre drasticamente la pressione arteriosa in interventi chirurgici e come trattamento per il feocromocitoma, un tumore che porta alla produzione di elevate quantit\u00e0 di adrenalina.\nRecettore \u03b12.\nIl recettore \u03b12 \u00e8 un recettore presinaptico, presente sulle terminazioni nervose, \u00e8 deputato alla regolazione della secrezione di neurotrasmettitori sia catecolaminergici che colinergici: la sua attivazione determina una diminuzione della produzione di noradrenalina (\"feedback\" negativo) e acetilcolina. Inoltre, la sua attivazione a livello pancreatico diminuisce la secrezione di insulina. Il suo antagonista yohimbina funziona da afrodisiaco. Gli agonisti di questi recettori, come la clonidina, agiscono nel sistema nervoso centrale, a livello del tronco encefalico, dove \u00e8 presente il nucleo preposto al controllo vasopressorio, e vengono utilizzati nelle crisi ipertensive gravi, dopodich\u00e9 altri agonisti, come apraclonidina e brimonidina, vengono utilizzati sotto forma di colliri nel trattamento del glaucoma, sebbene si preferiscano altri farmaci per il glaucoma, come i \u03b2-bloccanti per via topica (es. timololo), gli agonisti della PGF2\u03b1 per via topica, i diuretici osmotici come il mannitolo, gli inibitori dell'anidrasi carbonica e alcuni agonisti dei recettori M dell'acetilcolina, come il betanecolo e la pilocarpina.\nSottotipi dei recettori \u03b1.\nI recettori \u03b1 sono ulteriormente suddivisi in recettori \u03b11A, \u03b11B, \u03b11D, \u03b12A, \u03b12B e \u03b12C, ma i farmaci in commercio possono essere \u03b11-selettivi o \u03b12-selettivi, perch\u00e9 difficilmente si trovano molecole selettive per un sottotipo recettoriale, quindi si preferisce parlare di farmaci preferenziali, ovvero di farmaci che in vitro hanno una potenza maggiore per un sottotipo recettoriale, ma in vivo questa potenza tende a ridursi o a scomparire.\nRecettori \u03b2.\nRecettore \u03b21.\nIl recettore \u03b21 \u00e8 un recettore di tipo eccitatorio, importantissimo per l'attivit\u00e0 cardiovascolare, \u00e8 principalmente presente a livello cardiaco e renale, la sua stimolazione genera a livello cardiaco un effetto inotropo, dromotropo, batmotropo e cronotropo positivo, mentre a livello renale stimola la secrezione di renina da parte delle cellule juxtaglomerulari. Gli antagonisti di questi recettori, come l'atenololo, il carvedilolo e il propranololo, vengono utilizzati nella cura dell'ipertensione, nelle fasi iniziali dell'insufficienza cardiaca, come terapia di mantenimento nei pazienti che hanno sub\u00ecto infarto miocardico acuto, nel glaucoma, nella profilassi dell'emicrania e nelle manifestazioni somatiche dell'ansia da prestazione: complessivamente riducono il lavoro cardiaco, quindi il consumo di ossigeno, in un cuore gi\u00e0 stressato o malato.\nRecettore \u03b22.\nIl recettore \u03b22 \u00e8 un recettore di tipo eccitatorio accoppiato a proteina Gs come tutti i recettori \u03b2; \u00e8 presente a livello della muscolatura liscia di alcuni apparati: muscolatura liscia bronchiale, muscolatura liscia gastrointestinale ed \u00e8 inoltre presente sulla muscolatura liscia di coronarie e grandi vasi che irrorano la muscolatura scheletrica. \u00c8 da ricordare come l'innalzamento di concentrazione di cAMP nelle cellule muscolari lisce conduca ad un rilassamento delle stesse. L'attivazione di questo recettore genera quindi il rilassamento della muscolatura liscia bronchiale, gastrointestinale e dei grandi vasi periferici. Inoltre \u00e8 importante per il metabolismo glucidico conducendo ad un innalzamento della glicemia. L'agonista salbutamolo, e altri, come terbutalina, formoterolo, indacaterolo, vilanterolo e cos\u00ec via, si usano come broncodilatatori nella terapia dell'asma e della broncopneumopatia cronica ostruttiva (BPCO), oppure nel mantenimento della broncodilatazione in pazienti andati in shock anafilattico: nel trattamento dell'anafilassi si somministra al paziente \"in primis\" adrenalina, che induce un'immediata broncodilatazione e vasocostrizione, che si oppone all'eccessiva vasodilatazione dell'anafilassi, dopodich\u00e9 si mantiene lo \"status\" con broncodilatatori, antistaminici e cortisonici per via endovenosa. Questo recettore sembra essere il mediatore degli effetti di vasodilatazione ortosimpatica che si evidenziano al livello del tessuto muscolare scheletrico. &lt;br&gt;\nI farmaci \u03b2-bloccanti non selettivi per \u03b21 generano un effetto netto opposto, nei vari apparati, rispetto all'attivazione simpatica provocando cos\u00ec aumento della contrazione delle cellule lisce a livello bronchiale (broncospasmo), gastrointestinale (aumento nel numero di evacuazioni) e vasale (iniziale innalzamento della pressione diastolica, effetto per\u00f2 destinato a scomparire nell'arco di poche settimane dall'inizio della terapia conducendo ad un netto calo pressorio dovuto anche e soprattutto all'azione del farmaco sui recettori \u03b21 cardiaci e renali).\nRecettore \u03b23.\nIl recettore \u03b23 \u00e8 un recettore di tipo eccitatorio, presente soprattutto a livello del tessuto adiposo. Qui attiva l'enzima lipasi che libera acidi grassi dai trigliceridi. Eventuali agonisti di questo recettore potrebbero essere \"target\" terapeutici potenziali per la cura dell'obesit\u00e0. In realt\u00e0, alcuni studi recenti hanno dimostrato che questi recettori potrebbero non avere un ruolo cos\u00ec prominente nell'uomo. Ci\u00f2 \u00e8 dimostrato dal fatto che l'unico farmaco attualmente disponibile in commercio, il mirabegron, \u00e8 un agonista di questi recettori e viene utilizzato per trattare la sindrome da iperattivit\u00e0 vescicale, ma, tra i suoi effetti collaterali, non \u00e8 stata ancora evidenziata alcuna modificazione del peso corporeo. Ci\u00f2 significa che questi recettori nell'uomo sono molto rappresentati a livello vescicale, ma potrebbero non avere un ruolo cos\u00ec importante nella regolazione del peso corporeo. Viceversa, nelle cavie da laboratorio questi recettori hanno un ruolo fondamentale nella regolazione della lipolisi.\nMolecole attive sui recettori.\nLe molecole fisiologiche deputate all'interazione con questi tipi di recettori sono le catecolammine, e in particolare adrenalina (A) e noradrenalina (NA), dopodich\u00e9 per valutare l'affinit\u00e0 di legame in laboratorio si utilizza anche la isoprenalina (ISO), una molecola simpaticomimetica.\nI recettori \u03b1 non hanno particolare affinit\u00e0 per l'una o per l'altra molecola: fanno eccezione solamente i recettori \u03b11 e \u03b12 presenti a livello della muscolatura liscia dei vasi sanguigni, poich\u00e9 gli \u03b11 sono recettori cosiddetti giunzionali, cio\u00e8 si trovano nel punto di contatto tra la cellula muscolare liscia e la terminazione nervosa noradrenergica, quindi legano preferenzialmente la NA, mentre gli \u03b12 sono recettori cosiddetti extragiunzionali, cio\u00e8 si trovano sparpagliati sulla muscolatura liscia vasale, e legano preferenzialmente la A, rilasciata come neuro-ormone dalla midollare del surrene soprattutto in condizioni di stress.\nI recettori \u03b2, invece, hanno delle preferenze:"}
{"id": "1466028", "revid": "1543377", "url": "https://it.wikipedia.org/wiki?curid=1466028", "title": "Lauda Sion Salvatorem", "text": "La sequenza Lauda Sion Salvatorem \u00e8 una preghiera della tradizione cattolica. In essa, dopo la lode all'Eucaristia, viene espresso il dogma della transustanziazione e spiegata la presenza completa di Cristo in ogni specie. I versi in questione sono \"Dogma datur Christi\u00e1nis, / quod in carnem transit panis, / et vinum in s\u00e1nguinem.\"\nL'autore \u00e8 san Tommaso d'Aquino, che la compose attorno al 1264, su richiesta di papa Urbano IV. Nel 1679 la paternit\u00e0 dell'Aquinate fu posta in dubbio dai Gesuiti, che generarono un'accesa discussione con i Domenicani, i quali citavano la testimonianza di Tolomeo da Lucca, un contemporaneo di Tommaso.\n\u00c8 una delle cinque sequenze conservatesi dopo la drastica riduzione voluta dal Concilio di Trento, e viene recitata o cantata prima dell'Alleluia che precede il Vangelo nella messa del Corpus Domini (facoltativamente dal 1970).\nNe sono state tramandate pi\u00f9 versioni, unificate solo nel \"Missale Romanum\" del 1570.\n\u00c8 ritenuto uno dei vertici della poesia religiosa di ogni tempo, per profondit\u00e0 dottrinale e sapienza estetica. Alcuni versi richiamano, quanto al contenuto ed alle espressioni utilizzate, l'inno Pange Lingua.\nIl Lauda Sion \u00e8 stato tradotto in musica da molti compositori, fra cui Orlando di Lasso, Pierluigi da Palestrina, Felix Mendelssohn e Federico Caudana."}
{"id": "1466029", "revid": "1543377", "url": "https://it.wikipedia.org/wiki?curid=1466029", "title": "I musicanti", "text": "I musicanti \u00e8 un album del gruppo vocale dei Ricchi e Poveri, pubblicato nel 1976. Con i brani intitolati \"I-o bao coccod\u00e8 miao\" e \"Il mio canto\", inclusi nel 33 giri, i Ricchi e Poveri partecipano quell'anno, per la quinta volta (l'ultima volta in quattro), al Festival di Sanremo. Le due canzoni presentate alla manifestazione ligure, nonostante il modesto successo ottenuto nella classifica finale (13\u00ba posto), vengono comunque abbinate in un 45 giri, pubblicato con il titolo collettivo di \"2 storie dei musicanti\", con \"I-o Bao coccod\u00e8 miao (parte I)\", sul lato A, e \"Il mio canto (parte II)\", sul lato B. Questo nuovo progetto discografico, indirizzato soprattutto ai pi\u00f9 piccoli, consiste in una favola musicale ispirata al racconto dei fratelli Grimm \"I musicanti di Brema\". I pezzi sono musicati da Luis Bacalov mentre i testi sono scritti da Sergio Bardotti. Nel corso del 1976 esce un secondo singolo, contenente altri due brani tratti dall'album, \"Storia di una gatta\", sul lato A, e \"La citt\u00e0 dei desideri\", sul lato B. In seguito, usciranno altri 45 giri tutti realizzati dall'etichetta Fonit Cetra per la serie SPB (musica per bambini).\nTracce.\nTutti i brani sono composti da Sergio Bardotti/Luis Bacalov.\nDettagli pubblicazione.\nPubblicazione &amp; Copyright: 1976 - Fonit Cetra.\nDistribuzione: Fonit Cetra."}
{"id": "1466034", "revid": "287204", "url": "https://it.wikipedia.org/wiki?curid=1466034", "title": "Flanders", "text": "Pagine correlate.\nFiandre (disambigua)"}
{"id": "1466035", "revid": "71433", "url": "https://it.wikipedia.org/wiki?curid=1466035", "title": "Denmark", "text": ""}
{"id": "1466036", "revid": "207432", "url": "https://it.wikipedia.org/wiki?curid=1466036", "title": "Hungary", "text": ""}
{"id": "1466037", "revid": "156618", "url": "https://it.wikipedia.org/wiki?curid=1466037", "title": "Lauda Sion", "text": ""}
{"id": "1466041", "revid": "1958640", "url": "https://it.wikipedia.org/wiki?curid=1466041", "title": "Antonio Jos\u00e9 Cavanilles", "text": "\u00c8 stato direttore dell'Orto botanico di Madrid dal 1801 al 1804.\nCollegamenti esterni.\n "}
{"id": "1466044", "revid": "339392", "url": "https://it.wikipedia.org/wiki?curid=1466044", "title": "Sailor Moon S", "text": ""}
{"id": "1466046", "revid": "742538", "url": "https://it.wikipedia.org/wiki?curid=1466046", "title": "Opel 15/24 PS e 16/35 PS", "text": "La 15/24 PS e la 16/35 PS erano due autovetture di lusso prodotte dalla casa automobilistica tedesca Opel dal 1909 al 1911.\nProfilo e storia.\nDopo l'uscita di produzione della 20/22 PS, alla fine del 1906, per oltre due anni non vi fu una sua naturale erede: gi\u00e0 da tempo, \u00e8 vero, vi erano altri modelli di lusso, ossia i modelli della famiglia 30PS e quelli della famiglia 40PS. Ma l'erede della 20/22 PS doveva costituire alla base della fascia di lusso della gamma Opel e quindi montare motorizzazioni minori ed essere meno costosa di questi altri modelli.\nFu solo all'inizio del 1909 che fu introdotta la vera erede della 20/22 PS.\nLa 15/24 PS.\nLa 15/24 PS, questo era il nome della nuova vettura, andava ad inserirsi nel listino Opel tra le pi\u00f9 costose 18/32 PS, oramai a fine produzione, e le pi\u00f9 economiche 10/18 PS, appartenenti per\u00f2 ancora alla fascia alta.\nDella sua antenata, la 15/24 riprese il motore a 4 cilindri a due semiblocchi allineati. Tale motore, con distribuzione a valvole laterali mosse da un albero a camme, era praticamente ripreso pari pari, senza particolari aggiornamenti, aveva una cilindrata di 3770 cm\u00b3 ed arrivava ad erogare quindi solo 24 CV a 1500 giri/min.\nLe differenze si vedono per\u00f2 nel resto della vettura, a partire dalla trasmissione, sempre ad albero cardanico, sempre con frizione a cono, ma stavolta con cambio a quattro marce anzich\u00e9 tre.\nGrosse differenze anche per quanto riguardava il telaio, non pi\u00f9 a pianale in lamiera, ma a longheroni e traverse in acciaio. Le sospensioni erano ad assale rigido e balestre semiellittiche.\nI freni erano invece a nastro, ed agivano sul cambio.\nLa 15/24 PS raggiungeva una velocit\u00e0 massima di circa 70\u00a0km/h, quindi immutata rispetto a quella della 20/22 PS.\nDisponibile come double-phaeton, limousine o landaulet, la 15/24 PS fu tolta di produzione alla fine del 1909.\nLa 16/35 PS.\nIl posto della 15/24 PS fu preso dalla 16/35 PS, lanciata all'inizio del 1910: rispetto al modello precedente, si trattava di una vettura molto pi\u00f9 moderna e prestante. Inoltre era disponibile, oltre che nelle carrozzerie gi\u00e0 previste per la 15/24 PS, anche come torpedo, un tipo di carrozzeria che stava iniziando a prendere piede proprio nei primissimi periodi del nuovo decennio.\nLa 16/35 PS montava un'evoluzione del motore della 15/24 PS: rivisto sia nell'alesaggio che nella corsa. Ferma restando la particolare architettura a cilindri accoppiati, la cilindrata sal\u00ec a 4084 cm\u00b3, con una potenza massima di 35\u00a0CV a 1500 giri/min.\nLa trasmissione era analoga a quella della 15/24 PS, e cos\u00ec pure il telaio, tranne che nelle sospensioni, dove le tradizionali balestre semiellittiche furono sostituite da balestre a tre quarti.\nLa velocit\u00e0 massima sfiorava gli 80\u00a0km/h.\nLa 16/35 PS fu tolta di produzione: la sua erede fu una vettura appartenente alla famiglia delle 45PS, ossia la \"18/40 PS\"."}
{"id": "1466047", "revid": "207432", "url": "https://it.wikipedia.org/wiki?curid=1466047", "title": "Lithuania", "text": ""}
{"id": "1466051", "revid": "486946", "url": "https://it.wikipedia.org/wiki?curid=1466051", "title": "Istituto tecnico per Geometra e Commerciale Gaetano Salvemine - Emanuele Filiberto Duca d'Aosta", "text": ""}
{"id": "1466054", "revid": "486946", "url": "https://it.wikipedia.org/wiki?curid=1466054", "title": "ITGC G. Salvemini - E.F. Duca d'Aosta", "text": ""}
{"id": "1466057", "revid": "33689", "url": "https://it.wikipedia.org/wiki?curid=1466057", "title": "Budgie", "text": ""}
{"id": "1466060", "revid": "28592", "url": "https://it.wikipedia.org/wiki?curid=1466060", "title": "Leonid Kantorovich", "text": ""}
{"id": "1466065", "revid": "767487", "url": "https://it.wikipedia.org/wiki?curid=1466065", "title": "Tre canti su Lenin", "text": "Tre canti su Lenin \u00e8 un documentario del 1934, diretto dal regista sovietico Dziga Vertov. Rientra nel \"genere\" cinematografico del documentario di propaganda e sanc\u00ec l'apogeo ufficiale del regista sovietico, insieme al suo progressivo isolamento da parte del regime.\nIl film \u00e8 scandito da tre canti popolari dell'Uzbekistan che ne caratterizzano le tre parti: la prima - \"Il mio volto era in una buia prigione\" - \u00e8 dedicata al tema della liberazione, la seconda - \"Noi l'amavamo\" - su Lenin stesso e la terza \u00e8 incentrata sui propagandistici progressi dell'URSS, con la presenza di interviste ad un'operaia, un colcosiano e una contadina. Lenin viene spesso evocato come il Messia di una rivoluzione mondiale.\n\"Tre canti su Lenin\" \u00e8 un documentario \"lirico\", per il particolare trattamento musicale del materiale d'archivio. A lungo gli studiosi di cinema hanno considerato quest'ultimo film il migliore della produzione vertoviana, anche per il suo immediato successo sia in patria che all'estero. Il regista con quest'opera sembra snaturare tutta la propria attivit\u00e0 cinematografica precedente, incentrata su uno sperimentalismo originale ma anche inviso a un regime che sta imponendo, proprio a partire dal 1934, il \"realismo socialista\".\nIn realt\u00e0 Vertov cerca sempre nuove sperimentazioni nel campo documentaristico, e Tre canti su Lenin \u00e8 in coerenza con questo progetto: per la prima volta il regista ha voluto produrre un'opera d'arte, seguendo intenti puramente estetici; a conferma di quest'ultima considerazione, da ricordare la straordinaria qualit\u00e0 della partitura musicale, orchestrata da Saporin.\nVertov vuole realizzare un progetto di celebrazione politica, vuoto di qualsiasi facile retorica:\nci\u00f2 viene realizzato recuperando una traccia inedita di Lenin, culturalmente determinata dalla musica di commento (basata principalmente su canti popolari orientali)."}
{"id": "1466081", "revid": "75230", "url": "https://it.wikipedia.org/wiki?curid=1466081", "title": "John Shaft", "text": "John Shaft \u00e8 un personaggio immaginario letterario, cinematografico e televisivo, protagonista di sette romanzi, cinque film e una serie televisiva.\nStoria.\nCreato nel 1970 dallo scrittore bianco Ernest Tidyman come risposta afro-americana al James Bond di Ian Fleming, John Shaft divenne subito protagonista di una saga cinematografica di grande successo.\nDetective privato dai modi rudi e sbrigativi, fu interpretato da Richard Roundtree in \"Shaft il detective\" (1971) e nei due sequel degli anni settanta, mentre Samuel L. Jackson ne ha interpretato il nipote (anch'esso chiamato John Shaft) in \"Shaft\", sequel che usc\u00ec nelle sale nel 2000.\nQuando venne pubblicato il primo libro il personaggio di Shaft venne definito: \"Pi\u00f9 caldo di Bond, pi\u00f9 fico di Bullitt\" (\"Hottest than Bond, cooler than Bullit\"), tagline utilizzata anche all'uscita del primo film del 1971.\nBiografia del personaggio.\nNell'ultimo libro di Ernest Tidyman, \"The Last Shaft\" (1975), alla fine John Shaft muore. Ciononostante, lo stesso John Shaft, interpretato da Roundtree, ricomparve in un cameo nel sequel del 2000."}
{"id": "1466091", "revid": "767487", "url": "https://it.wikipedia.org/wiki?curid=1466091", "title": "Louis Claude Marie Richard", "text": " Anche suo figlio, Achille Richard, fu un importante botanico."}
{"id": "1466097", "revid": "6923", "url": "https://it.wikipedia.org/wiki?curid=1466097", "title": "Universit\u00e0 telematica", "text": "L'universit\u00e0 telematica \u00e8 un istituto di istruzione superiore di livello universitario che eroga corsi con modalit\u00e0 a distanza, prevalentemente mediante l'impiego di tecnologie di comunicazione.\nDescrizione.\nTali enti sono abilitati a rilasciare titoli accademici riconosciuti (lauree e dottorati di ricerca) in base alla legge dello Stato del mondo in cui operano. La peculiarit\u00e0 delle universit\u00e0 telematiche \u00e8 l'impiego del metodo di insegnamento basato sull'e-learning, ossia mediante formazione a distanza, sebbene in alcuni casi sia prevista anche la possibilit\u00e0 di seguire i corsi anche in aula, ossia presso la sede universitaria. Inoltre, in alcuni Paesi, inclusa l'Italia, \u00e8 previsto dalla legge che le universit\u00e0 telematiche debbano tenere esami e sedute di laurea solo nella sede dell'universit\u00e0, senza cio\u00e8 possibilit\u00e0 di avvalersi della modalit\u00e0 a distanza.\nNel diritto internazionale.\nUnione Europea.\nIl Consiglio dei ministri dell'istruzione dell'Unione europea il 13 luglio 2001 ha emanato una risoluzione sull'e-learning con cui \"incoraggia gli stati membri a esprimere nuovi metodi e approcci di apprendimento\". A sua volta il Parlamento europeo e il Consiglio hanno deciso di supportare anche con specifiche risorse \"le iniziative degli stati membri dell'Unione europea nel settore della formazione a distanza\" privilegiando quale settore prioritario di intervento quello universitario.\nNelle legislazioni statali.\nItalia.\nLa legge finanziaria per l'anno 2003 tra le iniziative collaterali alle disposizioni finanziarie vere e proprie, all'art. 26, 5\u00ba comma ha stabilito che il Ministro per l'Innovazione e le tecnologie pu\u00f2, con suo decreto, determinare i criteri e le procedure di accreditamento dei corsi universitari a distanza, fissati poi con successivi decreti interministeriali.\nIn base a essi il Ministero dell'Istruzione, dell'Universit\u00e0 e della Ricerca ha poi emanato i singoli decreti di riconoscimento per undici universit\u00e0 telematiche. Il 27 settembre 2013 il ministro dell'Istruzione Maria Chiara Carrozza ha firmato il decreto sulla programmazione triennale 2013-2015 delle universit\u00e0, contenente il divieto di aprire nuovi atenei telematici."}
{"id": "1466102", "revid": "767487", "url": "https://it.wikipedia.org/wiki?curid=1466102", "title": "Gothika", "text": "Gothika \u00e8 un film del 2003 diretto da Mathieu Kassovitz e interpretato da Halle Berry, Robert Downey Jr. e Pen\u00e9lope Cruz.\nTrama.\nLa dottoressa Miranda Grey \u00e8 un'avvenente e brillante psichiatra nell'istituto gestito dal marito Douglas Grey, un uomo molto pi\u00f9 anziano di lei. Tornando a casa una sera di pioggia, Miranda trova in mezzo alla strada una misteriosa ragazza bionda, visibilmente sconvolta e seminuda. La dottoressa scende dall'auto per soccorrerla, ma appena la tocca la ragazza prende fuoco. Miranda si risveglia alcuni giorni dopo in una delle celle dell'ospedale in cui lavora, accusata dell'efferato omicidio del marito.\nSull'orlo della pazzia e assolutamente immemore di quello che \u00e8 accaduto, Miranda chiede invano l'aiuto del dottor Pete Graham, amico e collega, e scopre che le accuse di violenza mosse alle guardie da Chloe Sava, una delle sue pazienti, erano assolutamente vere. Ci\u00f2 che rende a Miranda la reclusione ancora pi\u00f9 complicata sono le continue e violente visite della ragazza fantasma che continua a lasciarle il messaggio \"Not Alone\" (Non da solo/a). \u00c8 proprio grazie all'aiuto dello spirito della ragazza, che si riveler\u00e0 essere Rachel Parsons una giovane morta quattro anni prima, che Miranda riuscir\u00e0 a fuggire dall'istituto.\nScappata dall'istituto e tornata alla propria abitazione, Miranda fa l'orribile scoperta: effettivamente \u00e8 stata lei a uccidere il marito, anche se in quel momento era sotto l'influsso del fantasma di Rachel. Inoltre scopre che da anni il marito era uno stupratore seriale che portava le vittime in una vecchia fattoria di sua propriet\u00e0 e le filmava. Rachel era una di queste.\nMiranda viene arrestata di nuovo, ma non prima di avere scoperto che sotto una botola della fattoria c'\u00e8 la stanza dove le ragazze venivano torturate e dove viene trovata l'ultima vittima ancora viva. Quando scopre che da anni lo sceriffo, migliore amico del marito, era suo complice viene quasi uccisa, ma il fantasma di Rachel interviene per uccidere lo sceriffo e salvarla. Un anno dopo Chloe, uscita di prigione, parte, e Miranda vede sulla strada il fantasma di un bambino scomparso.\nColonna Sonora.\nLa canzone durante i titoli di coda \u00e8 Behind Blue Eyes scritta da Pete Townshend e interpretata dai Limp Bizkit.\nProduzione.\nPer il film \u00e8 stato investito un budget di 40 milioni di dollari.\nAccoglienza.\nPubblico.\nIl film ha incassato 141,6 milioni di dollari al botteghino.\nCritica.\nSull'aggregatore Rotten Tomatoes il film riceve il 15% delle recensioni professionali positive con un voto medio di 4,1 su 10 basato su 169 critiche, mentre su Metacritic ottiene un punteggio di 38 su 100 basato su 36 critiche."}
{"id": "1466104", "revid": "56620", "url": "https://it.wikipedia.org/wiki?curid=1466104", "title": "Sergio Marchi (scrittore)", "text": "Nel 1997 vince il premio Selezione Bancarellino con il romanzo \"Un giovane detective e tre indizi\" edito da Paoline Editoriale Libri. Seguono \"Finale con brivido\" (Paoline Editoriale Libri), \"Suor Detective\" (Mursia Scuola), \"Che cosa \u00e8 accaduto a Peter Pan\" (Carlo Signorelli Editore).\nGrazie alla trilogia fantasy storica \"La Tavola di smeraldo\" (Tiziano Cornegliani editore) \u00e8 stato finalista sia con il primo volume (prefazione di Sergio Leondi, tradotto in greco e in inglese) che con il secondo (prefazione di Alessandro Cecchi Paone) al premio Selezione Bancarellino, 2003 e 2005.\nSergio Marchi svolge inoltre un'assidua attivit\u00e0 fra i ragazzi, incontrandoli nelle scuole o nelle biblioteche per incoraggiare la lettura, soprattutto come fonte di divertimento.\nNel 2006 \u00e8 tra i vincitori del premio Favolando e nel 2007 del premio \"C'era una volta...\"."}
{"id": "1466105", "revid": "3115", "url": "https://it.wikipedia.org/wiki?curid=1466105", "title": "Chiesa di Sant'Antonio Abate (Lugano)", "text": "La chiesa di Sant'Antonio Abate \u00e8 un edificio religioso barocco, con inserti neobarocchi, che si trova in piazza Dante, al centro di Lugano.\nStoria.\nLa chiesa sorse nel Duecento come convento degli Umiliati. Dopo che, nel 1571, Pio V ebbe sciolto l'ordine,la chiesa fu affidata ai Chierici Regolari di Somasca, che vi realizzarono un collegio. Sotto la loro amministrazione, dal 1633 al 1651 nacque la chiesa attuale, costruita al posto della precedente e integrata fra il 1667 e il 1676 ad opera di Pietro Ruspini. La chiesa assunse il suo aspetto definitivo nel primo Settecento. Nel 1852 il collegio fu chiuso. La sagrestia, demolita nel 1908, fu ricostruita successivamente. Dal 1914 al 1915, inoltre, all'edificio fu aggiunto il campanile. La facciata fu realizzata in stile neobarocco da Giuseppe Bordonzotti nel 1918.\nDescrizione.\nOrgano a canne.\nSulle due cantorie ai lati della navata, entro due casse antiche, si trova l'organo a canne Mascioni \"opus 988\", costruito nel 1975. Lo strumento, a trasmissione elettrica, ha due tastiere di 61 note ciascuna ed una pedaliera concavo-radiale di 32."}
{"id": "1466108", "revid": "287204", "url": "https://it.wikipedia.org/wiki?curid=1466108", "title": "Provincia di Cercado", "text": "Con il termine Provincia di Cercado possono intendersi differenti province boliviane appartenenti a differenti dipartimenti:"}
{"id": "1466111", "revid": "1086846", "url": "https://it.wikipedia.org/wiki?curid=1466111", "title": "Associazione Calcio Torino 1946-1947", "text": "Questa voce raccoglie le informazioni riguardanti l'Associazione Calcio Torino nelle competizioni ufficiali della stagione 1946-1947."}
{"id": "1466122", "revid": "1788047", "url": "https://it.wikipedia.org/wiki?curid=1466122", "title": "Filad\u00e9lfia (Bahia)", "text": "Filad\u00e9lfia \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Senhor do Bonfim."}
{"id": "1466127", "revid": "1788047", "url": "https://it.wikipedia.org/wiki?curid=1466127", "title": "Firmino Alves", "text": "Firmino Alves \u00e8 un comune del Brasile nello Stato di Bahia, parte della mesoregione del Sul Baiano e della microregione di Ilh\u00e9us-Itabuna."}
{"id": "1466133", "revid": "1788047", "url": "https://it.wikipedia.org/wiki?curid=1466133", "title": "Floresta Azul", "text": "Floresta Azul \u00e8 un comune del Brasile nello Stato di Bahia, parte della mesoregione del Sul Baiano e della microregione di Ilh\u00e9us-Itabuna."}
{"id": "1466136", "revid": "36426", "url": "https://it.wikipedia.org/wiki?curid=1466136", "title": "Bacaudae", "text": ""}
{"id": "1466137", "revid": "1788047", "url": "https://it.wikipedia.org/wiki?curid=1466137", "title": "Formosa do Rio Preto", "text": "Formosa do Rio Preto \u00e8 un comune del Brasile nello Stato di Bahia, parte della mesoregione dell'Extremo Oeste Baiano e della microregione di Barreiras."}
{"id": "1466142", "revid": "433605", "url": "https://it.wikipedia.org/wiki?curid=1466142", "title": "Gandu", "text": "Gandu \u00e8 un comune del Brasile nello Stato di Bahia, parte della mesoregione del Sul Baiano e della microregione di Ilh\u00e9us-Itabuna."}
{"id": "1466145", "revid": "1788047", "url": "https://it.wikipedia.org/wiki?curid=1466145", "title": "Gavi\u00e3o (Brasile)", "text": "Gavi\u00e3o \u00e8 un comune del Brasile nello Stato di Bahia, parte della mesoregione del Nordeste Baiano e della microregione di Serrinha."}
{"id": "1466146", "revid": "44516", "url": "https://it.wikipedia.org/wiki?curid=1466146", "title": "Movimento Scaut Svizzero", "text": ""}
{"id": "1466149", "revid": "228587", "url": "https://it.wikipedia.org/wiki?curid=1466149", "title": "Richard Roundtree", "text": "\u00c8 celebre per aver interpretato il ruolo di John Shaft nei film \"Shaft il detective\" (1971), \"Shaft colpisce ancora\" (1972), \"Shaft e i mercanti di schiavi\" (1973), \"Shaft\" (2000), \"Shaft\" (2019) e nella serie televisiva \"Shaft\" (1973-1974).\nBiografia.\nDopo essere stato giocatore di football e modello, Roundtree divenne popolarissimo interpretando sul grande schermo il ruolo del detective di colore John Shaft, vera e propria icona della blaxploitation dei primi anni settanta. In quegli stessi anni prese parte anche alla celebre serie tv \"Radici\", la saga tratta dal romanzo di Alex Haley, nel ruolo di Sam Bennett. In seguito, pur recitando in molti film, per lungo tempo non gli vennero pi\u00f9 affidati ruoli significativi. Ma dagli anni novanta in poi, dopo aver sconfitto nel 1993 un cancro al seno torn\u00f2 alla ribalta come personaggio icona, anche grazie ad un ritorno di interesse generale verso la blaxploitation.\n\u00c8 apparso in \"Seven\" (1995) di David Fincher e in \"Shaft\" (2000), remake della pellicola originale, diretto da John Singleton, in cui \u00e8 stato nuovamente Shaft, zio dell'omonimo protagonista interpretato da Samuel L. Jackson. Inoltre ha interpretato un ruolo in \"George re della giungla...?\" (1997). In tv \u00e8 stato protagonista in parecchi episodi di \"Desperate Housewives\", interpretando un detective senza scrupoli, ed \u00e8 apparso anche nella serie di fantascienza \"Heroes\"."}
{"id": "1466150", "revid": "339392", "url": "https://it.wikipedia.org/wiki?curid=1466150", "title": "Navy NCIS Unit\u00e0 anticrimine", "text": ""}
{"id": "1466152", "revid": "339392", "url": "https://it.wikipedia.org/wiki?curid=1466152", "title": "NCIS Unit\u00e0 anticrimine", "text": ""}
{"id": "1466155", "revid": "1788047", "url": "https://it.wikipedia.org/wiki?curid=1466155", "title": "Gentio do Ouro", "text": "Gentio do Ouro \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Irec\u00ea."}
{"id": "1466166", "revid": "287204", "url": "https://it.wikipedia.org/wiki?curid=1466166", "title": "Museo delle arti e tradizioni popolari", "text": "Per Museo delle arti e tradizioni popolari si possono trovare le seguenti voci:"}
{"id": "1466167", "revid": "1566286", "url": "https://it.wikipedia.org/wiki?curid=1466167", "title": "Piero De Bernardi", "text": "Biografia.\nDopo aver debuttato alla sceneggiatura nel 1953 con \"Il tesoro del Bengala\", \u00e8 cresciuto professionalmente, con un forte legame d'amicizia, con Leo Benvenuti, col quale former\u00e0 una delle coppie di maggiore successo della commedia all'italiana, collaborando tra l'altro alla saga di Fantozzi e alla trilogia di Amici miei, ma anche a film di Vittorio De Sica, Pietro Germi, Mauro Bolognini, Nanni Loy, Alberto Sordi, Sergio Leone, Carlo Verdone e molti altri registi italiani del XX secolo, nonch\u00e9 allo sceneggiato televisivo \"Il balordo\" (1978) di Pino Passalacqua, con Tino Buazzelli protagonista. Insieme a Benvenuti, De Bernardi viene designato con il Premio Flaiano per la sceneggiatura per il complesso della collaborazione tra i due autori."}
{"id": "1466168", "revid": "1788047", "url": "https://it.wikipedia.org/wiki?curid=1466168", "title": "Gl\u00f3ria (Bahia)", "text": "Gl\u00f3ria \u00e8 un comune del Brasile nello Stato di Bahia, parte della mesoregione di Vale S\u00e3o-Franciscano da Bahia e della microregione di Paulo Afonso."}
{"id": "1466172", "revid": "1788047", "url": "https://it.wikipedia.org/wiki?curid=1466172", "title": "Gongogi", "text": "Gongogi \u00e8 un comune del Brasile nello Stato di Bahia, parte della mesoregione del Sul Baiano e della microregione di Ilh\u00e9us-Itabuna."}
{"id": "1466176", "revid": "1788047", "url": "https://it.wikipedia.org/wiki?curid=1466176", "title": "Governador Lomanto J\u00fanior", "text": "Governador Lomanto J\u00fanior (in passato Barro Preto) \u00e8 un comune del Brasile nello Stato di Bahia, parte della mesoregione del Sul Baiano e della microregione di Ilh\u00e9us-Itabuna."}
{"id": "1466182", "revid": "1788047", "url": "https://it.wikipedia.org/wiki?curid=1466182", "title": "Governador Mangabeira", "text": "Governador Mangabeira \u00e8 un comune del Brasile nello Stato di Bahia, parte della mesoregione Metropolitana de Salvador e della microregione di Santo Ant\u00f4nio de Jesus.\nIl nome deriva da Ot\u00e1vio Mangabeira (1886-1960) che fu governatore di Bahia e membro dell'Accademia delle Lettere brasiliana."}
{"id": "1466186", "revid": "287204", "url": "https://it.wikipedia.org/wiki?curid=1466186", "title": "Provincia di Pinar del Rio", "text": ""}
{"id": "1466191", "revid": "124123", "url": "https://it.wikipedia.org/wiki?curid=1466191", "title": "Lobsang Palden Yeshe", "text": "Era uno dei fratelli del 10\u00ba Shamarpa, Mipam Ch\u00f6drup Gyamtso (1742 \u2013 1793).\nBiografia.\nLobsang Palden Yeshe fu probabilmente il primo dei lama tibetani ad intraprendere una sorta di \"carriera diplomatica\", infatti furono molti i viaggi intrapresi e gli incontri con altri sovrani che fece nell'arco della sua vita. Fu inoltre un grande scrittore. Nel 1762 identific\u00f2 l'ottavo Dalai Lama e dopo averlo iniziato ai propri voti di monaco lo ufficializz\u00f2 a palazzo Potala dandogli il nome di Jamphel Gyatso.\nLobsang decise di aiutare tra il 1774 e il 1775, un certo George Bogle, diplomatico scozzese che fu mandato in Tibet per negoziare con Warren Hastings, governatore dell'India alcune questioni riguardanti i due paesi. Altro intervento del Panchen Lama fu quello di negoziatore tra il raja del Bhutan e una regione del Bengala, quando quest'ultima fu invasa dal sovrano asiatico nel 1772. Altra questione abilmente gestita da Lobsang fu una diatriba con alcuni emissari dell'imperatore cinese mandati in Tibet per cercare di risolvere un mistero riguardante il dio cinese della guerra, che era stato equiparato a Gesar un eroe epico tibetano che aveva avuto un grande ruolo nella diffusione del Buddhismo nella regione; ci\u00f2 aveva creato tensione tra i due paesi.\nI cinesi tentarono anche di creare una frattura tra il Panchen Lama e il Dalai Lama, invitando il primo a Pechino nel 1779, ma Lobsang cerc\u00f2 sempre di evitare quel viaggio, finch\u00e9 non ne fu quasi costretto. I cinesi prepararono il viaggio preoccupandosi per la sicurezza del lama e quando arriv\u00f2 nella capitale lo accolsero con tutti gli onori, anche se, subito dopo il suo arrivo, fu colpito dal vaiolo e mor\u00ec poco dopo.\nLobsang aveva un fratello, Sha Marpa, il quale dopo la sua morte cerc\u00f2 in ogni modo di ereditare una parte delle ricchezze che i cinesi avevano donato al Lama. Quando cap\u00ec che non sarebbe mai riuscito ad ottenere quel che voleva, non esit\u00f2 a cospirare con il Nepal che aveva mire espansionistiche sul Tibet, pianificando l'occupazione di Shigatse. Malgrado ci\u00f2 Sha Marpa non ottenne quello che desiderava. Dopo tre anni di occupazione, la Cina invi\u00f2 in Tibet un contingente armato al fine di ricacciare i nepalesi; l'operazione fu completata nel 1792.\nSfortunatamente, durante la Rivoluzione culturale cinese le tombe dei Panchen Lama dal quinto al nono furono distrutte; ma sotto il decimo Panchen Lama fu edificata un'unica grande tomba al monastero di Tashilhunpo in loro memoria, conosciuta col nome di Tashi Langyar."}
{"id": "1466193", "revid": "289247", "url": "https://it.wikipedia.org/wiki?curid=1466193", "title": "Germano di Auxerre", "text": ""}
{"id": "1466196", "revid": "12560263", "url": "https://it.wikipedia.org/wiki?curid=1466196", "title": "Amancio Ortega Gaona", "text": ""}
{"id": "1466210", "revid": "298055", "url": "https://it.wikipedia.org/wiki?curid=1466210", "title": "Ricchi &amp; Poveri (album 1976)", "text": "Ricchi &amp; Poveri \u00e8 un album/raccolta in studio pubblicato dal gruppo italiano dei Ricchi e Poveri nel 1976, su etichetta Fonit Cetra.\nL'album non deve essere confuso con l'omonima raccolta \"Ricchi &amp; Poveri\", uscita in vinile nel 1978, sempre per la Fonit Cetra. Questo album del 1976 contiene brani editi ed inediti, realizzati tra il 1972 e il 1974. Due brani ricompaiono anche nella citata omonima raccolta del 1978, \"Una musica\" e \"Un diadema di ciliegie\": la prima, scritta da Paolo Limiti, fu una delle sigle di \"Rischiatutto\"; la seconda, invece, fu presentata al Festival di Sanremo nel 1972, classificandosi all'11\u00ba posto dopo i due secondi posti delle due edizioni precedenti. Si trattava della terza presenza di s\u00e9guito a Sanremo del gruppo. L'album/raccolta del 1976 contiene anche un altro brano sanremese, \"Dolce frutto\", presentato al Festival nel 1973, e arrivato al 4\u00ba posto (quarta partecipazione consecutiva alla manifestazione ligure, a cui hanno preso parte per cinque volte come quartetto, e che vinceranno poi, come trio, nel 1985). In totale, i brani del disco sono dieci. Di questi, tutti sono gi\u00e0 stati pubblicati su 45 giri, cinque su lati A (\"Un diadema di ciliegie\", \"Pomeriggio d'estate\", \"Una musica\", \"Dolce frutto\" e \"Piccolo amore mio\") e gli altri cinque su lati B, ma solo due sono gi\u00e0 stati inseriti in album precedenti a questo (\"Dolce \u00e8 la mano\" e \"Un diadema di ciliegie\"), perci\u00f2 gli altri sono inediti su supporto 33 giri.\nQuesto LP viene pubblicato, poi, nel 1978 per il mercato tedesco con titolo e tracce invariati.\nSempre su etichetta Fonit Cetra, nel 1976 i Ricchi e Poveri pubblicano anche un altro album, una specie di concept, intitolato \"I musicanti\", contenente brani totalmente inediti. Due pezzi tratti da questo nuovo disco vennero portati al Festival di Sanremo di quell'anno, noti collettivamente come \u00ab2 storie di musicanti\u00bb, con cui ottengono il loro peggiore piazzamento storico (13\u00ba posto). Sempre nel 1976, viene ristampata la raccolta intitolata \"Un diadema di successi\", datata 1972, per la nota serie 'Lineatre', realizzata dalla casa discografica RCA Italiana, il cui titolo \u00e8 evidentemente ispirato al brano sanremese del 1972, \"Un diadema di ciliegie\".\nTracce.\nLato A\nLato B\nDettagli pubblicazione.\nPubblicazione &amp; Copyright: 1976 - Fonit Cetra.\nDistribuzione: Fonit Cetra."}
{"id": "1466216", "revid": "104458", "url": "https://it.wikipedia.org/wiki?curid=1466216", "title": "Julija Tchepalova", "text": ""}
{"id": "1466218", "revid": "339392", "url": "https://it.wikipedia.org/wiki?curid=1466218", "title": "Ljubov Egorova", "text": ""}
{"id": "1466220", "revid": "1318658", "url": "https://it.wikipedia.org/wiki?curid=1466220", "title": "Armand Peugeot", "text": "Biografia.\nFormazione e carriera professionale.\nFiglio di \u00c9mile Peugeot e Wilhelmine Ehrmann, Armand Peugeot era il discendente di una dinastia di industriali attivi nella metallurgia e nella creazione di fonderie, dai tempi del regno di Napoleone I.\nTrasferitosi per studio ed apprendistato in Inghilterra, a Leeds, nel 1871, Armand ebbe modo di studiare i metodi di lavorazione dell'acciaio applicati oltremanica. Si convinse anche del possibile futuro sviluppo del nascente settore automobilistico. Rientr\u00f2 in Francia nel momento in cui un nuovo mezzo di locomozione, la bicicletta, stava cominciando lentamente a diffondersi nel paese. Armand Peugeot riusc\u00ec a convincere la famiglia dei possibili sbocchi economici derivanti dalla bicicletta e diede la spinta decisiva affinch\u00e9 l'azienda di famiglia, fino a quel momento dedita alla fabbricazione di utensileria varia, decidesse di ampliare la sua produzione nel settore delle biciclette. Nella fabbrica di Beaulieu/Mandeure si arriv\u00f2 a produrre annualmente diverse migliaia di biciclette l'anno, fino a raggiungere, nel 1890 la cifra di 30.000 pezzi annui.&lt;br&gt;Poco tempo dopo l'avvio della produzione di biciclette, Armand Peugeot cominci\u00f2 a pensare ad un mezzo motorizzato, che permettesse all'utente di spostarsi senza dover utilizzare la forza muscolare. Nel 1886 Peugeot contatt\u00f2 la famiglia Boll\u00e9e per avere notizie sui veicoli a vapore da essi realizzati. Poco pi\u00f9 tardi, Armand contatt\u00f2 anche L\u00e9on Serpollet, accordandosi con questi per la produzione di una vettura con propulsione a vapore. Nel 1889, all'Esposizione universale di Parigi, Armand Peugeot e L\u00e9on Serpollet presentarono la loro vettura, un triciclo a vapore dotato di uno speciale dispositivo di evaporazione istantanea ideato l'anno prima dallo stesso Serpollet. Il triciclo, che riscosse uno scarso successo, fu in seguito denominato Peugeot Type 1.&lt;br&gt;Peugeot aveva visto molti limiti nei motori a vapore, ed ebbe modo di stringere contatti con Gottlieb Daimler e Wilhelm Maybach proprio in occasione dell'esposizione di Parigi. I due tedeschi, pionieri dell'automobile, avevano ideato da tempo un motore a scoppio quando ancora lavoravano presso l'azienda di Nikolaus August Otto. Dopo mille difficolt\u00e0 erano anche riusciti a montare questo motore in una carrozza, dando luogo alla prima vettura a quattro ruote della storia, mossa da un motore a quattro tempi. Armand, attratto dalle caratteristiche di leggerezza e limitato ingombro del motore di Daimler e Maybach, decise di affrancarsi dalla propulsione a vapore per dedicarsi ai motori a scoppio. In particolare, decise di utilizzare motori Daimler per le sue autovetture, ma dato che non aveva ancora molta esperienza nella produzione su licenza di tale motore, dovette stringere accordi per acquistarli dal rappresentante di Daimler in Francia, \u00c9mile Levassor. Nel 1891 nacque la Peugeot Type 2, prima Peugeot con motore a scoppio. Da l\u00ec in poi la produzione si sarebbe diversificata in vari modelli. Peugeot vedeva nelle dimostrazioni su strada e nelle gare un ottimo mezzo pubblicitario per i suoi veicoli, perci\u00f2, nel 1894, fece partecipare la nuova Type 3 alla Parigi-Rouen, considerata la prima gara automobilistica di sempre. La sua vettura riusc\u00ec ad aggiudicarsi il primo premio. &lt;br&gt;Nel 1895 Peugeot riusc\u00ec a conseguire la laurea in ingegneria. Nel tempo, Peugeot entr\u00f2 in conflitto con il resto della famiglia, per nulla fiduciosa negli sbocchi economici dell'automobile. Nel 1897 vi fu la scissione: da una parte, Eug\u00e8ne Peugeot, cugino di Armand, continu\u00f2 con la produzione di utensili e biciclette, mentre dall'altra, Armand Peugeot fond\u00f2 la \"Soci\u00e9t\u00e9 des Automobiles Peugeot\", dedita unicamente alla produzione automobilistica. Cominciarono anche ad essere prodotti i primi motori Peugeot, che resero autonoma l'azienda francese.&lt;br&gt;Nonostante la scissione familiare, Armand Peugeot non si sent\u00ec mai veramente in conflitto con gli altri membri della famiglia; quando Eug\u00e8ne Peugeot decise finalmente di dedicarsi anch'egli alla produzione automobilistica, fondando la Lion-Peugeot, Armand non lo ostacol\u00f2, ma anzi decise di spostare la sua produzione su modelli di fascia alta, mentre il neonato marchio di Eug\u00e8ne Peugeot si sarebbe dedicato a vetture di fascia bassa. Con la morte di Eug\u00e8ne, avvenuta nel 1907, cominci\u00f2 un processo di avvicinamento tra i due marchi fratelli che sfoci\u00f2 nella definitiva riconciliazione tra Armand Peugeot e i figli di Eug\u00e8ne, che nel frattempo avevano assunto la direzione della Lion-Peugeot.\nArmand Peugeot mor\u00ec il 2 gennaio 1915 a Neuilly-sur-Seine. Fu sepolto a Parigi nel cimitero di P\u00e8re-Lachaise.\nVita privata.\nNel 1872 Armand Peugeot spos\u00f2 Sophie Leonie Fallot (1852-1930), dalla quale ebbe cinque figli: il primogenito Raymond, nato nel 1873, morir\u00e0 nel 1886 per un'infezione conseguente ad un'operazione alle tonsille e degenerata in meningite. La secondogenita, Elisabeth, nata nel 1882, morir\u00e0 anch'essa in seguito a febbre tifoide contratta nel 1896 e dovuta all'ingestione di ostriche avariate. Le altre figlie, tutte femmine, erano Madeleine, nata nel 1887, Germaine, nata nel 1889, e Marie-Anne, nata nel 1890."}
{"id": "1466223", "revid": "729019", "url": "https://it.wikipedia.org/wiki?curid=1466223", "title": "Tour della Nazionale di rugby a 15 della Nuova Zelanda 1938", "text": "Il Tour della Nazionale di rugby a 15 della Nuova Zelanda 1938 fu una serie di incontri dalla nazionale di rugby della nel 1938 e con sede l'Australia.. Con 3 successi su 3 partite, gli All Blacks conquistarono la Bledisloe Cup. I neozelandesi vinsero anche tutti gli altri match contro selezioni o squadre ad inviti."}
{"id": "1466224", "revid": "119496948", "url": "https://it.wikipedia.org/wiki?curid=1466224", "title": "Theresa Andrews", "text": "Specializzata nel dorso ha vinto due medaglie d'oro ai Giochi olimpici di : nei 100\u00a0m dorso e nella staffetta 4x100\u00a0m misti."}
{"id": "1466228", "revid": "124628222", "url": "https://it.wikipedia.org/wiki?curid=1466228", "title": "Associazione Calcio Torino 1947-1948", "text": "Questa voce raccoglie le informazioni riguardanti l'Associazione Calcio Torino nelle competizioni ufficiali della stagione 1947-1948.\nStagione.\nI \"Granata\" conquistano il loro quinto titolo (il quarto consecutivo) alimentando cos\u00ec la leggenda del Grande Torino.\nA fine stagione il Torino venne invitato da diverse Federazioni calcistiche sudamericane per disputare delle gare amichevoli. La scelta cadde sul Brasile, dove nel luglio 1948 vennero giocate le seguenti partite:"}
{"id": "1466236", "revid": "9316", "url": "https://it.wikipedia.org/wiki?curid=1466236", "title": "Riola di Vergato", "text": ""}
{"id": "1466237", "revid": "287204", "url": "https://it.wikipedia.org/wiki?curid=1466237", "title": "Geografia della provincia di Grosseto", "text": "La Geografia della provincia di Grosseto, data l'estensione territoriale di oltre 4.500 km\u00b2, risulta essere contraddistinta da una grandissima variet\u00e0 di caratteristiche territoriali, ambientali e paesaggistiche, che contraddistinguono tra loro le varie zone.\nFascia costiera.\nLa fascia costiera continentale della provincia di Grosseto si sviluppa da nord-ovest a sud-est, dal Golfo di Follonica (confine con la provincia di Livorno) alla foce del fiume Chiarone (confine con la provincia di Viterbo e la regione Lazio).\nL'intero tratto litoraneo, prevalentemente pianeggiante, risulta essere costituito da un susseguirsi di ampie falcature basse e sabbiose, interrotte tra loro dalle foci dei corsi d'acqua o da alcuni promontori, che presentano generalmente coste rocciose e frastagliate.\nDa nord a sud, troviamo i promontori delle Bandite di Scarlino (213 metri) che interrompono le spiagge del Golfo di Follonica e includono, tra l'altro Cala Violina e Cala Martina, i promontori di Punta Ala e delle Rocchette (350 metri) che chiudono a sud il golfo follonichese, i Monti dell'Uccellina (417 metri) che chiudono a sud il lungo arenile grossetano, infine il Monte Argentario (635 metri) e il promontorio di Ansedonia (113 metri) che interrompono localmente le coste sabbiose nella parte meridionale della provincia che, prima del confine con il Lazio, formano le caratteristiche spiagge ferrifere della Torba.\nMentre le Bandite di Scarlino e il promontorio di Punta Ala e delle Rocchette costituiscono l'appendice sud-occidentale delle Colline Metallifere, gli altri tre promontori risultano completamente isolati, avendo avuto caratteri insulari in ere remote.\nLungo l'intero tratto costiero, sono numerose le fortificazioni e le torri che costituivano nei secoli passati il sistema difensivo da eventuali incursioni piratesche o invasioni via mare.\nIsole.\nL'Isola del Giglio (496 metri s.l.m. di altezza massima) \u00e8 la principale isola della provincia di Grosseto. Presenta coste prevalentemente alte e rocciose, fatta eccezione per alcuni piccoli tratti bassi e sabbiosi, come la \"spiaggia del Campese\", la \"spiaggia dell'Arenella\" e la \"spiaggia delle Cannelle\".\nL'isola di Giannutri (88 metri s.l.m. di altezza massima) \u00e8 l'altra isola abitata della provincia. Nonostante si sviluppi su quote di poco superiori al livello del mare, le coste risultano essere rocciose, con a \"Cala dello Scoglio\" che si apre a nord, \"Cala dello Spalmatoio\" a est (offre attracco ai traghetti), \"Cala Brigantina\" a sud e \"Cala Maestra\" a ovest luogo dell'antico porto romano.\nTra gli isolotti minori non abitati, tutti scogliosi, spiccano in mare aperto le Formiche di Grosseto e la Formica di Burano, mete molto ambite dai sub, mentre dinanzi alla linea di costa sono da segnalare l'Isolotto dello Sparviero con la Torre degli Appiani di fronte a Punta Ala, l'Isola Rossa, l'Isola Argentarola e l'Isolotto di fronte all'Argentario.\nPianura.\nLa pianura costiera, un tempo area paludosa, malsana e malarica, \u00e8 stata bonificata a partire dal Settecento per volont\u00e0 dei Lorena, granduchi di Toscana. Un tempo gran parte della pianura tra Grosseto e Castiglione della Pescaia era occupata dal lago Prile, quasi completamente prosciugato dopo le grandi opere di bonifica: quasi tutta l'area pianeggiante fino al Settecento era ad elevato rischio malaria, pericolo che si \u00e8 esaurito completamente soltanto all'inizio del secolo scorso.\nL'area pianeggiante tende ad inoltrarsi, a tratti, anche nelle aree pi\u00f9 interne, risalendo parte dell'ultimo tratto dei principali corsi d'acqua.\nA nord, la pianura costira si inoltra nel retroterra formando la \"Piana del fiume Pecora\"; nella parte centrale si ha l'estensione maggiore verso l'interno, lungo il fiume Ombrone, dove si forma la Valle dell'Ombrone, che pu\u00f2 essere considerata come appendice della Maremma grossetana nell'entroterra; infine, nella parte meridionale, si trova la \"Piana dell'Albegna\" che tende ad insinuarsi verso l'interno per alcuni chilometri, fino a lasciare gradualmente spazio alle Colline dell'Albegna e del Fiora.\nArea collinare interna.\nIl territorio dell'entroterra risulta essere prevalentemente collinare. A nord si sviluppano i rilievi delle Colline Metallifere, procedendo verso sud-est ritroviamo la Valle dell'Ombrone che presenta un'alternanza di colline e vallate lungo i corsi d'acqua, poi le Colline dell'Albegna e del Fiora, con l'Area del Tufo che ne costituisce l'appendice agli estremi orientali; presso il confine pi\u00f9 interno con il Lazio si sviluppano le prime vette dei Monti Volsini.\nRilievi montuosi.\nLe uniche montagne presenti in provincia di Grosseto sono i rilievi montuosi del cono vulcanico del Monte Amiata, massiccio montuoso costituito da una serie di rilievi isolati ma in continuit\u00e0 tra loro che si innalzano nella parte orientale della provincia, sul confine con quella di Siena,: la vetta dell'Amiata raggiunge i 1.738 metri. Il massiccio montuoso amiatino include anche le cime di Poggio Trauzzolo (1.200 metri), Monte Labbro (1.193 metri), Monte Buceto (1.152 metri), Monte Civitella (1.107 metri) e Monte Aquilaia (1.104 metri).\nAll'estremit\u00e0 settentrionale del territorio provinciale, si elevano nell'area delle Colline Metallifere (a prevalente carattere collinare) altri tre isolati rilievi montuosi, che superano di poco i mille metri di altitudine: le Cornate di Gerfalco (1.060 metri), il Poggio di Montieri (1.051 metri) e il Poggio Ritrovoli (1.014 metri).\nFiumi.\nIl fiume Ombrone \u00e8 il corso d'acqua principale e sfocia ad estuario a sud della citt\u00e0 di Grosseto, in localit\u00e0 Bocca d'Ombrone; fiumi secondari che attraversano la provincia sono il Fiora (che sfocia in territorio laziale), l'Albegna, il Pecora e il Bruna; il Merse e il torrente Farma segnano parte del confine settentrionale con la provincia di Siena, mentre l'ultimo tratto del Chiarone segna il confine con quella di Viterbo in prossimit\u00e0 e lungo la fascia costiera. Nell'area amiatina sono da ricordare i torrenti Zancona ed Ente, rinomati per la pesca.\nLaghi, lagune ed aree umide.\nAll'estremit\u00e0 meridionale del territorio provinciale, nel comune di Capalbio, si trovano tre bacini lacustri: il Lago di Burano (principale bacino lacustre costiero), il Lago di San Floriano (anch'esso costiero seppur situato nella pianura maremmana) e il Lago Acquato (nell'area collinare a nord-est di Capalbio).\nNella parte settentrionale della provincia, va segnalato il Lago dell'Accesa, situato nell'area meridionale delle Colline Metallifere a sud di Massa Marittima: anche questo bacino lacustre, al pari del Lago Acquato, non presenta le caratteristiche di lago costiero.\nLa laguna di Orbetello si \u00e8 creata in seguito alla formazione di due cordoni di sabbia (Tombolo della Giannella e Tombolo della Feniglia), che unirono l'antica isola dell'Argentario alla terraferma, trasformandola in promontorio: lo specchio di mare tra l'Argentario e la precedente linea di costa (in corrispondenza di Orbetello), chiuso dai due tomboli si \u00e8 trasformato nell'attuale laguna.\nUn'altra zona umida di particolare interesse ambientale \u00e8 la Diaccia Botrona che si estende nella pianura tra Grosseto e Castiglione della Pescaia; l'area palustre \u00e8 ci\u00f2 che rimane dell'antico Lago Prile, quasi interamente prosciugato a seguito dei lavori di bonifica."}
{"id": "1466238", "revid": "1788047", "url": "https://it.wikipedia.org/wiki?curid=1466238", "title": "Guaratinga", "text": "Guaratinga \u00e8 un comune del Brasile nello Stato di Bahia, parte della mesoregione del Sul Baiano e della microregione di Porto Seguro.\nEconomia.\nSi produce cacao e vi si trovano piccole piantagioni di caff\u00e8. Si evidenzia anche nella sua economia l'allevamento di bestiame su piccola scala.\nSport.\nPrincipalmente conosciuta per essere la citt\u00e0 di nascita dell'atleta Ariela Pinto, campionessa di canottaggio in diverse competizioni nazionali e internazionali."}
{"id": "1466240", "revid": "1305772", "url": "https://it.wikipedia.org/wiki?curid=1466240", "title": "Tecmo World Cup '90", "text": "Tecmo World Cup '90 \u00e8 un videogioco di calcio arcade pubblicato nel 1989 dalla Tecmo.\nNon fu l'unico gioco di calcio sviluppato dalla Tecmo, ma probabilmente il pi\u00f9 celebre dell'azienda; \u00e8 successivo a \"Tehkan World Cup\", videogioco sviluppato dalla medesima casa quando ancora si chiamava Tehkan, e che nelle successive ristampe \u00e8 stato ribattezzato \"Tecmo Cup\".\nIn Italia venne diffuso il bootleg \"Euro League\", di produttore ignoto.\nLa Tecmo pi\u00f9 tardi fece uscire anche una versione dell'originale per il mercato europeo, dove al posto delle nazionali di Stati Uniti e Giappone erano presenti quelle di Spagna e Francia.\nModalit\u00e0 di gioco.\nIl menu iniziale permette la scelta della squadra da utilizzare tra otto differenti squadre, e la differenza tra i due porting sta proprio nelle squadre selezionabili: nella versione originale \"Tecmo World Cup '90\" la scelta \u00e8 tra nazionali, mentre nel bootleg \"Euro League\" la scelta \u00e8 tra club europei; notare che molte delle divise delle nazionali non sono corrette, ma i giocatori delle varie squadre hanno carnagione o colore dei capelli differenti, mentre i club sono fedeli ai veri colori sociali.\nSi gioca con due tasti, il primo che permette di calciare basso e il secondo di calciare alto; calciando la palla si effettua quindi non solo il tiro in porta ma anche il passaggio, in quanto un compagno vicino al punto di ricaduta della palla si avventa automaticamente sul pallone.\n\u00c8 possibile effettuare tiri bassi e alti, rovesciate e tuffi di testa (questi quando si riceve un passaggio con il tiro alto), colpi di testa in elevazione (quando si \u00e8 senza palla e si preme il tasto del tiro alto) e scivolate (quando si \u00e8 senza palla e si preme il tasto del tiro basso; \u00e8 l'unico modo per poter sottrarre palla all'avversario finch\u00e9 controlla la stessa). Quando la squadra avversaria arriva nei pressi dell'area del giocatore quest'ultimo controlla in modo totalmente manuale il proprio portiere.\nIl tempo varia in base alle impostazioni DIP switch del gioco. Se la partita termina in parit\u00e0 il gioco termina comunque. Ci sono sette livelli, tanti quante le squadre escluse dalla scelta iniziale, e l'unica variante notabile tra i livelli \u00e8 la differente intelligenza artificiale del portiere CPU.\nSquadre selezionabili.\nTecmo World Cup '90 (versione asiatica)\nTecmo World Cup '90 (versione europea)\nEuro League"}
{"id": "1466243", "revid": "599013", "url": "https://it.wikipedia.org/wiki?curid=1466243", "title": "Jolanda de Rover", "text": "Specializzata nel dorso ha vinto due medaglie ai Giochi olimpici di Los Angeles 1984: un oro nei 200\u00a0m dorso e il bronzo nei 100\u00a0m dorso."}
{"id": "1466247", "revid": "155613", "url": "https://it.wikipedia.org/wiki?curid=1466247", "title": "Copertura a salienti", "text": ""}
{"id": "1466248", "revid": "155613", "url": "https://it.wikipedia.org/wiki?curid=1466248", "title": "Tetto a salienti", "text": ""}
{"id": "1466252", "revid": "765341", "url": "https://it.wikipedia.org/wiki?curid=1466252", "title": "US Open Series", "text": "Le US Open Series sono una serie di tornei tennistici, che si disputano tra la fine di luglio ed il mese di agosto negli Stati Uniti d'America prima dello svolgimento del torneo degli US Open, valido come prova del Grande Slam.\nLo scopo di questa serie di tornei \u00e8 quello di eleggere il giocatore e la giocatrice che meglio si sono comportati nella stagione tennistica sul cemento all'aperto americano, per poi premiarlo con un montepremi bonus al termine degli US Open di Flushing Meadows. Il bonus guadagnato dipende dall'esito degli US Open: nel caso il vincitore della serie vinca anche gli US Open il bonus raggiunge il suo massimo di 1.000.000 di dollari.\nI tornei che contribuiscono a formare questa classifica sono quelli di Washington, Winston Salem, Atlanta ed i due Master Series degli Open del Canada e di Cincinnati per gli uomini, mentre per le donne oltre agli Open del Canada formano la speciale classifica i tornei di Cincinnati, Washington, Stanford e New Haven. Occorre disputare un minimo di due tornei per far parte della classifica.\nRisultati allo US Open Series e allo US Open.\nDi seguito sono elencati i risultati degli ultimi anni allo US Open Series e il conseguente piazzamento allo US Open dei primi tre giocatori in classifica nello US Open Series."}
{"id": "1466253", "revid": "842", "url": "https://it.wikipedia.org/wiki?curid=1466253", "title": "Euro League (videogioco)", "text": ""}
{"id": "1466255", "revid": "155613", "url": "https://it.wikipedia.org/wiki?curid=1466255", "title": "Tetto a capanna", "text": ""}
{"id": "1466256", "revid": "155613", "url": "https://it.wikipedia.org/wiki?curid=1466256", "title": "Copertura a capanna", "text": ""}
{"id": "1466261", "revid": "713714", "url": "https://it.wikipedia.org/wiki?curid=1466261", "title": "Museo delle arti e tradizioni popolari (Frattura)", "text": "Il Museo delle arti e tradizioni popolari \u00e8 situato a Frattura, frazione di Scanno (AQ), in Abruzzo.\nDescrizione.\nIl museo \u00e8 ospitato presso la sagrestia della chiesa di San Nicola a Frattura Nuova.\nNel percorso museale sono esposti gli attrezzi delle tradizioni popolari del territorio:\nGli anziani di Frattura hanno donato al museo gli attrezzi che non utilizzano pi\u00f9 e che sono in mostra."}
{"id": "1466272", "revid": "767487", "url": "https://it.wikipedia.org/wiki?curid=1466272", "title": "Terra senza pane", "text": "Terra senza pane (\"Las Hurdes\") \u00e8 un documentario diretto da Luis Bu\u00f1uel nel 1932 e l'unico nella filmografia del regista spagnolo.\nTrama.\nIl film \u00e8 ambientato a Las Hurdes, una regione contadina poverissima della Spagna, formata da una serie di villaggi al confine col Portogallo e non lontana da Madrid.\n\"Las Hurdes\" mostra le disagiate condizioni della popolazione autoctona, che contrastano con la vistosa ricchezza dell'unica chiesa presente. Bu\u00f1uel denuncia l'arretratezza di una regione priva di strade ed elettricit\u00e0 e la preoccupante diffusione di malattie come il gozzo e la malaria.\nProduzione.\nLas Hurdes in origine era muto, venne sonorizzato solamente nel 1937. La musica di commento (la sinfonia n.4 di Brahms) ha un elevato livello di sublimit\u00e0, che si contrappone ad una voce dello speaker fredda e distaccata: quest'ultima accompagna lo spettatore alla progressiva scoperta dell'estrema povert\u00e0 della popolazione. Casi di nanismo e dissenteria sono la triste prova delle precarie condizioni igieniche della regione. Bu\u00f1uel realizza questo suo cortometraggio \u00abgrazie al finanziamento di 20.000 pesetas di un operaio anarchico [Ram\u00f3n Ac\u00edn] che aveva vinto alla lotteria\u00bb.\nAccoglienza.\nIl documentario \u00e8 una testimonianza autentica, anche se influenzata da un certo sentimento antireligioso. Non gradito alla giovane Repubblica spagnola, che lo censur\u00f2 immediatamente, venne poi messo per breve tempo in circolazione dalla Repubblica stessa all'inizio della guerra civile come strumento di propaganda contro Franco."}
{"id": "1466273", "revid": "125430912", "url": "https://it.wikipedia.org/wiki?curid=1466273", "title": "Roberto Capucci", "text": "Biografia.\nRoberto Capucci nasce a Roma il 2 dicembre 1930. Frequenta il Liceo Artistico e l'Accademia di Belle Arti dove studia con i maestri Mazzacurati, Avenali e de Libero. Nel 1950 apre in via Sistina il suo primo atelier e nel 1951 presenta per la prima volta le sue creazioni presso la residenza del marchese Giovanni Battista Giorgini a Firenze, imprenditore e inventore della moda italiana.\nPartecipa nel 1952, insieme ad altri stilisti quali Vincenzo Ferdinandi, la Sartoria Antonelli, l'atelier Carosa, Giovannelli-Sciarra, Polinober, Germana Marucelli, la Sartoria Vanna, Jole Veneziani e sedici ditte di sportwear e boutique alla prima storica sfilata presso la Sala Bianca di Palazzo Pitti a Firenze. Una giovanissima Oriana Fallaci, inviata dal settimanale \"Epoca\", ne racconta la cronaca e gli dedica un articolo pieno di entusiasmo sul settimanale 'Epoca' dove lo descrive \u201cpiccolo ed esile come un fantino\u201d.\nA soli 26 anni \u00e8 un designer della moda italiana, particolarmente apprezzato da Christian Dior, che lo defin\u00ec pubblicamente in un'intervista a \"Vogue\" \u00abil miglior creatore della moda italiana\u00bb, per l'assoluta originalit\u00e0 delle sue creazioni.\nNel 1958 crea la \"Linea a scatola\", autentica rivoluzione dal punto di vista tecnico e stilistico. Per questa proposta innovativa il 17 settembre 1958 riceve a Boston l'Oscar della Moda - \"Filene's Young Talent Design Award\" - quale migliore creatore di moda insieme a Pierre Cardin e James Galanos,\nNel 1961 viene accolto in modo entusiastico della critica francese per le sfilate parigine nel calendario della Chambre Syndacale de la Mode che lo portano ad aprire nel 1962 un suo atelier al n. 4 di Rue Cambon a Parigi, ricevendo critiche positive da parte della stampa e l'onore di essere il primo artista italiano a cui sia stato chiesto di \"firmare\" un prodotto.\nIl 1968 vede il suo definitivo rientro in Italia, a Roma, nell'atelier di via Gregoriana; dove presenta le sue collezioni nel calendario della moda organizzato dalla Camera nazionale della moda italiana e, nello stesso anno, disegna i costumi di Silvana Mangano e di Terence Stamp per il film \"Teorema \"di Pier Paolo Pasolini.\nNel luglio del 1970 presenta per la prima volta il suo lavoro in un museo, a Roma nel ninfeo del Museo nazionale etrusco di Villa Giulia, con una collezione che rivoluziona la tradizione delle sfilate, con modelle che indossano stivali con tacco basso, senza trucco e con i capelli al naturale. Inizia in questi anni la grande sperimentazione del Maestro, con l'inserimento nelle collezioni di elementi decorativi rigidi e strutturali, materia ricca e povera, tessuti pregiati, sassi e paglia.\nNel 1980 Capucci si dimette dalla Camera nazionale della moda italiana e decide di presentare le sue collezioni come personali d'artista, realizzandole senza seguire n\u00e9 scadenze n\u00e9 calendari.\nNel 1986 l'Arena di Verona lo chiama a ideare i costumi per le 'sacerdotesse' della Norma, in omaggio alla Callas.\nLa sua stagione espositiva inizia nel 1990 con la mostra \"Roberto Capucci l'Arte Nella Moda - Volume, Colore e Metodo\" in Palazzo Strozzi a Firenze e viene accolto con grandi elogi sia dalla critica, sia dal pubblico nei musei pi\u00f9 importanti del mondo, tra cui il Kunsthistorisches Museum (Vienna), il Nordiska Museet (Stoccolma), il Museo Pu\u0161kin delle belle arti (Mosca), il Philadelphia Museum of Art, la Reggia di Venaria Reale (Torino).\nNel 1995 viene invitato a presentare le sue creazioni all'Esposizione Internazionale di Arti Visive alla Biennale di Venezia, nell'edizione del Centenario della Biennale (1895-1995). Per l'occasione presenta 12 \u2018Architetture in Tessuto\u2019 ispirate alle pietre semipreziose e realizzate appositamente per quest'occasione.\nNel 2005, con l'Associazione Civita, crea la Fondazione Roberto Capucci con lo scopo di preservare il suo archivio che consta di 439 abiti storici, 500 illustrazioni firmate, 22.000 disegni originali, una rassegna stampa completa e una vasta fototeca e mediateca.\nNel 2007 apre nella Villa Bardini di Firenze il Museo della Fondazione Roberto Capucci, all'interno del quale vengono organizzate mostre e un'intensa attivit\u00e0 didattica.\nNell'aprile 2012, in collaborazione con l'Associazione Moda e Modi di Milano, viene lanciato il Concorso \u201cRoberto Capucci per i giovani designer. Oltre agli abiti, l'omaggio dei giovani designer riguarda l'oggettistica e l'arredamento. Si conclude nell'aprile 2013 con la premiazione a Palazzo Reale di Milano dei 3 vincitori e con la mostra/evento presso Palazzo Morando.\nPrendendo spunto da 8 'abiti-scultura' di uno dei maestri della moda italiana, ed in particolare dalle sue ben note tecniche sartoriali del pliss\u00e9 e delle linee architettoniche delle sue creazioni, designers freelance e studenti delle scuole di moda tra i 18 e 35 anni, sono stati invitati con questo bando a proporre le proprie idee, riunendo cos\u00ec in un progetto unico talenti da diversi rami della creativit\u00e0 italiana ed internazionale: da oggetti di design ad accessori moda, da gioielli ad abiti-scultura in materiale non convenzionale(come carta, plastica e simili) e pattern di tessuti, il concorso ha visto pi\u00f9 di 600 iscritti, oltre all'Italia, dagli USA, dal Sud America, Asia, Europa Centrale e dell\u2019Est. \nNel marzo 2013 la Venaria Reale di Torino ospita la mostra \u201cAlla ricerca della regalit\u00e0\u201d (a cura di Massimiliano Capella) che riscuote un\u2019enorme affluenza di pubblico. Ottavio Rosati realizza sulla mostra il cortometraggio \u201cLe Code, le Ali\u201d.\nNel luglio del 2018 l\u2019Istituto Luce Cinecitt\u00e0 presenta in anteprima mondiale, alla sala Fellini di Cinecitt\u00e0, il docufilm televisivo La moda proibita: Roberto Capucci e il futuro dell'alta moda\u201d (60\u2019) di Ottavio Rosati prodotto da Plays in collaborazione con Jean Vigo Italia. Tra i testimonial del film la principessa Maria della Pace Odescalchi, Adriana Mulassano, Eike Schmidt, Pier Luigi Luisi, Silvia Ferino, Raina Kabaivanskaia e Anna Fendi che dichiara: \"Roberto Capucci pu\u00f2 essere considerato il Dio della Moda. L\u2019ha fatta lui la moda. L\u2019ha creata lui la moda italiana\". \nIl film presenta per la prima volta l'animazione dei disegni di personaggi immaginari creati per il teatro di Capucci appena esposti agli Uffizi di Firenze nella mostra \"Capucci Dionisiaco\". \"Per sette anni - racconta Ottavio Rosati a \"Il Sole 24ore\"- abbiamo seguito Capucci nei suoi numerosi viaggi in Europa in giro per musei e mostre. Ho capito subito che non avevo a che fare con uno stilista come gli altri, che costruisce un impero economico con gli abiti. Capucci stesso dice: 'Dovevo decidere se diventare ricchissimo o essere me stesso'. \nIn polemica con una delle manifestazioni di Alta Roma a Cinecitt\u00e0, che vede esposti gli abiti di una pop star, Capucci non si presenta alla serata. Roberto Cicutto, presidente dell'Istituto Luce, Elda Ferri e Plays organizzano, dieci mesi dopo, una seconda anteprima al museo dell'Ara Pacis di Roma, dove il Maestro riceve una standing ovation. \nRoberto Capucci \u00e8 considerato e riconosciuto a livello internazionale come uno dei pi\u00f9 grandi designer del XX secolo. Ha vestito personaggi del mondo dello spettacolo, dell'aristocrazia e del jet set internazionale. Tra i suoi abiti pi\u00f9 famosi, quello indossato da Rita Levi-Montalcini in occasione del conferimento del Premio Nobel per la medicina del 1986, pare che la scienziata fosse un po' a disagio per la coda ma Capucci le disse: \"Lei professoressa, sar\u00e0 l'unica donna a ritirare il premio e dovr\u00e0 essere la regina della serata\".\nTra le decine di cataloghi e libri dedicati a Capucci, \"Lo scultore della Seta\" di Gian Luca Bauzano (Marsilio, 2019) \u00e8 quello che traccia in modo sintetico ed efficace il percorso della sua vita e del suo lavoro.\nCuriosit\u00e0.\nRoberto Capucci ha un fratello pi\u00f9 giovane, l'attore Fabrizio Capucci, che si spos\u00f2 con l'attrice Catherine Spaak e da cui ebbe la figlia Sabrina, ed una sorella, Marcella, che con Silvana Mangano il maestro consider\u00f2 quale sua musa e che fu sempre al suo fianco nell'azienda. \nLa madre inizialmente osteggi\u00f2 il figlio nel suo percorso nella moda, poich\u00e9 non credeva fosse un mestiere consono, mentre il patrigno lo incoraggi\u00f2. \nAma sperimentare con diversi materiali, anche non convenzionali. Apprezza molto l'India, il Nepal e la Cambogia, dove va spesso e la Cina, per cui ha anche realizzato, su invito delle autorit\u00e0, una serie di abiti per la celebrazione della riapertura del sito storico del Daming Palace di Xian nel 2010, dopo 60 di chiusura del complesso. Dichiara di avere un solo vizio: spendere denaro in abbigliamento: possiede 42 cappotti in lana i Casentino di tutti i colori.\nOnorificenze e Premi.\n1994 Milano - Gli viene conferito il titolo di Accademico di Brera.\n2012 Roma - Il sindaco di Roma conferisce al Maestro Roberto Capucci la Lupa Capitolina"}
{"id": "1466286", "revid": "984922", "url": "https://it.wikipedia.org/wiki?curid=1466286", "title": "Genova Vocal Ensemble", "text": "Il Genova Vocal Ensemble \u00e8 un coro polifonico giovanile a voci pari femminili diretto da Roberta Paraninfo. \u00c8 la formazione pi\u00f9 antica e prestigiosa dell'Accademia vocale di Genova.\nStoria.\nIl Genova Vocal Ensemble nasce nel 1995 dall'idea di come piccolo coro di voci bianche, \u00e8 un gruppo caratterizzato da una grande intesa sia dal punto di vista umano sia, soprattutto, dal punto di vista musicale.\nImmerso nella polifonia sin dalla tenera et\u00e0, l'ensemble ha sviluppato il gusto e la curiosit\u00e0 necessari ad apprezzare ogni tipo di repertorio. Il gruppo corale esegue un vasto repertorio che va dalla musica rinascimentale alla musica contemporanea.\nUna cos\u00ec assidua e profonda condivisione di esperienze e conoscenze ha creato una compagine affiatata e dalle risorse notevoli, qualit\u00e0 riconosciute e premiate in occasione della partecipazione del coro ad un gran numero di concorsi e manifestazioni nazionali ed internazionali.\nIn Italia: Festival dei Due Mondi - Spoleto (2005 e 2006), Piccolo Regio e GAM e MITO di Torino, Festival europeo dei cori giovanili (2007), Teatro Aureliano di Roma,Rassegna internazionale Olbia inCanto (2009 e 2010), Arezzo, Aosta, Perugia, Fano, Sondrio, Cagliari, Chiavenna.\nAll'Estero: Nel luglio 2007 compie una tourn\u00e9e in Francia, 11 concerti all'interno di due prestigiosi festivals internazionali: Musique en Morvan (Borgogna) e Festival dei Cori Laureati di Vaison la Romaine (Provenza). Nello stesso anno partecipa al Festival Corale Internazionale di Capodistria e nel 2010 al Festival europeo dei cori giovanili (Europ\u00e4isches Jugendchorfestival) a Basilea.\nDal 2009 ha realizzato tre operine teatral-musicali prodotte dal Teatro Carlo Felice di Genova: \u201cI Capelli del diavolo\u201d, \u201cTot\u00f2 Sapore\u201d e \u201cMalafiato\u201d, su testi di Roberto Piumini e musiche di Andrea Basevi.\nNel 2010 ha inciso un CD con 22 brani sacri e profani.\nDal 2012 sta portando avanti il progetto 'Pro Festo Innocentium' che comprende la \"Missa sub titulo Sancti Leopoldi\" e i Vespri \"Pro Festo Innocentium\" di Michael Haydn, per soli, coro, archi e basso continuo; a questi si aggiungono tre brani commissionati per l'occasione dall'ensemble al compositore aretino Lorenzo Donati: \"Silent Harp\", \"Pro parvulis\" e \"Benedicamus Domino\"."}
{"id": "1466288", "revid": "305330", "url": "https://it.wikipedia.org/wiki?curid=1466288", "title": "Nino Cerruti", "text": "Biografia.\nNato in una famiglia di industriali tessili, Cerruti eredit\u00f2 l'attivit\u00e0 alla morte del padre, avvenuta nel 1950, all'et\u00e0 di vent'anni, interrompendo cos\u00ec gli studi di filosofia e giornalismo. Nel corso degli anni invest\u00ec nella ricerca e nello sviluppo dei materiali e del design, ottenendo risonanza mondiale nel 1957, alla presentazione della sua prima linea di vestiario, la Hitman a Milano. Nel 1962 fonda insieme con Osvaldo Testa il marchio Flying Cross, la prima \"Designer Line\" che si aggiunge alla linea Hitman. A met\u00e0 degli anni sessanta nel suo Lanificio Fratelli Cerruti si avvalse della collaborazione di nuovi nomi della moda italiana, assumendo come designer l'esordiente Giorgio Armani.\nNel 1967 apre la prima boutique di Cerruti 1881 a Place de la Madeleine a Parigi. Negli anni settanta nasce la prima giacca decostruita. Vengono anche stabiliti accordi di licenza in Giappone e USA al fine di incrementare la visibilit\u00e0 del \"brand\" a livello internazionale e per mantenere i prezzi competitivi in pi\u00f9 mercati. In quegli anni nasce anche la linea donna che vent'anni dopo rappresenter\u00e0 il 20% del fatturato complessivo dell'azienda. Nel 1975 la Hitman inizia la produzione e la distribuzione della maglieria, delle camicie e della linea casual: Cerruti 1881 Brothers.\nNel 1978 viene lanciato il primo profumo maschile del brand, chiamato semplicemente Nino Cerruti. Negli anni ottanta viene creata una nuova linea di abbigliamento sportivo particolarmente apprezzata dal mondo del tennis e dello sci, sponsorizzando atleti di fama mondiale come il tennista statunitense Jimmy Connors e lo sciatore svedese Ingemar Stenmark. La popolarit\u00e0 del marchio aumenta decisamente nel 1994 quando il brand viene nominato designer ufficiale della squadra di Formula 1 della Ferrari. All'inizio anni novanta vengono lanciati due nuovi profumi: \"Cerruti 1881 Pour Homme\" e \"Cerruti 1881 Pour Femme\", entrambi prodotti e distribuiti da Elizabeth Arden. Inoltre vengono aperti negozi monomarca in Cina, Hong Kong, Thailandia e Indonesia. Nel 1995 inizia la produzione della linea femminile \"Cerruti Arte\" posizionata nel segmento \"Top Designer\".\nNel 1997 Hitman S.p.A. produce 120.000 pezzi all'anno lavorando con un \"network\" di circa 10 aziende italiane specializzate nella confezione di cappotti, pantaloni e giacche. Nel 1998 viene presentato il nuovo profumo maschile \"Cerruti Image\" presso il Guggenheim Museum a Bilbao. Nello stesso anno apre il negozio Cerruti a Madison Avenue di New York. Nel 2000 Cerruti apre un flagship store a Hong Kong. Nello stesso anno viene lanciata la versione femminile del profumo \"Cerruti Image\". Sempre nel 2000 Nino Cerruti viene nominato Cavaliere del Lavoro dal Presidente della Repubblica. Nel 2001 Cerruti Holding vende il marchio Cerruti 1881 per concentrarsi sul Lanificio Fratelli Cerruti dove Nino Cerruti ha ricoperto il ruolo di presidente.\n\u00c8 morto a Vercelli il 15 gennaio 2022 per complicazioni insorte dopo un intervento chirurgico all'anca ed \u00e8 stato sepolto nel cimitero monumentale di Oropa.\nFilm.\nHa realizzato gli abiti per i seguenti film:\nHa recitato nella parte di s\u00e9 stesso nei film:"}
{"id": "1466292", "revid": "767487", "url": "https://it.wikipedia.org/wiki?curid=1466292", "title": "Borussia M\u00f6nchengladbach 1960-1961", "text": "Questa voce raccoglie le informazioni riguardanti il Borussia M\u00f6nchengladbach nelle competizioni ufficiali della stagione 1960-1961.\nStagione.\nNel campionato di Oberliga Ovest del 1960-1961 la squadra si classifica al sesto posto. Sono ammesse alla finali il Colonia (vincitore del titolo regionale) e il .\nVince la Coppa di Germania 1960, disputata il 5 ottobre, battendo in finale il Karlsruhe per 3-2."}
{"id": "1466304", "revid": "767487", "url": "https://it.wikipedia.org/wiki?curid=1466304", "title": "Il profeta (film 1968)", "text": "Il profeta \u00e8 un film commedia italiano del 1968 diretto da Dino Risi.\nTrama.\nPietro Breccia \u00e8 un uomo che da tempo ha deciso di abbandonare la civilt\u00e0 diventando un eremita, lasciandosi alle spalle il logorio della vita moderna, il consumismo, e tutte le inutilit\u00e0 della civilt\u00e0 dei consumi. Da anni vive in solitudine sul monte Soratte, nei pressi di Roma. Un giorno viene scovato da una troupe televisiva, che fiutando lo scoop, decide di documentare il curioso eremitaggio dell'uomo.\nDa quel momento per Breccia finisce la pace. Suo malgrado viene risucchiato in societ\u00e0, dato che l'improvvisa notoriet\u00e0, che ha svelato la sua identit\u00e0 passata, lo costringe a scendere dal monte per rispondere davanti alla giustizia del mancato versamento delle tasse durante gli anni di eremitaggio.\nDurante il soggiorno in citt\u00e0, Breccia viene sedotto da Maggie, una giovane hippy dalla sessualit\u00e0 molto disinibita, che lo costringe ad infrangere il voto di castit\u00e0 tanto strenuamente mantenuto nel corso degli anni. In aggiunta, un losco individuo senza scrupoli cerca in tutti i modi di sfruttare la bizzarra storia dell'uomo per ricavarne profitti economici.\nAlla fine Breccia si fa convincere a lucrare sulla propria fama, rinnegando i suoi principi filosofici, ed aprendo infine un ristorante nella capitale.\nColonna sonora.\nLa colonna sonora del film, composta e arrangiata dal maestro Armando Trovajoli, \u00e8 stata utilizzata per un certo periodo come sigla iniziale del ciclo Cinema del canale televisivo Canale 5."}
{"id": "1466305", "revid": "119776151", "url": "https://it.wikipedia.org/wiki?curid=1466305", "title": "Zentralbahn", "text": "La Zentralbahn (acronimo zb, in italiano ferrovia centrale) \u00e8 una societ\u00e0 ferroviaria svizzera, nata il 1\u00ba gennaio 2005 dalla fusione della Br\u00fcnigbahn delle FFS e la ferrovia privata Luzern-Stans-Engelberg-Bahn (LSE). Sede della societ\u00e0 \u00e8 Stansstad.\nStoria.\nIl 30 giugno 2004 il consiglio federale autorizz\u00f2 le FFS a vendere la ferrovia del Br\u00fcnig (Lucerna-Interlaken) alla LSE. La concessione della LSE venne quindi estesa alla linea del Br\u00fcnig.\nVisto che la ferrovia del Br\u00fcnig era propriet\u00e0 delle FFS e non una societ\u00e0 indipendente, non si pu\u00f2 parlare propriamente di fusione, ma piuttosto di integrazione. In un primo passo la LSE ha cambiato nome in \"Zentralbahn SA\".\nSuccessivamente \u00e8 stato fatto un aumento di capitale.\nLa nuova societ\u00e0 cos\u00ec creata opera in maniera indipendente ma due terzi delle sue azioni restano di propriet\u00e0 delle FFS.\nUna societ\u00e0 dal nome simile fu integrata nel 1902 nelle FFS: la Schweizerische Centralbahn.\nCon effetto dal 1\u00ba gennaio 2021 la Zentralbahn ha rilevato la ferrovia Meiringen-Innertkirchen dalla Kraftwerke Oberhasli."}
{"id": "1466306", "revid": "31789", "url": "https://it.wikipedia.org/wiki?curid=1466306", "title": "Il Monello (rivista)", "text": "Il Monello \u00e8 stata una rivista di fumetti settimanale, per bambini prima e per adolescenti dopo, pubblicata dagli anni trenta ai novanta dalla Editoriale Universo dei fratelli Alceo, Cino e Domenico del Duca, interessati a valorizzare gli autori italiani. La rivista deve il suo nome al protagonista del film di Charlie Chaplin, \"Il Monello\", interpretato dal giovane Jackie Coogan. Accolse tra le sue pagine fumetti e strisce divenute piuttosto celebri, come \"Arturo e Zoe\", cos\u00ec come illustrazioni di autori altrettanto celebri, come Walter Molino. Negli anni modific\u00f2 il formato e i contenuti e dagli anni settanta i fumetti lasciarono sempre pi\u00f9 spazio a rubriche musicali rivolte ad un pubblico adolescenziale. Venne pubblicata per oltre cinquanta anni arrivando a superare i duemila numeri.\nStoria editoriale.\nLa testata si ispira al fim omonimo di Charlie Chaplin interpretato da Jackie Coogan nel 1921 e a Skippy, importante personaggio dei fumetti creato da Percy Crosby e protagonista di un lungometraggio del 1931. La testata edita dall'Editoriale Universo e destinata a un pubblico di bambini, richiama il personaggio di Chaplin ma il protagonista delle storie che pubblica \u00e8 Skippy nell'interpretazione di Jackie Cooper. Il primo numero pubblica in prima pagina senza nuvolette ma con testo a didascalia in rima, una storia autoconclusiva realizzata da V. Castelli in sei quadri intitolata \"Jackie Cooper gioca una partita di rugby\" mantenendo questa formula per molto tempo fino a quando non vengono introdotte le nuvolette.\nLa testata esordisce in edicola nel maggio 1933 e viene pubblicata settimanalmente in formato giornale bicromia (nero e rosso) e poi, dal 1937, in tricromia fino al settembre 1939 per 339 numeri. Alla sospensione della pubblicazione le storie a fumetti confluiscono nella testata \"Intrepido\" dello stesso editore. In questo primo periodo pubblica esclusivamente storie di autori italiani al quale, dal 1937, affianca anche storie di produzione americana. \nRiprende a essere pubblicata nel 1953 con una nuova numerazione e in formato libretto, dedicato a bambini e adolescenti, con personaggi creati da Luigi Grecchi che entreranno nella storia del fumetto come \"Forza John\" disegnata da Erio Nicol\u00f2 e Rocky Rider disegnato da Mario Uggeri e Loredano Ugolini oltre a serie come Arturo e Zoe di Ernie Bushmiller e altre scritte e disegnate da Gino Gavioli e da Antonio Terenghi come il celebre Pedrito el Drito. Riappare anche il personaggio del Monello, ora chiamato Superbone, protagonista di una serie di storie con una zia e un gruppo di amici; questa serie durer\u00e0 molti anni grazie a buoni autori e ai disegni di Erio Nicol\u00f2.\nDal 1963 il conto delle annate inizia a tenere in considerazione anche il primo ciclo di pubblicazioni anteguerra per cui si passa dal 1962, anno X della seconda serie, al 1963, anno XXXI dall'esordio nel 1933. \nDal n\u00b0 29 del 1964 inizia un terzo ciclo della vita della rivista che viene rinominata Il Monello Jet assorbendo il settimanale Jimmy Jet; cominciano ad apparire rubriche, fotoromanzi e alcuni personaggi umoristici di scuola franco-belga. Riprende la vecchia denominazione a partire dal n\u00b0 12 del 1967. \nLa testata cambia ancora formato a partire dal primo numero del 1970 passando da quello a libretto (cm 12,2x17,8) a uno pi\u00f9 grande (16x22,5 cm che la caratterizzer\u00e0 fino al 1974 quando, dal n\u00b0 27 del 1974 passa a un formato pi\u00f9 grande (19x24,5). Cominciano ad apparire rubriche sportive e musicali (oltre all'inserto settimanale monografico \"Io proprio io\", dedicato di volta in volta a un personaggio dello sport o dello spettacolo) modificando il target di riferimento. Diventa cos\u00ec una rivista per adolescenti, aumentando dal 1980 lo spazio dedicato a rubriche e interviste che occupano ora un numero rilevante di pagine. ; coerentemente, il sottotitolo della rivista si modifica in \u201cil settimanale che fa spettacolo\u201d per poi diventare \u201cFumetti attualit\u00e0 musica e tv\u201d. Dal 1987 lo spazio dedicato ai fumetti viene ulteriormente ridotto. Dal n\u00b0 9 del 1989 la testata diventa \u201cIl Monello nuovo\u201d e dal n\u00b0 38 del 1989 diventa Il Monello Okay!, denominazione che verr\u00e0 mantenuta fino alla sospensione definitiva delle pubblicazioni nel 1990. In 57 anni verranno pubblicati un totale di 2.325 numeri.\nTra i collaboratori che scrissero in quel periodo sul Monello, ricordiamo Renzo Arbore, Enzo Tortora, Franco Simone, Gianni Vasino, Alfredo Rossi, Luciano Gianfranceschi, Federico Urban, Renato Colombo."}
{"id": "1466309", "revid": "1924342", "url": "https://it.wikipedia.org/wiki?curid=1466309", "title": "The Very Best of Sting &amp; The Police", "text": "The Very Best of... Sting &amp; The Police \u00e8 una raccolta contenenti i successi del cantante britannico Sting e del suo ex-gruppo The Police. \u00c8 stata pubblicata per la prima volta dalla A&amp;M Records nel 1997. La raccolta conteneva originariamente un brano inedito, \"Roxanne '97\", ovvero un remix realizzato da Puff Daddy sulla base del singolo dei Police del 1978. La raccolta \u00e8 stata ristampata nel 1998 dalla PolyGram International, omettendo \"Russians\" dalla tracklist originale e aggiungendo le tre canzoni \"Seven Days\", \"Fragile\" e \"De Do Do Do, De Da Da Da\".\nLa raccolta \u00e8 stata nuovamente ristampata nel 2002 dalla Universal con copertina diversa e ulteriori cambiamenti nella tracklist: le canzoni \"Let Your Soul Be Your Pilot\" e \"Roxanne '97\" sono state sostituite con \"Brand New Day\" e \"Desert Rose\". In questa edizione \u00e8 stata inoltre aggiunta un'ulteriore traccia, \"So Lonely\".\nTracce.\nTutte le canzoni sono state composte da Sting."}
{"id": "1466311", "revid": "307923", "url": "https://it.wikipedia.org/wiki?curid=1466311", "title": "Irina Tchachina", "text": ""}
{"id": "1466322", "revid": "9498", "url": "https://it.wikipedia.org/wiki?curid=1466322", "title": "Beppe Lopetrone", "text": "L'infanzia e l'adolescenza.\nFiglio di Caterina Lopetrone, originaria di San Giovanni in Fiore, e padre sconosciuto, Beppe fu lasciato dalla madre quando aveva cinque mesi a Nomadelfia, la comunit\u00e0 religiosa fondata da don Zeno Saltini.\nDon Zeno presto lo affid\u00f2 in adozione a Valeria Cammertoni la quale, a quel tempo, aveva appena 18 anni.\nIl piccolo Giuseppe, accolto da Valeria, fu subito soprannominato Beppino e poi Beppe e fu allevato nella comunit\u00e0 fino al 1966, anno in cui Valeria, il marito Pietro e i loro sette figli (Paola, Carla, Francesco, Luca, Simonetta, Sara e Silvia) ne uscirono trasferendosi a Formigine (MO).\nBeppe prefer\u00ec fermarsi a Nomadelfia per conseguire la maturit\u00e0 a Grosseto studiando da privatista. Allora i ragazzi della comunit\u00e0 lavoravano di giorno nei campi e occupavano le ore della sera e della notte per lo studio.\nL'uscita da Nomadelfia e l'avvio alla professione (1967-1974).\nNel 1967 Aldo Cazzulo port\u00f2 Beppe ed altri ragazzi a Formigine, da Valeria e Pietro, giacch\u00e9 Don Zeno aveva proibito loro di presentarsi all'esame di maturit\u00e0, motivando la necessit\u00e0 di approfondire ancora gli studi; Aldo, Beppe e gli altri ragazzi non avevano accettato la scelta del religioso.\nNon potendo restare nella casa dell'ex famiglia di Nomadelfia, i cinque furono portati da Pietro Manfredi nella vecchia canonica di Rubbiara vicino a Nonantola, grazie alla disponibilit\u00e0 manifestata dal parroco Don Arrigo Beccari, il quale si impegn\u00f2 ad ospitare i nomadelfi e a fargli completare gli studi. Aldo, con l'aiuto di Don Arrigo, divenne direttore della locale Scuola Alberghiera ed ebbe assegnato Beppe come aiutante.\nBeppe fu tenuto per tre anni nell'Istituto Nazareth di don Ivo Silingardi, nel quale complet\u00f2 gli studi magistrali. Dopo che consegu\u00ec il diploma aiut\u00f2 Aldo a fare studiare gli altri tre ragazzi usciti con lui da Nomadelfia; nello stesso periodo cominci\u00f2 a frequentare il DAMS presso l'Universit\u00e0 di Bologna.\nGi\u00e0 a Nomadelfia, spinto da Don Zeno, Beppe Lopetrone a 12 anni aveva cominciato ad imparare a fotografare prima sotto la guida di Pietro, il marito di Valeria e padre d'affido, poi con Ivo Maldolesi, fotografo dell'ANSA, che fotograf\u00f2 il bandito Salvatore Giuliano. Segui poi le lezioni di Ugo Mulas e di altri come Salvatore D'Urso, Federico Patellani, i fratelli Gori.\nVivendo tra Rubbiara, Carpi e Nomadelfia, nel 1969 Beppe cominci\u00f2 a costruirsi una vita indipendente, frequentando dapprima la cittadina di Carpi e proponendosi come fotografo per le case sartoriali locali.\nNel 1974 lascia la camera e il lavoro di assistente presso Ivo Silingardi, dove risiedeva dopo aver lasciato Nomadelfia, conquistando la definitiva indipendenza.\nAttivit\u00e0 professionale internazionale (1975-2007).\nNel 1977 abbandona l'universit\u00e0 di Bologna senza conseguire la laurea.\nNel 1978 comincia a frequentare Yasmina Rossi, conosciuta anni prima, originaria della Corsica, modella e fotografa, con cui costruisce un'amicizia molto intensa fino al 1994. Da l\u00ec in avanti il rapporto tra i due, sebbene allentato, rimase vivo e carico di stima reciproca per tutti gli anni a seguire.\nDal 1979 Lopetrone \u00e8 un fotografo di moda e pubblicit\u00e0. Apre uno studio pubblicitario a Carpi, in via Paolo Guaitoli e finestre affacciate su piazza Martiri, e con altra sede a Milano, viaggiando pot\u00e9 ritrarre bellissime modelle, in qualche caso a inizio carriera e non ancora divenute top model; tra queste erano Monica Bellucci, Linda Evangelista, Claudia Schiffer, Nastassja Kinski, Mirca Viola, Luisa Corna, Clarissa Burt e Martina Colombari, Paula Barbieri, Brandy Quinones, Carmen San Martin, per citare le pi\u00f9 note, cui si aggiungono anche Clayton Norcross, Luciano De Luca, Fra i suoi clienti ha avuto Blumarine e Roberto Cavalli, Rocco Barocco e Gianfranco Ferr\u00e9, Jean-Charles de Castelbajac, Marchese Coccapani, Giorgio Sogari, Ernetina Cerini, Nadia Pezzani, Anton Giulio Grande, Gerardo Sacco.\nUn assaggio di come amava ritrarre Carpi con il suo obiettivo lo aveva dato nel 1981 pubblicando un volume intitolato \"Beppe Lopetrone\", che confermer\u00e0 con la pubblicazione del volume \"Carpi\", del 1992, edito da Cond\u00e9 Nast e distribuito con Vogue.\nFotografo a Miami Beach.\nDal 1985 ha cominciato a lavorare a Miami Beach. Elabora per questa citt\u00e0 della Florida il progetto Miami Fashion City e per questa iniziativa trover\u00e0 la collaborazione di Carlo Rossella, presidente di Medusa film e gi\u00e0 direttore del Tg1 e del Tg5, e della carpigiana Valeria Campello che, con il marito Ugo, vende negli Usa il marchio Cosabella di lingerie e costumi da bagno. La modella Bobette, della Ford Agency, lavor\u00f2 come indossatrice degli indumenti prodotti da Cosabella e fotografati da Beppe.\nCandidato a Sindaco.\nDalla primavera del 1990 al 1995 si occupa di un progetto politico, candidandosi a Sindaco di Carpi, uscendone sconfitto e perdendo tutto il denaro investito. A Carpi ha vissuto fino al 1995, l'anno della candidatura a Sindaco della citt\u00e0, che frutt\u00f2 alla sua strana e composita lista \"Carpi progetta l'Europa\" il 5,55% dei voti e un seggio in Consiglio comunale. Il 23 aprile 1995, non avendo vinto le elezioni, ha dato le dimissioni da consigliere ed ha passato le consegna al capolista Cristian Henrich Stove, che ha svolto l'incarico per tutto il periodo del mandato, rispettando pienamente lo statuto della lista civica CARPI PROGETTA L'EUROPA. Interessante e innovativa fu la comunicazione politica, durata diversi anni, per la campagna elettorale, prodotta anche dallo stilista Jean-Charles de Castelbajac.\nFotografo a Riga.\nDal 1995 chiude tutti gli studi fotografici di Carpi e Milano, consegnando ai suoi collaboratori l'avvio di un'attivit\u00e0 che hanno proseguito con successo, conformandosi alla routine professionale che a lui non bastava.\nTrasfer\u00ec cos\u00ec la sua attivit\u00e0 nel Nord Est d'Europa, a Riga, capitale della Lettonia, ideando e realizzando i progetti \"Riga fashion city\", con studio in Palasta Iela 10, e \"Palazzo Italia\", una vetrina per produzioni tipiche modenesi (filati e tessuti, maglieria, gastronomia), verso i nuovi mercati dell'Est Europa. Lavorando a Riga in 4 anni inventa e lancia nel mondo della moda 30 nuove modelle, tra i 16 e i 20 anni, per la Model's Mother Agency, tra queste hanno lavorato in agenzie di Milano, Parigi, New York, Miami Beach, Tokyo: Eugenia Semenova, Anete Luse, Sasha Gnyotova, e poi a seguire ancora Anjelika Vassilieva, Inta Bimbirule, Zane Oborenko, Dace Gaile, Olga Beznosova, Aija B\u0101rzdi\u0146a, Kristine Rizikova. Nel mese di agosto del 1999 chiude definitivamente con l'esperianza Baltica e torna in Italia.\n30 anni dopo: ritorno a Nomadelfia.\nDal 1998 al 2000 concretizza a Nomadelfia il progetto sul libro relativo alla biografia fotografica di Don Zeno.\nNel 2002 \u00e8 colpito da una grave malattia, si opera ma tiene nascosta questa realt\u00e0.\nScopre la Calabria (2003-2007).\nDal 2003, conosce attraverso Internet l'architetto Pasquale Lopetrone di San Giovanni in Fiore, omonimo ma non parente. Dopo questo contatto nasce una forte amicizia tra i due Lopetrone, pari a quella avviata con l'arcivescovo di Mileto-Nicotera-Tropea, monsignor Domenico Tarcisio Cortese, anch'egli originario di San Giovanni in Fiore. Dopo pochi mesi dal suo viaggio in Calabria avvia il progetto Okay Calabria, per promuovere l'immagine della Calabria presso la ex villa di Gianni Versace a Miami Beach, oggi Casa Casuarina, pensando di utilizzare quel luogo come vetrina internazionale. In questo progetto intendeva coinvolgere l'imprenditoria calabrese gi\u00e0 famosa ed avviata, attiva e creativa, per dargli visibilit\u00e0 internazionale, insomma un progetto per certi versi molto simile al progetto \"Palazzo Italia\" realizzato a Riga. Dal 2003 al 2007 incontra tutte le autorit\u00e0 religiose, politiche e militari della Calabria.\nNel 2004 compie un viaggio a Shanghai, ma comincia ad avvertire gravi problemi di salute, dovuti all'intervento operatorio subito nel 2002, cos\u00ec salta il sogno di aprire studi fotografici in Cina.\nAgli inizi dell'autunno del 2005, rende visita a Rudolph Giuliani, sindaco di New York; nei primi giorni di ottobre, per il Columbus Day, insieme a monsignor Cortese e ad altre autorit\u00e0 politiche della Calabria, tra cui Francesco Fortugno, prende contatti con Joe Manchin, il governatore del Virginia Occidentale, per presentargli il progetto \"Monongah 100 anni\", un progetto di commemorazione del disastro minerario avvenuto nel 1907.\nIl 7 novembre 2005 Beppe Lopetrone \u00e8 stato premiato nella 2\u00aa edizione del Premio Internazionale Miami 2005, che ha visto tra i premiati oltre 50 personalit\u00e0, tra capi di Stato, uomini di governo, ambasciatori ed esponenti di primo piano delle istituzioni italiane ed internazionali, nonch\u00e9 del mondo dell'economia, del giornalismo, dell'imprenditoria e dello spettacolo.\nNella primavera del 2006 accompagna Joe Manchin III, nel corso della sua visita in Calabria e a San Giovanni in Fiore.\nL'ultimo servizio fotografico di moda lo realizza in Sila con \"location\" a Silvana Mansio, San Nicola Silano e Camigliatello Silano. Gli scatti per un'azienda di Carpi, sono stati eseguiti nel giugno 2007, avvalendosi delle modelle Mirka Viola (gi\u00e0 miss Italia) e delle gemelle Alicia e Alessia Agazzani.\nGli ultimi mesi (luglio-ottobre 2007).\nDopo il servizio fotografico in Sila, le condizioni di salute si aggravarono e, nonostante le cure, protrattesi per tutta l'estate presso gli ospedali di Modena e di Grosseto, mor\u00ec a Formigine nella casa della sorella Paola Manfredi, assistito da lei e dalla mamma d'affido, sabato 27 ottobre 2007 alle ore 15:15. 24 ore prima aveva ricevuto l'estrema unzione da Don Claudio.\nIl definitivo ritorno a Nomadelfia.\nLa mattina del 29 ottobre, la salma di Beppe Lopetrone, \u00e8 stata salutata dalle autorit\u00e0 religiose, politiche e militari del modenese e portata in Maremma. I funerali sono stati celebrati a Nomadelfia, il 29 ottobre con una messa celebrata da monsignor Cortese (\u271d2011), con a fianco don Claudio Pontiroli (\u271d2012) e altri quattro prelati. Accanto alla bara di Beppe c'era anche la bara di Aldo Giangrande, con funerale e sepoltura congiunti.\nLopetrone \u00e8 sepolto nel cimitero di Nomadelfia; egli ha lasciato tutti i suoi beni, con testamento, in favore di questa comunit\u00e0.\nI suoi motti erano:\n\"Nulla \u00e8 mai un problema\";\n\"Vivi con fantasia\".\nIniziative principali.\nBeppe Lopetrone ha alternato iniziative all'estero a quelle in Italia\nTra le sue opere fotografiche:"}
{"id": "1466327", "revid": "767487", "url": "https://it.wikipedia.org/wiki?curid=1466327", "title": "Pepe Lienhard", "text": "Nel 1969 fonda il sestetto Pepe Lienhard Band con cui realizza numerosi album. Il loro primo successo fu il singolo \"Sheila Baby\". All'Eurovision Song Contest 1977, il gruppo si classific\u00f2 al sesto posto con \"Swiss Lady\".\nNel 1980 form\u00f2 una big band, la Pepe-Lienhard-Band con cui accompagn\u00f2 Udo J\u00fcrgens nei suoi tour fino al 1982. La band suon\u00f2 anche per molti altri artisti, come Sammy Davis Jr. e Frank Sinatra."}
{"id": "1466328", "revid": "8596", "url": "https://it.wikipedia.org/wiki?curid=1466328", "title": "Pepe Lienhard Band", "text": ""}
{"id": "1466335", "revid": "762947", "url": "https://it.wikipedia.org/wiki?curid=1466335", "title": "Dead Man Walking", "text": ""}
{"id": "1466336", "revid": "842", "url": "https://it.wikipedia.org/wiki?curid=1466336", "title": "Tecmo world cup 90", "text": ""}
{"id": "1466344", "revid": "466539", "url": "https://it.wikipedia.org/wiki?curid=1466344", "title": "Ernesto Ragazzoni", "text": "Biografia.\nFiglio di un ufficiale dell'esercito e proprietario terriero (il Maggiore Giovanni Ragazzoni), si diplom\u00f2 ragioniere nel 1887. Appassionato di letteratura, nel 1891 pubblic\u00f2 ne \"Il cittadino novarese\" i primi racconti e la raccolta di poesie \"Ombra\", che comprendono anche traduzioni da Goethe, Edgar Allan Poe e Victor Hugo, nella tradizione della scapigliatura milanese.\nNel 1892, lasciato dopo pochi mesi l'impiego in banca, nel \"Il novelliere del popolo\" inizi\u00f2 a pubblicare a puntate, come allora usava, il romanzo d'appendice \"L'ultima dea\", che verr\u00e0 continuato da altri. Nel 1893, trasferitosi a Torino, fu impiegato delle ferrovie ma continu\u00f2 la sua attivit\u00e0 letteraria, collaborando ai periodici \"La Farfalla\" e \"La Gazzetta Letteraria\", e al quotidiano \"La Stampa\", conoscendo gli scrittori Guido Gozzano e Francesco Pastonchi, il filologo Gustavo Balsamo-Crivelli, il professore universitario Zino Zini.\nIl 16 aprile 1899 spos\u00f2 la giornalista Felicita Rey, figlia di un colonnello dei bersaglieri. Interessato alla letteratura inglese, nel 1899 e nel 1900 pubblic\u00f2 alcuni saggi nella rivista bergamasca \"Emporium\" su Robert Louis Stevenson e Jerome K. Jerome. Affascinato da Nietzsche, ne assorb\u00ec la critica alla civilt\u00e0 moderna e l'esaltazione dell'individuo libero dalle convenzioni \u00abborghesi\u00bb, insieme a concezioni teosofiche e occultistiche, costruendosi un complesso di confuse ideologie anarchiche che espresse negli articoli del bisettimanale monarchico la \"Gazzetta di Novara\", di cui era diventato direttore nel 1901.\nA causa di ci\u00f2 fu licenziato dalla propriet\u00e0 del settimanale, specie per i suoi attacchi alla \u00abbuona societ\u00e0\u00bb novarese, e torn\u00f2 a \"La Stampa\", divenendone corrispondente estero: nel 1904 fu a Parigi, poi a Londra e poi ancora, dal 1912 al 1918 ancora a Parigi. Tornato in Italia, pass\u00f2 al \"Resto del Carlino\" di Bologna e nel 1919 al \"Tempo\" di Roma. Mor\u00ec di cirrosi epatica a Torino il 5 gennaio 1920 e fu sepolto a Piossasco. Eugenio Montale liquid\u00f2 il valore della sua opera poetica avvicinandolo a quello del \"Prode Anselmo\" di Giovanni Visconti Venosta.\nOmaggi e riconoscimenti.\nIl Comune di Torino gli ha dedicato una via, nella zona del Parco Colletta, mentre il suo comune natale, Orta San Giulio, gli ha dedicato l'omonima piazza del centro storico.\nFigura tra i personaggi principali del romanzo di Marco Malvaldi \"Buchi nella sabbia\" (Sellerio, 2015); il titolo stesso proviene da una filastrocca del Ragazzoni, integralmente citata da Mavaldi e presente anche nell'omonima antologia einaudiana citata in bibliografia."}
{"id": "1466345", "revid": "53251", "url": "https://it.wikipedia.org/wiki?curid=1466345", "title": "Eug\u00e8ne Catalan", "text": ""}
{"id": "1466350", "revid": "287204", "url": "https://it.wikipedia.org/wiki?curid=1466350", "title": "Un diadema di successi", "text": "Un diadema di successi \u00e8 una compilation pubblicata nel 1972 dal gruppo musicale italiano dei Ricchi e Poveri, per la Apollo e distribuita dalla RCA.\nDescrizione.\nIl disco raccoglie le canzoni del periodo 1969-1972: tra queste, dieci erano state gi\u00e0 pubblicate su album precedenti, mentre \"Un diadema di ciliegie\" e \"Fumo nero\", gi\u00e0 uscite su 45 giri, non erano mai state pubblicate su un LP. L'album contiene anche i tre brani portati dai Ricchi e Poveri alle loro prime tre partecipazioni consecutive al Festival di Sanremo: \"La prima cosa bella\" (secondo posto al Festival di Sanremo 1970); \"Che sar\u00e0\" (secondo posto al Festival di Sanremo 1971); e la gi\u00e0 citata \"Un diadema di ciliegie\" (undicesimo posto al Sanremo 1972). Quest'ultimo brano \u00e8 quello che ha ispirato il titolo dell'album. Sono presenti anche due singoli del 1970: \"In questa citt\u00e0\" (quarto posto al Festivalbar) e \"Primo sole, primo fiore\" (presentato alla Mostra Internazionale di Musica Leggera di Venezia).\nL'album \u00e8 stato ristampato nel 1976 nella serie \"Lineatre\" realizzata dall'etichetta RCA Italiana, nello stesso anno della pubblicazione dell'album di inediti \"I musicanti\" e dell'album/raccolta che porta il nome del gruppo, \"Ricchi &amp; Poveri\".\nTracce.\nLato A\nLato B\nInserito singolo nel template\nDettagli pubblicazione.\nPubblicazione &amp; Copyright: 1972 - Apollo - Roma.\nDistribuzione: RCA Italiana - Roma."}
{"id": "1466351", "revid": "305330", "url": "https://it.wikipedia.org/wiki?curid=1466351", "title": "Museo nazionale delle arti e tradizioni popolari Lamberto Loria", "text": "Il Museo delle arti e tradizioni popolari Lamberto Loria \u00e8 un museo statale italiano.\nHa sede a Roma ed \u00e8 intitolato al suo fondatore Lamberto Loria. Dal settembre 2016 il museo, assieme ad altri tre istituti, \u00e8 confluito nel nuovo Museo delle Civilt\u00e0.\nDescrizione.\nIl museo raccoglie oggetti che testimoniano le arti e le tradizioni popolari tra la fine del XIX secolo e la prima met\u00e0 del XX, documentando la vita quotidiana, il lavoro e la religiosit\u00e0 popolare nel periodo precedente all'industrializzazione.\nIl nucleo principale delle collezioni venne raccolto alla fine dell'800 e nei primissimi anni del '900 dall'etnologo Lamberto Loria (1855-1913) e venne esposto alla Mostra etnografica, tenutasi a Roma nel 1911 in occasione delle celebrazioni per il cinquantenario dell'unit\u00e0 d'Italia. Le collezioni, arricchite di numerose acquisizioni e donazioni, sono state collocate nell'attuale sede dell'EUR nel 1956. Il Museo ospita inoltre mostre tematiche su arti e tradizioni popolari italiane ed estere, nonch\u00e9 mostre di arte contemporanea di autori le cui opere sono realizzate con metodi e materiali riconducibili alla tradizione.\nStoria.\nL'inaugurazione della sede attuale, nel Palazzo delle tradizioni popolari dell'EUR ebbe luogo il 20 aprile 1956, ma le sue origini sono pi\u00f9 lontane e risalgono al 1906, anno della nascita a Firenze del Museo di etnografia voluto da Lamberto Loria. In virt\u00f9 del museo fiorentino, il Comitato esecutivo delle celebrazioni del cinquantenario dell'unit\u00e0 d'Italia offr\u00ec a Loria l'incarico di organizzare una \"Mostra etnografica delle regioni\", fornendo cos\u00ec l'opportunit\u00e0 di integrare i circa 5.000 oggetti del museo fiorentino con oltre 30.000 oggetti frutto di un'intensa attivit\u00e0 di ricerca, e inoltre testimonianze a stampa, manoscritte e iconografiche che rappresentano oggi una documentazione unica del patrimonio etnografico italiano. La mostra si tenne nel corso dell'Esposizione nazionale del 1911, in piazza d'Armi, a Roma.\nConclusa la mostra, la collezione ebbe alterne vicende, in attesa di trovare una collocazione definitiva che arriver\u00e0 solo con la programmazione delle manifestazioni legate all'Esposizione Universale di Roma prevista per il 1942. In questa occasione venne assegnato alla mostra l'edificio che diventer\u00e0 poi sede del Museo nazionale delle arti e tradizioni popolari, progettato dagli architetti Castellazzi, Morresi e Vitellozzi. La decorazione esterna \u00e8 opera di Enrico Prampolini, che nel 1941 realizz\u00f2 il grande mosaico delle corporazioni; la decorazione interna del Salone d'Onore, commissionata agli artisti Amato, Barill\u00e0, Barrera, Bertoletti, Cascella, Cavalli, Colao, Gambetta, Guberti e Varagnolo, presenta una serie di affreschi ideati da Cipriano Efisio Oppo e ispirati ai temi della vita tradizionale italiana, in parte incompiuti a causa dello scoppio della Seconda guerra mondiale. Ad Amerigo Tot si deve invece il bassorilievo \"Elementi caratteristici del folklore\" che decora il portale d'ingresso al Salone d'Onore.\nL'acuirsi degli eventi bellici caus\u00f2 anche la sospensione dell'esposizione dei numerosi oggetti che verr\u00e0 realizzata soltanto nel 1956, anno di apertura del Museo, su allestimento di Paolo Toschi. Dal 1997 \u00e8 stato proposto un nuovo percorso espositivo basato su diverse tematiche relative al lavoro, alla vita quotidiana e alle tradizioni italiane, piuttosto che sul regionalismo su cui era imperniato il precedente allestimento.\nDescrizione.\nIl palazzo.\nStoria della costruzione.\nVenne progettato nel 1938 ed ultimato nel 1942.\nIl bando di concorso del 1937 voleva che il palazzo fosse il nucleo centrale dell'Esposizione Universale di Roma del 1942, mai avvenuta a causa della Seconda guerra mondiale; esso doveva ospitare su tre lati i Musei d'arte antica e moderna e della scienza e sul quarto lato il cinema-teatro.\nL'esterno.\nLa facciata \u00e8 prospiciente piazza Marconi (ex piazza imperiale) e presenta un portico con colonnato che si sviluppa attorno ad un cortile e due corpi sporgenti dei quali uno termina in una quinta architettonica con colonne che chiude la piazza.\nPresso il colonnato che chiude la piazza vi \u00e8 il mosaico dal titolo \"Le corporazioni\" di Enrico Prampolini.\nEsternamente l'edificio \u00e8 molto simile al palazzo opposto che ospita il Museo nazionale preistorico etnografico Luigi Pigorini e agli edifici sull'altro lato della piazza, originariamente destinati ad ospitare altri musei.\nL'interno.\nNell'atrio era previsto un pavimento con intarsi di marmo raffigurante \"Costumi, maschere ed altri elementi decorativi\" di Ferruccio Scattola. Attraverso un portale decorato dal bassorilievo con \"Elementi caratteristici del folklore\" di Amerigo Tot si accede al salone d'onore, le cui due pareti brevi sono decorate ad affreschi, in parte rimasti incompiuti a causa delle vicende belliche.\nSulla parete d'ingresso:\nSulla parete di fondo:\nIl museo.\nIl Museo \u00e8 ordinato secondo i seguenti temi: La terra e le risorse, Vivere e abitare, Riti, feste e cerimonie."}
{"id": "1466352", "revid": "256896", "url": "https://it.wikipedia.org/wiki?curid=1466352", "title": "Consulta islamica", "text": ""}
{"id": "1466357", "revid": "287204", "url": "https://it.wikipedia.org/wiki?curid=1466357", "title": "Ailton", "text": ""}
{"id": "1466364", "revid": "339392", "url": "https://it.wikipedia.org/wiki?curid=1466364", "title": "Japan Broadcasting Corporation", "text": ""}
{"id": "1466379", "revid": "842", "url": "https://it.wikipedia.org/wiki?curid=1466379", "title": "8010 Star Information System", "text": ""}
{"id": "1466380", "revid": "1543377", "url": "https://it.wikipedia.org/wiki?curid=1466380", "title": "Il compleanno (Pinter)", "text": "Il compleanno (The Birthday Party) \u00e8 un'opera teatrale del drammaturgo britannico Harold Pinter composta nel 1957, rappresentata per la prima volta all'Ars Theatre di Cambridge il 28 aprile 1958 e pubblicata a Londra nel 1959."}
{"id": "1466383", "revid": "15756", "url": "https://it.wikipedia.org/wiki?curid=1466383", "title": "Luna 20", "text": "Luna 20 fu l'ottavo tentativo da parte dell'URSS di riportare sulla terra campioni di suolo lunare, come nella precedente missione Luna 16.\nLa missione.\nLuna 20 fu lanciata il 14 febbraio 1972 alle 03:27:59 UTC con un razzo vettore Proton e dopo una correzione di rotta si immise in orbita circolare lunare il 18 febbraio. Tre giorni dopo fu acceso il motore principale per 267 secondi e inizi\u00f2 la discesa sulla Luna. Una seconda accensione fu programmata per rallentare ancora la sonda, e alle 19:19 UT del 21 febbraio Luna 20 allun\u00f2 perfettamente alle coordinate 3\u00b032' nord - 56\u00b033' est, a circa 1,8\u00a0km dal punto in cui precipit\u00f2 Luna 18 e a 120\u00a0km dal sito di atterraggio di Luna 16.\nDopo aver raccolto del materiale roccioso lunare, il razzo ascendente si attiv\u00f2 il 22 febbraio alle 22:58 UT e i campioni furono spediti verso la Terra.\nLa piccola sfera metallica tocc\u00f2 terra il 25 febbraio 1972 alle 19:19 UT presso un'isola del fiume Karkingir, 40 chilometri a nord di Dzhezkazgan, Kazakistan.\nIl resto della sonda, rimasta sul nostro satellite, effettu\u00f2 delle riprese panoramiche ad alta risoluzione del sito di atterraggio.\nI 55 grammi di campioni giunti a terra consistevano in una roccia composta prevalentemente da feldspato e risultava molto pi\u00f9 antica di quella recuperata da Luna 16, composta da basalto. L'Apollo 16 avrebbe recuperato materiale simile solo due mesi pi\u00f9 tardi. Anche questi campioni furono condivisi con gli studiosi francesi e statunitensi."}
{"id": "1466384", "revid": "12562202", "url": "https://it.wikipedia.org/wiki?curid=1466384", "title": "Portogalle", "text": ""}
{"id": "1466385", "revid": "6923", "url": "https://it.wikipedia.org/wiki?curid=1466385", "title": "Incubi notturni", "text": "Incubi notturni (\"Dead of Night\") \u00e8 un film horror a episodi del 1945, diretto da Alberto Cavalcanti, Charles Crichton, Basil Dearden e Robert Hamer.\nLa pellicola \u00e8 un raro film horror britannico degli anni '40 - i film horror furono banditi dalla produzione in Gran Bretagna durante la guerra - e ha avuto un'influenza sui successivi film britannici del genere. Entrambe le storie di John Baines sono state riutilizzate in altri film e l'episodio fittizio del ventriloquo posseduto \u00e8 stato adattato nell'episodio pilota della lunga serie radiofonica della CBS \"Escape\".\nIl film \u00e8 costituito da cinque episodi, legati da un episodio-cornice, attraverso l'espediente narrativo del racconto da parte dei vari personaggi. Nei titoli di testa non sono accreditati i singoli contributi dei registi, ma Alberto Cavalcanti ha supervisionato l'intero progetto e diretto due episodi, Basil Dearden ha diretto a sua volta due episodi, Charles Crichton e Robert Hamer un episodio ciascuno.\nTrama.\nUn architetto inglese, Walter Craig, arriva in un'antica villa di campagna che ha il compito di ammodernare, scopre di aver gi\u00e0 visto quella dimora all'interno di un suo recente incubo. Quando arrivano alcuni ospiti per il week-end, l'uomo rivela loro la sua sensazione, affermando di sapere cosa ognuno di loro far\u00e0 nelle ore successive. Per passare il tempo gli ospiti si raccontano delle storie legate al sovrannaturale: un pilota che ha un sogno premonitore che lo salva da un incidente d'auto, una ragazza incontra il fantasma di un bambino durante la notte di Natale, una ricca donna parla di uno specchio che ha portato il marito alla follia, uno sportivo narra la storia di due amici amanti del golf, uno dei quali ritorna in veste di fantasma dopo essere stato indotto al suicidio dall'amico in una partita di golf e se ne vendica, in ultimo, e questo \u00e8 l'episodio pi\u00f9 noto e celebrato, uno psicologo narra la vicenda di un ventriloquo che viene letteralmente posseduto dal suo pupazzo, che crede vivo e dotato di una personalit\u00e0 maligna.\nDistribuzione.\nLa prima del film \u00e8 stata al cinema Gaumont Haymarket di Londra il 9 settembre 1945.\nAccoglienza.\nIncassi.\nSecondo \"Kinematograph Weekly\" il film ha ottenuto buoni risultati ai botteghini britannici nel 1945.\nCritica.\nIl \"Monthly Film Bulletin\" ha elogiato la storia del ventriloquo, affermando che era \"forse la migliore\" e che forse \u00e8 stata \"l'opera pi\u00f9 raffinata di Cavalcanti per molti anni\". La recensione ha elogiato Basil Radford e Naunton Wayne per \"fornire un eccellente rilievo comico\" e ha concluso che la direzione artistica (Michael Relph), l'illuminazione (Stan Pavey e Douglas Slocombe) e il montaggio (Charles Hassey) si uniscono per realizzare il film pi\u00f9 fluido mai uscito da uno studio inglese\". Il critico cinematografico Leonard Maltin ha assegnato al film 4 stelle su 4.\nIl sito web Rotten Tomatoes riporta un indice di gradimento del 93% basato su 42 recensioni, con una media di 8,22/10. Il consenso critico del sito recita: \"Con il contributo di quattro registi affermati, \"Dead of Night\" \u00e8 una classica antologia horror che rimane molto influente.\""}
{"id": "1466389", "revid": "767487", "url": "https://it.wikipedia.org/wiki?curid=1466389", "title": "Arvella Gray", "text": "Nato in Texas, ha poi trascorso gran parte della sua vita esibendosi come artista di strada nella citt\u00e0 di Chicago, soprattutto nell'area di Maxwell Street. Il suo stile era un miscuglio di folk, blues e gospel.\nGray, il cui vero nome era Walter o James Dixon, perse la vista durante gli anni trenta, probabilmente durante una rapina in\nbanca, fatto per il quale ci si riferisce all'artista anche come a \"Blind\" Arvella Gray.\nL'unico album pubblicato si intitola The Singing Drifter ed usc\u00ec per la prima volta nel 1972 in versione vinile; nel 2005 ne \u00e8 uscita una versione CD remasterizzata per l'etichetta Conjuroo."}
{"id": "1466391", "revid": "1543377", "url": "https://it.wikipedia.org/wiki?curid=1466391", "title": "Simo H\u00e4yh\u00e4", "text": "Attivo come tiratore scelto durante la guerra d'inverno contro l'Armata Rossa, venne soprannominato \"Morte Bianca\" (\u0411\u0435\u043b\u0430\u044f c\u043c\u0435\u0440\u0442\u044c, \"Belaya Smert\" in russo, \"Valkoinen Kuolema\" in finlandese) per l'altissimo numero di soldati nemici uccisi: 542 se si considerano quelli confermati e circa 800 se si considerano quelli non confermati.\nIn virt\u00f9 di questi numeri e dell'efficacia delle sue strategie di combattimento, H\u00e4yh\u00e4 \u00e8 riconosciuto come il pi\u00f9 letale cecchino della storia.\nBiografia.\nSimo H\u00e4yh\u00e4 nacque nella citt\u00e0 di Rautj\u00e4rvi, in Carelia, regione della Finlandia sud-orientale dove crebbe nella fattoria di famiglia; oltre che contadino, era, come tutti, cacciatore e pescatore. Nel 1925 entr\u00f2 nell'esercito della Finlandia indipendente. Durante la guerra d'inverno (1939-1940) tra Finlandia e Unione Sovietica prese parte al conflitto operando come cecchino, inquadrato nella 6\u00aa compagnia del Reggimento di Fanteria 34, sotto il comando del tenente Aarne Juutilainen. I combattimenti avvenivano in territori dove la temperatura era bassissima e per questo H\u00e4yh\u00e4 svilupp\u00f2 tecniche di cecchinaggio che gli permettessero di mantenere al pi\u00f9 alto livello possibile la sua efficienza fisica e le sue capacit\u00e0 di tiro, che risultava oltremodo complesso in quelle condizioni. Tra le varie particolarit\u00e0 della tecnica di tiro e di combattimento di H\u00e4yh\u00e4 vi era quella di sparare sempre dal terreno, fatto assai raro per un cecchino, in quanto la tendenza dei tiratori scelti \u00e8 ovviamente quella di posizionarsi sempre in zone sopraelevate rispetto al passaggio del nemico.\nDurante la Battaglia di Kollaa, i soldati dell'Armata Rossa uccisi da parte di Simo col solo cecchinaggio raggiunse il numero di 542. Questi numeri sono giudicati attendibili in quanto il conteggio giornaliero dei morti era pratica in uso presso i cecchini finlandesi, anche se il numero di russi da lui uccisi potrebbe essere superiore agli 800.\nA differenza della maggior parte dei cecchini, le sue postazioni di tiro erano a terra, in mezzo alla neve, e non sopraelevate. Restava appostato per ore nel gelido inverno finlandese, portando con s\u00e9 pane e zucchero per non perdere energie.\nRivelatosi un vero flagello per l'esercito russo, l'Armata Rossa us\u00f2 i migliori cecchini per dargli la caccia, arrivando persino a coinvolgere artiglieria per cercare di stanarlo. Il 6 marzo 1940 H\u00e4yh\u00e4 fu colpito alla mandibola durante un combattimento ravvicinato. Il proiettile lo fer\u00ec nella parte sinistra del viso. Riprese coscienza il 13 dello stesso mese. Poco tempo dopo la battaglia fu promosso da caporale a sottotenente dal Maresciallo di Finlandia Carl Gustaf Emil Mannerheim. Occorse molto tempo perch\u00e9 H\u00e4yh\u00e4 si potesse riprendere dalla ferita infertagli. Dopo la guerra divenne un cacciatore di alci e un allevatore di cani.\nQuando gli fu chiesto nel 1998 come aveva fatto a diventare un tanto abile tiratore egli rispose: \u00abPratica\u00bb. Quando gli fu chiesto se si pentiva dei tanti morti che aveva fatto egli rispose: \u00abHo fatto quello che mi hanno chiesto, al meglio che ho potuto. Non ci sarebbe una Finlandia se tutti non avessero fatto lo stesso\u00bb. Simo H\u00e4yh\u00e4 visse i suoi ultimi anni nel piccolo villaggio di Ruokolahti, nel sud-est della Finlandia, che curiosamente si trova nelle immediate vicinanze del confine russo. Mor\u00ec il 1\u00ba aprile del 2002 all'et\u00e0 di 96 anni.\nArmi e strategie.\nSimo H\u00e4yh\u00e4 usava un fucile Mosin-Nagant russo modificato in Finlandia, chiamato \"bassotto\" (\"pystykorva\"); lo stesso Simo era basso di statura (circa 1,60 m). Simo us\u00f2 spesso anche un Suomi KP-31 e portava sempre con s\u00e9 pochissimo equipaggiamento: per muoversi velocemente gli bastavano, oltre al fucile e al mitra, solo una razione di cibo e i caricatori delle sue armi.\nTra i vari motivi del suo successo vi \u00e8 la tattica russa d'attacco a ondate che procurava bersagli molto ravvicinati e scoperti. H\u00e4yh\u00e4, come accennato sopra, sfruttava tecniche assolutamente insolite tra i cecchini: in particolare usava tacche di mira fisse piuttosto che un'ottica telescopica, in quanto riteneva che un eventuale riflesso sulla lente dell'obiettivo avrebbe potuto rivelare la sua posizione.\nNonostante l'assenza di un mirino telescopico, riusciva a centrare obiettivi anche da distanze superiori ai 400 metri. H\u00e4yh\u00e4 inoltre si muoveva sempre da solo durante le operazioni, rimanendo acquattato nella neve e sopportando per ore temperature che andavano dai -20 ai -40\u00a0\u00b0C, al contrario degli altri cecchini finlandesi che solitamente si posizionavano sugli alberi. Simo vestiva sempre di bianco per mimetizzarsi nella neve, che era solito compattare di fronte alla canna del suo fucile per non farla sollevare nello sparo.\nInoltre, con l'approssimarsi del nemico, nell'imminenza dell'azione, si metteva sempre della neve in bocca per evitare di produrre condensa con il respiro e rivelare cos\u00ec la sua posizione.\nNella cultura di massa.\nNel manga di \"Record of Ragnarok\", Simo H\u00e4yh\u00e4 \u00e8 uno degli umani che combatte al torneo del Ragnarok, nel quale scontra con il dio Apollo.\nIl gruppo power metal Sabaton ha composto la canzone \"White Death\" in onore di H\u00e4yh\u00e4, che \u00e8 stata pubblicata nel 2010 nel loro album Coat of Arms."}
{"id": "1466392", "revid": "446353", "url": "https://it.wikipedia.org/wiki?curid=1466392", "title": "Poligono militare", "text": ""}
{"id": "1466395", "revid": "709565", "url": "https://it.wikipedia.org/wiki?curid=1466395", "title": "Episodi di West Wing - Tutti gli uomini del Presidente (prima stagione)", "text": "Questa voce contiene riassunti, dettagli e crediti dei registi e degli sceneggiatori della prima stagione della serie televisiva West Wing - Tutti gli uomini del Presidente. \nNegli Stati Uniti \u00e8 stata trasmessa per la prima volta dal 22 settembre 1999 al 17 maggio 2000 sul canale NBC. In Italia \u00e8 stata trasmessa dall'11 luglio 2002 al 10 gennaio 2003 su Rete 4.\nLa narrazione della serie non \u00e8 in ordine cronologico: infatti, la prima stagione non inizia con il racconto della corsa di Josiah Bartlet verso la nomina presidenziale, ma si apre con il nuovo Governo gi\u00e0 insediato, e alle prese con i primi problemi, tra i quali uno dei pi\u00f9 rilevanti \u00e8 capire il funzionamento del colossale apparato burocratico. Il Presidente si trova di fronte a varie crisi, internazionali, come quella che sta per portare al conflitto tra India e Pakistan per il controllo del Kashmir, o quella generata da un aereo militare che precipita in Iraq, e interne, soprattutto quella derivante da un articolo che sospetta la presenza di persone che fanno uso di sostanze stupefacenti all'interno dello staff presidenziale.\nBartlet deve anche affrontare un caso di coscienza, quando si trova di fronte al caso di un condannato a morte da graziare, e far fronte alla difficile conferma di un nuovo giudice della Corte Suprema. L'irrequieta figlia minore del Presidente, Zoey, \u00e8 al centro di una rissa che scoppia in un bar, e poi l'involontaria causa dei drammatici eventi che concludono la prima serie.\nIl Presidente ha infatti nominato da poco come suo assistente personale il giovane di colore Charlie Young, brillante studente universitario. Il ragazzo mostra un debole per Zoey, ricambiato dalla ragazza. Ma la storia tra i due non piace a un gruppo di fanatici razzisti, che organizzano un attentato al corteo presidenziale all'uscita di un incontro con degli studenti. La prima stagione termina con un cliffhanger: si odono i suoni degli spari durante l'attentato senza sapere qual \u00e8 la sorte dei protagonisti.\nSbarco imminente.\nTrama.\nDurante un dibattito televisivo Josh Lyman non riesce a trattenersi dal replicare con sarcasmo alla detestata interlocutrice, Mary Marsh, una delle pi\u00f9 agguerrite rappresentanti della Destra cristiana. La soluzione pi\u00f9 semplice per impedire che l'accaduto comprometta i delicati rapporti intrattenuti dal governo con queste organizzazioni religiose attraverso la mediazione del loro pi\u00f9 autorevole esponente, il Reverendo Al Caldwell, sembra essere il licenziamento di Josh. Toby Ziegler tenta di salvargli il posto e soprattutto di ricomporre la situazione in modo indolore, organizzando un incontro tra le parti alla Casa Bianca, che si rivela per\u00f2 un fallimento, perch\u00e9 Mary Marsh accoglie di malagrazia le scuse di Josh, con un accenno agli \"ebrei newyorkesi\" che punge sul vivo Toby, e chiede un imprevisto \"risarcimento\". La crisi \u00e8 risolta dalla provvidenziale apparizione dello zoppicante Presidente Bartlet, reduce da un piccolo incidente di bicicletta, il quale non solo non \u00e8 disposto ad accogliere alcuna richiesta, ma intima al Reverendo Caldwell di condannare pubblicamente una delle organizzazioni pi\u00f9 estremiste, gli Agnelli di Dio, che in seguito ad un'intervista della sua nipotina dodicenne Annie ad una rivista per teenager le hanno recapitato una bambola con un coltello piantato in gola. \nSam Seaborn trascorre una notte con Laurie, conosciuta casualmente in un bar, che l'indomani, a causa di un involontario scambio di cercapersone, scopre essere una ragazza squillo. Ma la sua giornata \u00e8 destinata perfino a peggiorare quando, costretto a fare da guida ad un classe elementare in una visita alla Casa Bianca, fa una pessima figura per la sua impreparazione con la maestra accompagnatrice, Mallory O'Brien, che scopre essere la figlia del suo capo, Leo McGarry.\nOltre un migliaio di cubani tenta di raggiungere Miami su imbarcazioni improvvisate, ponendo la difficile scelta sull'approccio da adottare, tra respingimento e accoglienza, con la prospettiva di alienarsi parte dell'elettorato della Florida. La situazione precipita quando una tempesta colpisce la flottiglia, disperdendola: circa duecento esuli raggiungono le coste americane e chiedono asilo politico.\nIl capitano Tolliver.\nTrama.\nSam, senza saperlo e senza aver pagato, ha passato la notte con Laurie, una squillo di alto bordo, e ora si trova in imbarazzo con l'amministrazione e i colleghi perch\u00e9 tenuto ad informare il fatto. Il capitano Tolliver, medico personale del Presidente Bartlet e divenuto padre da poco, parte per una breve missione in Giordania, ma dei terroristi siriani abbattono l'aereo provocando la sua morte e la morte di tutti gli altri passeggeri, scatenando cos\u00ec la reazione militare della Casa Bianca. Il vicepresidente Hoynes rilascia una dichiarazione che mette in imbarazzo l'amministrazione, facendo intendere che ci siano dei dissapori interni: CJ tenta di porre rimedio parlandone con Hoynes, che la liquida con sufficienza. Leo allora interviene minacciando politicamente l'uomo e ricordandogli che la sua fedelt\u00e0 va all'amministrazione del presieduta da Bartlet.\nScandalo in vista.\nTrama.\nCJ riceve una soffiata da un giornalista accreditato alla Casa Bianca che Sam \u00e8 stato visto in giro con una escort e si prepara a contenere lo scandalo, nonostante abbia avuto un'accesa discussione con Sam stesso e durante il quale sono volate parole offensive da entrambe le parti. Il Presidente Bartlet, alle prese con il primo ordine che porterebbe ad una rappresaglia militare in seguito all'abbattimento dell'aereo in cui hanno perso la vita alcuni cittadini americani (tra cui il suo medico personale), vorrebbe dare una risposta forte in modo da scoraggiare altri attacchi terroristici, ma si scontra con lo Stato maggiore, con i suoi consiglieri e con Leo, che gli consigliano di fare come si \u00e8 sempre fatto: colpire obiettivi militari in modo proporzionale all'offesa sub\u00ecta. Alla fine Bartlet acconsente e ordina l'attacco. Intanto Josh conosce Charles Young (Dul\u00e8 Hill), un giovane di colore che si \u00e8 presentato per un posto di fattorino e gli propone di assumere il ruolo di segretario privato del Presidente.\nCinque voti in meno.\nTrama.\nLa coalizione politica del Presidente si ritrova, a 48 ore dall'approvazione di una legge che regola la vendita delle armi, con cinque voti in meno e parte la ricerca dei voti mancanti: per farlo dovranno ricorrere all'influenza politica del vicepresidente. Per una legge sulla trasparenza, vengono pubblicati i documenti patrimoniali dei componenti dello staff del Presidente: Toby rischia di trovarsi nei guai a causa di alcune azioni che ha comprato e che si sono moltiplicate moltissimo nel valore appena acquistate. Leo viene lasciato dalla moglie, stanca del fatto che il loro matrimonio venga sempre dopo il suo lavoro. Il vicepresidente chiede a Leo se vuole partecipare a riunioni degli alcolisti anonimi che si tengono, riservatissime, all'interno della Casa Bianca. Il vicepresidente convince gli indecisi ad approvare la legge, ma lo fa per tornaconto personale perch\u00e9 mira alla presidenza.\nAttacco nucleare.\nTrama.\nLo staff della Casa Bianca sta preparando il Presidente a un'intervista in cui verranno affrontati alcuni temi importanti come l'economia e la vendita delle armi. Josh riceve le istruzioni su dove deve andare in caso di attacco nucleare e rimane scosso dal fatto che il suo staff e i suoi colleghi non avrebbero un rifugio sicuro, al contrario di lui; in preda al malessere, arriva a rivolgersi al suo psicologo: durante la seduta si apprende che la sorella maggiore di Josh mor\u00ec durante un incendio mentre Josh si \u00e8 salvato perch\u00e9 \u00e8 scappato, cosa per cui si sente ancora in colpa. Lo staff intanto affronta come sia possibile ricevere finanziamenti da Hollywood e allo stesso tempo come censurare l'industria del cinema riguardo le scene di violenza. Zoey, la figlia minore del Presidente, torna in citt\u00e0 per visitare gli alloggi dell'universit\u00e0 di Georgetown, che frequenter\u00e0 a breve. Toby \u00e8 tormentato dalla scoperta di essere stato la seconda scelta del Presidente per il suo incarico.\nUna persona speciale.\nTrama.\nCJ chiede a Sam un aiuto per comprendere le leggi del censimento, poich\u00e9 ne dovr\u00e0 parlare in conferenza stampa. Intanto lo staff analizza gli stanziamenti in bilancio per decidere quanto destinare a chi. Una donna mentalmente instabile viola il perimetro della Casa Bianca perch\u00e9 voleva uccidere Zoey. Leo informa Bartlet che lui e sua moglie stanno divorziando. Josh invita Charlie, Zoey, CJ, Sam e Mallory a bere qualcosa; la serata degenera perch\u00e9 tre ubriachi molestano Zoey, e Josh fa intervenire i servizi segreti per farli arrestare. Ne consegue un litigio tra padre e figlia perch\u00e9 a Zoey vanno strette le limitazioni che subisce: Bartlet le spiega che lei pu\u00f2 essere obiettivo di terroristi e malintenzionati per arrivare a ricattare politicamente il Presidente e la ragazza comprende le motivazioni del padre.\nLa cena di stato.\nTrama.\nInizia un'altra lunga giornata nell'Ala Ovest: sta per iniziare uno sciopero dei camionisti che deve essere scongiurato dall'amministrazione, un uragano sta per abbattersi sulla Georgia e va seguito per proclamare eventualmente lo stato di emergenza, seguaci di una setta si sono barricati e stanno per essere attaccati dall'FBI con conseguente bomba mediatica e una cena di Stato con il presidente dell'Indonesia \u00e8 imminente. Mandy convince il Presidente a intraprendere una negoziazione per liberare gli ostaggi della setta, mentre Charlie \u00e8 preoccupato per i suoi nonni che vivono in Georgia e che non riesce a contattare. Un importante finanziatore del partito si presenta alla cena di Stato con Laurie; l'uragano devia dalla Georgia risparmiando i nonni di Charlie, ma finisce sulla linea di tiro di una nave militare americana al largo dell'Atlantico. Toby chiede al consigliere del presidente indonesiano di liberare un suo amico detenuto ma il consigliere, offeso dal discorso poco lusinghiero del presidente americano, lo manda al diavolo. Bartlet viene messo in comunicazione con una delle navi in difficolt\u00e0 con l'uragano in una drammatica trasmissione radio.\nNemici.\nTrama.\nIl Presidente, durante un consiglio di gabinetto, umilia sottilmente il Vice Presidente. La notizia inizia a girare nell'Ala Ovest e arriva alle orecchie di Danny Concannon, giornalista accreditato alla Casa Bianca, che inizia a fare domande: toccher\u00e0 a CJ disinnescare la bomba. Mallory, la figlia di Leo, chiede a Sam di andare all'opera con lei e Sam chiede il permesso a Leo, che acconsente ma poi lo boicotta affibbiandogli un discorso da scrivere all'ultimo momento. Il Presidente e il suo staff lavorano per far approvare la legge finanziaria tra mille difficolt\u00e0 dovute alle lobby ambientaliste e ai finanziatori che desiderano sfruttare alcuni terreni. CJ convince Danny a non scrivere l'articolo sullo screzio tra Bartlet e Hoynes. Hoynes affronta Bartlet, che gli rinfaccia di essersi fatto pregare per accettare la carica di vice, mettendo in imbarazzo il partito. Josh risolve il problema con gli ambientalisti ricordando al Presidente che pu\u00f2 dichiarare una zona \"parco naturale\". Il titolo delle puntata si riferisce ad una riflessione che Josh fa a Bartlet: che prima che quest'ultimo diventasse presidente non parlavano cos\u00ec spesso dei loro nemici.\nIl candidato.\nTrama.\nLo staff dell'Ala Ovest sta lavorando per preparare la nomina alla Corte Suprema del giudice Harrison, nomina fortemente voluta da Bartlet, ma il giudice Crouch, anziano e autorevole membro della Corte, critica il Presidente perch\u00e9 la sua \u00e8 una scelta politamente poco coraggiosa poich\u00e9, secondo lui, sarebbe meglio l'ispanico Mendoza. Intanto il membro del Congresso Lillienfield indice una conferenza stampa in cui dichiara che un membro su 3 dello staff della Casa Bianca fa uso di droghe, scatenando una bufera mediatica. Sam Seaborn riceve informazioni anonime in cui si dichiara che Harrison ha scritto un articolo ai tempi dell'universit\u00e0 in cui afferma che la privacy non \u00e8 un diritto sancito dalla Costituzione. Josh capisce che la sparata di Lillienfield mira a Leo McGarry, che in passato \u00e8 stato ricoverato per dipendenza da psicofarmaci. Dopo un'estenuante colloquio sia con Harrison che con Mendoza, il Presidente sceglie quest'ultimo come Giudice alla Corte Suprema.\nBuon Natale, Presidente!\nTrama.\nLa narrazione inizia il 23 dicembre 1999. Toby viene chiamato dalla polizia perch\u00e9 viene rinvenuto un suo biglietto da visita addosso ad un senzatetto morto; Toby spiega che aveva regalato in beneficenza il suo cappotto, nel quale aveva scordato un biglietto. Josh vuole parare il colpo mediatico riguardo alla ex-dipendenza da farmaci di Leo e vorrebbe parlare con Laurie, la escort amica di Sam, per sapere se ha pettegolezzi piccanti con cui tenere a bada Lillienfield. Leo vuole rivedere la legge sulle intolleranze a causa dell'aggressione da parte di alcuni ragazzini a Lovell Lydell, un ragazzo gay, che morir\u00e0 in seguito alle percosse. Toby, da un tatuaggio sul cadavere del senzatetto, capisce che \u00e8 un veterano della guerra di Corea e si occupa di cercare i suoi parenti ancora in vita. Mrs. Landingham rivela a Charlie che i suoi due figli sono rimasti uccisi durante la guerra del Vietnam alla vigilia di Natale. Danny insiste a corteggiare CJ, che gli illustra tutti i motivi per cui non possono frequentarsi. Josh e Sam vanno da Laurie, che si infuria con loro, e Leo, quando lo sa, si infuria anche di pi\u00f9.\nL'ambasciatore in Pakistan.\nTrama.\nAltra giornata pesante nell'Ala Ovest: l'esercito indiano ha invaso il territorio del Kashmir, Mandy chiede il permesso, che le viene rifiutato, di lavorare per un repubblicano e Josh riceve un mandato di comparizione a causa dell'indagine interna che ha condotto su chi fa uso di droghe; CJ fa una figuraccia con la stampa perch\u00e9 all'oscuro delle manovre militari indiane. Il Presidente e il suo staff lavorano per scongiurare politicamente e militarmente la crisi nel Kashmir e convocano Lord Marbury, eccentrico esperto di questioni indiane perch\u00e9 ex-ambasciatore. L'ambasciatore cinese intanto informa la Casa Bianca dell'intenzione del suo Paese di non voler stare a guardare. Viene ricevuto anche l'ambasciatore pakistano, e anche lui riferisce l'intenzione del Pakistan di difendersi dall'invasione indiana; naturalmente stessa reazione da parte dell'ambasciatore indiano. L'udienza di Josh va male, in parte a causa del pregiudizio politico di colui che conduce l'interrogatorio. Charlie chiede il permesso di uscire con Zoey a Bartlet, che lo redarguisce sul fatto che potrebbe diventare bersaglio dei razzisti.\nSolidariet\u00e0.\nTrama.\nLo staff della Casa Bianca sta preparando il Presidente al discorso sullo stato dell'Unione e intanto si preoccupa per il fatto che Bartlet ha preso l'influenza e sta piuttosto male. Continua la crisi tra India e Pakistan e il caso di Leo McGarry sta per arrivare su tutti i giornali, motivo per cui CJ e Sam lo preparano per parlare con la stampa. Sam, disobbedendo a Leo, prepara e divulga una dichiarazione di solidariet\u00e0 da parte del Presidente. Leo chiede a Abbey Bartlet perch\u00e9 \u00e8 cos\u00ec preoccupata per la salute del Presidente e lei confessa che ha la sclerosi multipla; Leo affronta l'amico rimproverandolo di averglielo tenuto nascosto. Lord Marbury suggerisce al Presidente di sovvenzionare infrastrutture per l'industria informatica in India in cambio della loro ritirata dal Kashmir. La storia tra CJ e Danny sembra essere arrivata ad un punto di svolta.\nIl giorno delle pulizie.\nTrama.\nIl titolo si riferisce all'abitudine dello staff di dare le piccole notizie spiacevoli il venerd\u00ec, cos\u00ec i giornalisti hanno poco spazio per metterle tutte in rilievo, senza contare che il sabato i giornali vengono letti di meno. CJ deve disinnescare uno scandalo legato a un'assistente del Vice Presidente che ha usato un elicottero della Marina per andare a giocare a golf. Josh e Sam incontrano i Repubblicani per capire come evitare un'udienza atta a stabilire se lo staff dell'Ala Ovest abbia coperto dei crimini per evitare di mettere in imbarazzo Leo McGarry, mentre Leo riceve dal (falso) amico Simon Blye la notizia che sta per uscire un altro articolo imbarazzante su di lui di cui lo stesso Blye \u00e8 il fautore. CJ incontra i signori Lydell, arrivati a Washington per la firma sulla legge per le intolleranze e il padre rivela che si vergogna del Governo, che secondo lui ha la colpa di non approvare leggi che diano pi\u00f9 libert\u00e0 agli omosessuali, come le adozioni e l'ammissione dei gay nell'esercito. Sam trova e licenzia la ragazza responsabile di aver fatto la soffiata su Leo, Karen. Dopo averle parlato, Leo la riassume.\nLa coscienza del Presidente.\nTrama.\n\u00c8 venerd\u00ec sera e tutti si preparano ad un fine settimana di riposo, che per\u00f2 non arriver\u00e0: l'avvocato Bobby Zane telefona all'amico Sam Seaborn affinch\u00e9 interceda presso il Presidente per far ottenere la grazia dalla pena di morte a un suo assistito. Joy Lucas gestisce la campagna elettorale di un politico democratico per un seggio in California e incontra Josh per parlarne. Il Presidente ha un dilemma se concedere la grazia o meno, e chiede un po' a tutti cosa ne pensano sulla pena di morte: a Toby, a Joy Lucas, a Charlie e a padre Cavanaugh, l'anziano pastore della chiesa che frequentava da ragazzo, che fa chiamare apposta alla Casa Bianca; tutti gli rispondono di essere contrari ma, per non creare un problema politico, Bartlet decide comunque di non concedere la grazia.\nQuestioni razziali.\nTrama.\nIl futuro giudice della Corte Suprema Mendoza viene fermato e arrestato per guida in stato di ebbrezza, evento che scatena il panico nell'Ala Ovest e anche incredulit\u00e0, poich\u00e9 il giudice \u00e8 astemio a causa di un gravissimo problema di salute. Toby e Sam partono cos\u00ec alla volta del Connecticut per farlo uscire di prigione. Intanto Josh \u00e8 invitato a una trasmissione televisiva in cui parla di una giornata tipo alla Casa Bianca, raccontando come si sia gestito il caso del ministro O'Leary, che ha dato del razzista a un membro del partito Repubblicano e di come un banale mal di denti abbia provocato un incidente mediatico con i giornalisti: CJ, a causa di un appuntamento col dentista, fa presiedere l'incontro con la stampa a Josh, che combina un disastro dando una risposta sarcastica a una domanda. Intanto Toby e Sam raggiungono Mendoza e lo liberano, anche se rimane l'amarezza e la rabbia del giudice per essere stato arrestato solo sulla base di un pregiudizio razziale da parte degli agenti di polizia che l'hanno fermato.\nNessun ricatto.\nTrama.\nIl Presidente e il suo staff si recano a Los Angeles; durante il volo Bartlet fa la conoscenza dell'agente Toscano, assegnata alla scorta di Zoey, e le esprime le sue preoccupazioni per le minacce alla figlia da parte dei suprematisti bianchi. A Los Angeles Josh incontra Ted Marcus, un grosso finanziatore del partito dichiaratamente omosessuale, che pretende l'appoggio del Presidente a una legge che consenta ai gay di entrare nell'esercito. Leo chiede al Vice Presidente di votare a favore del credito di imposta sull'etanolo, cosa a cui il politico \u00e8 contrario. Al Kiefer, esperto di sondaggi, suggerisce al Presidente di approvare una legge che punisce il rogo della bandiera americana per acquistare i voti degli indecisi, ma Joy Lucas fornisce allo staff delle percentuali diverse. Leo convince il Presidente che Hoynes ha ragione per il voto sul credito di imposta. \nL'emendamento.\nTrama.\nLa First Lady intervista un ragazzino, Jeffrey Morgan, che ha messo in piedi un'organizzazione contro lo sfruttamento e la schiavit\u00f9 dei bambini nel lavoro minorile. Bernard Dahl, direttore della Federal Reserve, muore d'infarto: Bartlet si ritrova a dover nominare un nuovo direttore al pi\u00f9 presto per evitare il crollo della Borsa. La signora Bartlet esprime pubblicamente il suo favore per Erlich come successore di Dahl, cosa che mette in imbarazzo l'amministrazione perch\u00e9 al marito quel candidato non piace. Il Presidente parla a Zoey riguardo alle minacce da parte dei suprematisti bianchi, e le chiede di presenziare ad un evento pubblico in programma senza Charlie, che non la prende bene. Sam incontra il deputato Becky Reeseman che presenter\u00e0 un emendamento contro il lavoro minorile e che rimette in gioco i voti per l'emendamento sull'economia. Sam affronta la signora Bartlet spiegandole che deve usare pi\u00f9 cautela su cosa dice e sugli interventi che fa in televisione, cosa che viene ribadita da Bartlet durante un acceso litigio.\nSei riunioni prima di pranzo.\nTrama.\nMendoza viene eletto alla Corte Suprema; Zoey partecipa ad una festa durante la quale, dopo essersene andata da un po', avviene una retata ed un arresto per spaccio di droga. Sta per uscire un libro in cui si sostiene che i neri statunitensi abbiano diritto a un risarcimento a causa della schiavit\u00f9 dei loro antenati e di tutto il lavoro che essi hanno svolto senza essere pagati: Josh deve cercare di disinnescare la bufera che ne deriver\u00e0 parlandone con Jeff Breckenridge, esperto di diritti civili; Mallory litiga con Sam per i buoni scuola, che li considera una cosa inutile. Mandy rompe le scatole a tutti perch\u00e9 venga acquistato un nuovo panda per lo zoo per sostituire quello appena defunto.\nUn documento compromettente.\nTrama.\nDue membri della commissione elettorale federale si sono dimessi e l'associazione nazionale governativa ha tagliato i fondi di 200 miliardi di dollari. CJ \u00e8 in allarme per un \"documento\" che gira, ma si sa solo che sta girando e non di cosa parla. Mandy le dice che l'ha scritto lei quando lavorava ancora per Russell: il memorandum evidenzia i punti di debolezza dell'attuale amministrazione da sfruttare per contrastare la rielezione di Bartlet. Il Presidente vorrebbe proporre per la commissione federale due candidati vicini, almeno nel pensiero politico, ai Democratici e che appoggino la riforma sul finanziamento elettorale, cosa di per s\u00e9 non fattibile perch\u00e9 non sarebbe preservata la rappresentanza bipartisan. Toby e Sam incontrano esponenti dello stato maggiore per capire cosa ne pensano sull'ammissione dei gay nell'esercito. CJ scopre che il memorandum \u00e8 nelle mani di Danny Concannon, che naturalmente deve fare il suo lavoro nei confronti della testata per cui scrive. Leo rinfaccia a Bartlet che il memorandum dice la verit\u00e0, poich\u00e9 l'amministrazione non sta affrontando alcun tema importante e si sta rifiutando di combattere battaglie che stanno a cuore all'elettorato.\nIl minimo della pena.\nTrama.\nBartlet annuncia la nomina di due riformatori, un democratico e un repubblicano, alla commissione elettorale scatenando la reazione dell'opposizione. Lo staff parte a commissionare dei sondaggi per capire cosa ne pensa l'opinione pubblica e chiama Al Kiefer. Mandy viene estromessa dalle riunioni con lo staff a causa del memorandum e sempre a causa del memorandum i rapporti tra CJ e Danny sono molto tesi. Toby deve incontrarsi con il deputato Wyatt, membro della commissione etica con voce in capitolo nella commissione elettorale, oltre che ex moglie di Ziegler. Il Presidente e il suo staff vorrebbero una riforma con cui i tossicodipendenti arrestati per reati minori legati alla droga vadano in terapia, piuttosto che in carcere. Inoltre dibattono anche sul minimo della pena, che nel caso del consumo di cocaina (che ha consumatori prettamente di pelle bianca) \u00e8 leggermente pi\u00f9 basso che nel caso del consumo di crack (che ha utilizzatori soprattutto di colore), quindi \u00e8 una legge razzista. CJ fa una grave gaffe durante una conferenza stampa: riceve una lavata di capo da Leo e litiga con Danny.\nFoto pericolosa.\nTrama.\nLo staff della Casa Bianca inizia i sondaggi telefonici per sapere come reagir\u00e0 l'elettorato alle riforme che Bartlet vorrebbe fare. Leo convoca Haskell, membro della commissione elettorale che desidera proibire i contributi elettorali, cosa non gradita all'amministrazione Bartlet. Laurie si laurea in giurisprudenza, ma a Sam viene vietato di partecipare perch\u00e9 si teme che la sua presenza possa essere strumentalizzata per danneggiare l'amministrazione. CJ tiene ancora a distanza Danny sempre per la questione del memorandum di Mandy, per il quale CJ si sente in colpa e pensa che i colleghi la ritengano incompetente perch\u00e9 lei non ne sapeva niente. Janine, amica di Laurie, organizza un incontro tra Sam e la neo-avvocato, incontro innocente ma che viene immortalato da un fotografo che ovviamente strumentalizza gli scatti: lo staff deve mettersi al lavoro per disinnescare la bomba mediatica; Bartlet rimuove l'ambasciatore della Bulgaria perch\u00e9 ha tenuto una condotta disdicevole e, durante il colloquio con l'uomo, viene fuori che in passato aveva maltrattato Charlie, all'epoca cameriere di un club, perch\u00e9 nero. Il sondaggio rivela che l'indice di gradimento del Presidente \u00e8 salito di ben 9 punti.\nL'attentato.\nTrama.\nBartlet fa un intervento davanti ad una platea di universitari, tra i quali c'\u00e8 anche la figlia Zoey; l'agente Toscano, all'esterno, individua tra la folla un estremista della supremazia bianca e, all'uscita della famiglia presidenziale, lancia l'allarme. La narrazione fa un passo indietro a 12 ore prima: lo Space Shuttle Columbia, su cui viaggia il fratello di Toby, ha dovuto rimandare l'atterraggio a causa di alcuni contrattempi tecnici. Un F-117 statunitense viene abbattuto nei pressi del territorio iracheno e il Presidente autorizza una missione di recupero. Josh ipotizza un tornaconto politico in caso di recupero positivo del militare e riceve una lavata di capo da Leo. Il recupero ha esito positivo, e Danny litiga ancora con CJ perch\u00e9 lei l'ha usato per depistare la stampa con una notizia falsa in modo da dare tempo al controspionaggio di recuperare il militare. Lo staff parte per Arlington e la narrazione si sposta nel punto in cui \u00e8 iniziato l'episodio: Bartlet e Zoey escono dall'auditorium: Gina lancia l'allarme mentre risuonano numerosi spari, il Presidente viene portato via mentre si scatena il panico e gli altri membri dello staff cercano di mettersi al riparo aiutati dagli agenti dei servizi segreti. La puntata si conclude con un cliffhanger."}
{"id": "1466397", "revid": "1983163", "url": "https://it.wikipedia.org/wiki?curid=1466397", "title": "Antonio Corazzi", "text": "Progett\u00f2 molti edifici a Varsavia.\nEra figlio di un impresario del Teatro degli Avvalorati. Nel 1811 studi\u00f2 nella Regia Accademia delle Belle Arti del Disegno a Firenze. Nel 1819 part\u00ec per Varsavia, dove lavor\u00f2 fino al 1847. Dopo il ritorno in Italia divent\u00f2 un membro della Accademia di Belle Arti a Firenze."}
{"id": "1466401", "revid": "124123", "url": "https://it.wikipedia.org/wiki?curid=1466401", "title": "Gwenddoleu ap Ceidio", "text": "Figlio di Ceidio, sarebbe stato un discendente di Coel Hen, che avrebbe regnato su gran parte o tutta la Britannia del nord dopo la partenza dei Romani dall'isola in quell'area conosciuta come Hen Ogledd. Gwenddoleu potrebbe essere quindi stato legittimo erede di uno dei regni nati dalla frantumazione del grande reame di Coel Hen, oppure un usurpatore che sosteneva di discendere da quest'ultimo al fine di legittimare il suo potere. \nSi sa poco sul suo regno, che termin\u00f2 quando, come riferiscono gli \"Annales Cambriae\", i figli di re Eliffer Gosgorddfawr, Peredur Paladr Hir e Gwrgi, sovrani di Ebrauc (York), lo uccisero nella battaglia di Arfderydd (attorno al 573) nel contesto delle guerre scoppiate tra i sovrani dei diversi regni britannici nati dopo la fine del dominio romano nell'isola.\nSebbene questo personaggio non abbia mai fatto parte delle leggende arturiane, tuttavia il suo consigliere, Myrddin, forn\u00ec la base per il Merlino. Secondo la \"Vita Merlini\" di Goffredo di Monmouth, Myrddin (Merlinus) sarebbe impazzito a seguito della morte di Gwenddoleu e si sarebbe ritirato nelle foreste della Caledonia. "}
{"id": "1466412", "revid": "767487", "url": "https://it.wikipedia.org/wiki?curid=1466412", "title": "Ligue Nord-Am\u00e9ricaine de Hockey", "text": "La Ligue Nord-Am\u00e9ricaine de Hockey (LNAH) fu fondata nel 2004 ed \u00e8 una lega professionistica di basso livello con sede in Qu\u00e9bec. Discende dalla Quebec Semi-Pro Hockey League, attiva fra il 1996 e il 2004.\nA differenza di leghe professionistiche di pi\u00f9 alto livello come la American Hockey League o l'ECHL, la LNAH \u00e8 poco famosa per il suo livello. Ha una reputazione non molto buona per le buffonerie che la contraddistinguono e che in genere includono scazzottate.\nNonostante tutto per\u00f2 molti dei giocatori sono ex-NHL o ex-AHL: Patrick C\u00f4t\u00e9, Michel Picard, Stephane Richer, Bobby Dollas, Guillaume Lefebvre, Garrett Burnett, Daniel Shank, Francois Leroux, Jeremy Stevenson, Eric Fichaud e Mario Roberge, David Gosselin. Durante il 2004-2005, quando la NHL era sotto lockout, alcuni giocatori NHL passarono tutta la stagione in questa lega; fra questi c'erano Donald Brashear, Sylvain Blouin, Sebastien Caron, Mathieu Biron, Marc-Andre Bergeron e Sebastien Charpentier.\nDifferentemente da tutte le altre leghe professionistiche minori americane non c'\u00e8 una regola limite per i veterani, il che permette alle squadre di fare provvista di giocatori esperti. La lega sta lentamente cercando di ripulirsi ma questo non \u00e8 facile per una lega che ha basato il proprio successo proprio sulla durezza."}
{"id": "1466413", "revid": "1442080", "url": "https://it.wikipedia.org/wiki?curid=1466413", "title": "Ecomuseo del paesaggio di Parabiago", "text": "L'Ecomuseo del paesaggio di Parabiago \u00e8 un ecomuseo della provincia di Milano. L'ecomuseo viene costituito nel 2008, \u00e8 riconosciuto dalla Regione Lombardia ed \u00e8 gestito dal Comune di Parabiago.\nStoria.\nL'Ecomuseo del Paesaggio nasce nell'ambito delle attivit\u00e0 dell'Agenda 21 locale di Parabiago, un comune situato lungo l'asse del Sempione a circa 25\u00a0km da Milano. L'ecomuseo viene istituito ufficialmente dalla Giunta Comunale di Parabiago il 14 maggio 2008 e viene riconosciuto dalla Regione Lombardia ai sensi della L.R. n.13/2007 sugli Ecomusei.\nL\u2019ecomuseo \u00e8 un\u2019istituzione culturale con l\u2019obiettivo di aiutare i residenti a Parabiago e i visitatori ad apprezzare, a riconoscere e comprendere il paesaggio per prendersene cura e per migliorarlo. L\u2019ecomuseo di Parabiago, grazie ad un percorso di partecipazione permanente, \u00e8 diventato un patto con cui la comunit\u00e0 si \u00e8 impegnata a lavorare insieme per la cura del territorio.\nIl progetto si arricchisce di giorno in giorno grazie al contributo delle associazioni sul territorio e dei cittadini, chiamati a collaborare condividendo ducumentazione (interviste, disegni, fotografie) e partecipando al \"forum\" e ai gruppi di lavoro per la redazione e l'attuazione del piano di azione pluriennale dell'ecomuseo.\nL'ecomuseo ha come ambito territoriale l'intero territorio comunale di Parabiago, e racconta l'evoluzione e le trasformazioni che il paesaggio ha subito nel tempo, per far emergere le relazioni fra passato e presente, fra il territorio e la comunit\u00e0 che nel corso dei secoli lo ha abitato. L'ecomuseo ha realizzato alcuni itinerari culturali alla ri-scoperta del patrimonio che caratterizza la citt\u00e0 di Parabiago: non soltanto dunque il paesaggio naturale e agricolo (il comune \u00e8 infatti compreso fra i parchi del Roccolo e dei Mulini), ma anche quello urbano (con circa il 50% della superficie comunale), con una particolare attenzione a quanto realizzato dalle persone che abitano questo ambiente e che nel tempo hanno contribuito a definirlo.\nLa \"Mappa della Comunit\u00e0\".\nL'Ecomuseo del Paesaggio si propone di presentare e valorizzare i luoghi fisici, gli oggetti materiali (reperti di epoca romana, mulini, chiese e antichi palazzi) e, soprattutto, la memoria collettiva di una comunit\u00e0 e del territorio che la ospita: dunque anche antichi saperi, mestieri tradizionali (come i \"firunatt\" di Villastanza), pratiche oggi quasi del tutto scomparse, ma che in passato hanno segnato lo sviluppo della citt\u00e0 e dei suoi abitanti.\nPer avviare il progetto \u00e8 stata realizzata una \"Mappa di Comunit\u00e0\", attraverso la quale la gente che abita Parabiago ha potuto raccontare ad altri, o ricordare a se stessa, i punti fondamentali della propria storia e del proprio patrimonio. All'interno della mappa trovano dunque posto luoghi, personaggi, toponimi dialettali, piatti tipici, modi di dire, tutto ci\u00f2 insomma che contraddistingue e rende unica Parabiago e i suoi abitanti.\nDopo un anno di lavoro \u00e8 stata realizzata la Mappa della comunit\u00e0 di Parabiago, una delle prime in Lombardia.\nLa Mappa \u00e8 stata redatta grazie ad un gruppo di lavoro costituito all'interno del Forum per l'Ecomuseo. Il gruppo, aperto a tutti, \u00e8 costituito da associazioni, tecnici comunali, politici e singoli cittadini di Parabiago e dei comuni limitrofi. Fondamentale \u00e8 stato anche l'aiuto delle scuole che hanno redatto le loro mappe ed hanno ispirato il lavoro degli adulti. La realizzazione grafica \u00e8 invece frutto dell'ottimo lavoro dell'artista locale Patrizio Croci, esperto di mappe che ha disegnato per anni per alcune riviste a tiratura nazionale. La differenza con le altre mappe \u00e8 che Croci per realizzare la mappa della comunit\u00e0 di Parabiago si \u00e8 basato su quanto \u00e8 emerso dal gruppo di lavoro.\nIl patrimonio materiale.\nA partire dal mese di dicembre 2006 sino al giugno 2007, \u00e8 stato distribuito un questionario sul paesaggio intitolato \u201cLuoghi del cuore\u201d ai partecipanti del Forum dell'Ecomuseo, agli studenti delle scuole di Parabiago e delle sue frazioni, che partecipano agli itinerari educativi proposti nell'ambito del progetto Ecomuseo del paesaggio, ai loro genitori e ai loro nonni.\nI dati raccolti ed elaborati (circa 400 questionari) si sono rivelati un utile strumento finalizzato a fornire al Forum dell'Ecomuseo alcune indicazioni per la redazione della Mappa della Comunit\u00e0 e per censire il patrimonio materiale da preservare e migliorare nell'ottica dello sviluppo sostenibile.\nDi seguito vengono indicati i luoghi segnalati in ordine di voti ottenuti (con asterisco sono indicati quelli riportati sulla Mappa della Comunit\u00e0.\nIl patrimonio immateriale.\nL'Ecomuseo sta raccogliendo documentazione (interviste audio/video, immagini e pubblicazioni) sul patrimonio immateriale.\nSono disponibili:\nAtlante dei toponimi.\nL'Ecomuseo sta redigendo un catalogo di toponimi dialettali e non per realizzare un atlante.\nAlcuni toponimi sono gi\u00e0 stati inseriti nella mappa della comunit\u00e0.\nNella mappa interattiva \u00e8 possibile aggiungerne altri.\nUn esempio segnalato dalla Sig.ra Maria:\n\"la STRAA SCER (Strada campestre per Cerro) che parte dalla zona vicino al cimitero di San Lorenzo e arriva a Cerro. Percorso tutto a curve... da qui il detto \"Te ve dris me la straa Scer\" Vai dritto come la strada per Cerro. Ricordo quando le bambine volevano pettinarsi da sole e facevano la \"riga\" che divideva i capelli, se non era fatta bene le mamme dicevano: \" te fa la straa sceer\".\"\nDidattica e offerta turistica.\nL'Ecomuseo sta effettuando attivit\u00e0 didattiche sul paesaggio per scuole di ogni ordine e grado.\nHa inoltre attivato stage e tesi di laurea con le Universit\u00e0 milanesi, l'ITC Maggiolini di Parabiago e Mattei di Rho.\nL'Ecomuseo organizza anche visite guidate alla riscoperta del paesaggio urbano e agricolo. \u00c8 possibile visitare l'Ecomuseo attraverso il sistema \u201cParabiago 3.0 - Percorrere, fruire, condividere il patrimonio culturale\u201d. Attraverso internet e i moderni telefonini \u00e8 possibile visitare la citt\u00e0 di Parabiago e conoscerne il patrimonio culturale e naturale. Parabiago 3.0 consente di percorrere itinerari tematici, fruire meglio del patrimonio della citt\u00e0 e partecipare contribuendo al miglioramento del sistema stesso. Sono attivi alcuni itinerari di visita:\n1. L'itinerario del Maggiolini e del '700 parabiaghese\n2. L'itinerario virgiliano, itinerario letterario alla scoperta di Parabiago romana\n3. Itinerari nel verde del Parco del Roccolo e del Parco dei Mulini.\nItinerario del Maggiolini.\nIn occasione del duecentesimo anniversario della morte di Giuseppe Maggiolini \u00e8 stato predisposto un itinerario autoguidato (con audioguida) che conduce nei principali luoghi legati al celebre intarsiatore parabiaghese. \nItinerario Virgiliano.\nPartendo dalla lettura delle opere di Virgilio \u00e8 stato individuato un percorso lungo il quale \u00e8 possibile ritrovare piante e ambienti naturali che l'autore latino ha citato nelle sue opere, perch\u00e9 da oltre 2000 anni caratterizzano il paesaggio agrario della Pianura Padana.\nSono stati messa a dimora, nel parco comunale di via Ovidio/Virgilio, alcuni filari di vite maritata all'orniello, secondo la modalit\u00e0 in uso nella Gallia Cisalpina ai tempi di Virgilio (\"arbustum gallicum\").\nSede e Centro di documentazione.\nL'Ecomuseo \u00e8 dotato di un centro di documentazione presso la Sede decentrata del Municipio di Parabiago in via Ovidio 17, dove \u00e8 possibile:"}
{"id": "1466417", "revid": "767487", "url": "https://it.wikipedia.org/wiki?curid=1466417", "title": "A proposito di Nizza", "text": "A proposito di Nizza (titolo originale: \u00c0 propos de Nice) \u00e8 un documentario di Jean Vigo del 1930, influenzato dalle contemporanee esperienze cinematografiche d'avanguardia (espressioniste, surrealiste e sovietiche).\nAntefatti.\nDopo aver comprato una cinepresa di seconda mano con soldi prestati dal padre di Lydou (moglie di Vigo), il regista venticinquenne decide di girare un documentario su Nizza, incentrandolo sui monumenti e sui paesaggi della localit\u00e0 turistica. L'incontro di Vigo con Boris Kaufman cambia il progetto iniziale del regista francese, che sar\u00e0 influenzato dal sovietico.\nContenuti.\nIl documentario offre un ritratto non convenzionale di Nizza: a un'apertura incentrata su elementi naturali segue la descrizione della vita della localit\u00e0 turistica, con i suoi casin\u00f2, carnevali, spiagge, bar con i tavolini al sole. La Nizza alto-borghese e altolocata viene confrontata, in rapidi ma incisivi scorci, con la propria \"controparte\" dei bassifondi popolari. Non \u00e8 presente un vero protagonista: varie le persone riprese, a volte di nascosto.\nCommento.\nL'intento del duo Kaufman-Vigo \u00e8 di riprendere i diversi aspetti della vita di Nizza nella maniera pi\u00f9 veritiera possibile: per questo motivo la macchina da presa a volte \u00e8 stata nascosta, anticipando una caratteristica fondamentale del cinema-verit\u00e0.\nImportante \u00e8 stata l'influenza del cinema vertoviano, giunta per il tramite del fratello Boris. Le riprese sono frammentarie e creano associazioni visive particolari attraverso un montaggio incalzante, che non esclude anche la presenza di ralenti e dissolvenze incrociate.\nUn altro elemento fortemente innovativo \u00e8 la mancanza di didascalie: evidente il rimando a precedenti esperienze cinematografiche vertoviane, con particolare riferimento a L'uomo con la macchina da presa.\nLe rigorose scelte in sede di montaggio danno alle immagini una cadenza poetica, senza danneggiare l'onest\u00e0 della testimonianza documentaria. In questo ritratto di Nizza emergono un'immagine morbosa dell'erotismo e l'insensatezza della vita della localit\u00e0 turistica."}
{"id": "1466426", "revid": "1456895", "url": "https://it.wikipedia.org/wiki?curid=1466426", "title": "Canto della schiera di Igor'", "text": "Il Canto della schiera di Igor (dall'antico slavo: \"\u0421\u043b\u043e\u0432\u043e \u043e \u043f\u043b\u044a\u043a\u0443 \u0418\u0433\u043e\u0440\u0435\u0432\u0463\"; ; ) \u00e8 un poema epico anonimo delle letterature ucraina e russa scritto in antico slavo orientale e approssimativamente risalente alla fine del XII secolo.\n\u00c8 a volte anche conosciuto come il \"Poema della Campagna di Igor'\" o il \"Canto della Campagna di Igor'\". L'autenticit\u00e0 dell'opera \u00e8 controversa, anche se la prevalente storiografia sembra convergere in tal senso.\nIl \"Canto della schiera di Igor\" \u00e8 stato adattato in musica da Aleksandr Borodin diventando uno dei pi\u00f9 grandi classici del repertorio melodrammatico russo. Intitolata \"Il principe Igor\", l'opera venne messa in scena per la prima volta nel 1890.\nTrama.\nLa trama ruota intorno alla fallita campagna militare dello knjaz Igor' Svjatoslavi\u010d di Novhorod-Sivers'kyj (citt\u00e0 facente parte del Principato di \u010cernigov nell'antica Rus' di Kiev) contro i Polovcy (anche conosciuti come Cumani) che vivevano nella parte meridionale della regione del Don nel 1185 (Battaglia del fiume Kajaly).\nSono inoltre menzionate altre figure storiche della Rus' come il bardo Bojan, il principe Vseslav di Polotsk, Jaroslav Osmomysl di Haly\u010d, e Vsevolod III di Suzdal. L'autore si appella ai riottosi principi della Rus' di Kiev affinch\u00e9 cessino le schermaglie interne e facciano fronte compatto per contrastare le minacce provenienti dall'oriente turco.\nUn interessante aspetto del testo \u00e8 la commistione tra il Cristianesimo e l'antica religione slava. Jaroslavna, moglie di Igor, in una famosa parte dell'opera invoca le forze naturali dalle mura di Putyvl'. Un'altra peculiarit\u00e0 che lo contraddistingue dai contemporanei poemi epici occidentali \u00e8 la continua descrizione della natura come una forza che gioca un ruolo fondamentale nelle vite degli esseri umani.\nScoperta e pubblicazioni.\nL'unico manoscritto del \"Canto\", che si ritiene essere stato scritto nel XV secolo, fu scoperto nel 1788 nella biblioteca del \"Monastero della Trasfigurazione\" di Jaroslavl'. I monaci lo vendettero a un proprietario terriero locale, Aleksej Musin-Pu\u0161kin, come parte di una raccolta di dieci testi. Intuito il valore dell'opera quest'ultimo la trascrisse per l'Imperatrice Caterina II, nel 1795 o 1796, e la pubblic\u00f2 nel 1800 grazie all'aiuto dei principali paleografi russi del tempo, Aleksei Malinovskij e Nikolai Banti\u0161-Kamenskij. Il manoscritto originale bruci\u00f2 nel grande incendio di Mosca del 1812 (durante l'occupazione delle truppe francesi), insieme con l'intera biblioteca di Aleksej.\nVladimir Nabokov pubblic\u00f2 una traduzione dell'opera in inglese nel 1960. Altre edizioni, compresa quella sovietica, furono edite con il commento di Dmitrij Licha\u010dev.\nCommenti degli studiosi del XIX secolo.\nLa pubblicazione di tale opera provoc\u00f2 subbuglio tra i circoli letterari russi, poich\u00e9 il \"Canto\" rappresentava la prima opera slava antica scritta senza alcuna mescolanza con lo slavo ecclesiastico. Gli studiosi ucraini residenti allora nell'Impero austriaco sostennero, dopo un'attenta analisi linguistica, che il documento conteneva un linguaggio di transizione tra la lingua dell'Antica Rus' e quella dei secoli immediatamente successivi a quelli della stesura del documento. La dialettologia moderna ritiene che il \"Canto\" possa essere stato molto probabilmente scritto a Pskov o Polotsk. La sua paternit\u00e0 fu attribuita a numerose persone, compresi il Principe Igor e i suoi fratelli.\nAutenticit\u00e0.\nPrime reazioni.\nQuando la prima edizione del \"Canto\" fu pubblicata sorsero molti dubbi sulla sua autenticit\u00e0, soprattutto per quel che concerneva il linguaggio. I sospetti furono alimentati dalle opere d'invenzione contemporanee (per esempio, i \"Canti di Ossian\" che furono composti da James Macpherson). Oggi l'opinione corrente accetta l'autenticit\u00e0 del testo, basandosi sulla similarit\u00e0 con quello di altre opere coeve rinvenute dopo il Canto.\nAll'inizio del XIX secolo tuttavia una corrente di pensiero, capeggiata dal giornalista ed orientalista Josef Sienkowski sostenne che l'opera fosse stata scritta dallo stesso Aleksei Musin-Pu\u0161kin, o da altri scrittori come Anton Bardin e Aleksander Sulakadzev.\n\u00c8 opportuno tuttavia sottolineare che l'autenticit\u00e0 del documento non fu messa in dubbio da nessun esperto linguista. Infatti, secondo l'opinione maggioritaria, l'imitazione del linguaggio del XII secolo sarebbe stato impossibile prima della scoperta del testo sulla corteccia di betulla, avvenuto solo nel 1951.\nSviluppi moderni.\nIl problema fu politicizzato nell'era sovietica: coloro i quali tentavano di mettere in dubbio l'autenticit\u00e0 del \"Canto\" (per esempio, lo slavista francese Andr\u00e9 Mazon o lo storico russo Aleksander Zimin) cos\u00ec come chi proponeva interpretazioni non-standard, come il poeta ed intellettuale eurasista kazaco Ol\u017eas Sulejmenov (che considerava l'opera autentica ma riteneva, anche in virt\u00f9 dei numerosi prestiti linguistici dalle lingue turche presenti nell'opera, che questa fosse di fatto la prova dei forti legami dell'epoca tra i Russi ed i popoli turchi della steppa), era condannato ufficialmente. La dialettica e la contrapposizione su tale punto non avevano tuttavia unicamente presupposti ideologici. Le opinioni di Mazon e Zimin furono contrastate, ad esempio, da Roman Jakobson, uno degli slavisti pi\u00f9 famosi del XX secolo, i cui lavori furono banditi dall'URSS.\nUno dei punti cruciali della controversia furono le analogie riscontrate tra il \"Canto\" e Zadons\u010dina, un poema epico senza dubbio autentico, conservato in sei copie manoscritte e composto nel XV secolo per celebrare la vittoria di Demetrio di Russia nella battaglia di Kulikovo. Dall'analisi di quest'ultimo testo si riscontrano infatti passaggi pressoch\u00e9 identici tra le due opere. Il punto di vista tradizionale ritiene che la Zadons\u010dina sia una tarda imitazione del Canto. Altri invece ritennero che fu quest'ultima ad essere stata composta usando la Zadons\u010dina come fonte. Recentemente le analisi di Jakobson e Zaliznjak hanno riscontrato che in quest'ultima opera tali passaggi differiscono dal resto del testo per un gran numero di parametri linguistici, altrove non presenti. Questa circostanza \u00e8 stata indicata quale prova dell'autenticit\u00e0 del \"Canto\"."}
{"id": "1466432", "revid": "124957285", "url": "https://it.wikipedia.org/wiki?curid=1466432", "title": "Borussia M\u00f6nchengladbach 1998-1999", "text": "La rosa del Borussia M\u00f6nchengladbach nella stagione 1998/99, in cui retrocesse in Zweite Bundesliga. Per ogni giocatore sono elencate le presenze e i gol in Bundesliga."}
{"id": "1466434", "revid": "9316", "url": "https://it.wikipedia.org/wiki?curid=1466434", "title": "El Alto (Catamarca)", "text": ""}
{"id": "1466436", "revid": "729019", "url": "https://it.wikipedia.org/wiki?curid=1466436", "title": "Luna 21", "text": "Luna 21 fu una sonda automatica lanciata dall'URSS. Per la seconda volta fu fatto atterrare sulla Luna un rover automatico.\nLa missione.\nLuna 21 fu lanciata il 9 gennaio del 1973 alle 06:55:38 UTC con un razzo vettore Proton, entr\u00f2 in orbita lunare il 12 gennaio e vi rimase fino al 15 gennaio, quando fu acceso il razzo frenante per dare inizio alla manovra di allunaggio. A 750 metri dal suolo lunare il razzo fu acceso una seconda volta per diminuire la velocit\u00e0 di caduta, successivamente un secondo razzo ridusse maggiormente la velocit\u00e0 e Luna 21 tocc\u00f2 terra in maniera perfetta alle 23:35 UT nel cratere Le Monnier alle coordinate 25\u00b085' nord - 30\u00b045' est. Il lander aveva un bassorilievo di Lenin e lo stemma sovietico.\nLuna 21 trasportava il secondo rover sovietico che l'URSS sped\u00ec sulla Luna, il Lunochod 2 che fu attivato tre ore dopo l'allunaggio, alle 01:14 UT del 16 gennaio.\nGli scopi scientifici della missione erano: ottenere immagini della superficie lunare, controllare i livelli della luce al suolo, in previsione di osservazioni astronomiche condotte dalla Luna, eseguire dei test laser con la Terra, osservare i raggi x solari, misurare il campo magnetico lunare ed effettuare vari test sul suolo.\nIl Rover.\nIl Lunochod 2 pesava 840\u00a0kg ed era pi\u00f9 evoluto rispetto al suo predecessore: il sistema di locomozione infatti era stato migliorato, le telecamere erano tre e nel suo interno ospitava pi\u00f9 strumenti scientifici. Entro la fine del primo giorno lunare, il rover aveva percorso pi\u00f9 strada di quanto aveva fatto Lunochod 1 in tutta la sua vita.\nIl 9 maggio 1973 tuttavia il rover slitt\u00f2 in un cratere e i suoi pannelli solari si ricoprirono di polvere, provocando il surriscaldamento della macchina stessa. Dopo vari tentativi di salvarlo, il 9 giugno fu dichiarato perso e la missione finita.\nPrima dell'ultimo contatto, Lunochod 2 aveva effettuato 80.000 fotografie, 86 panoramiche e centinaia di test chimico-fisici sul suolo lunare.\nLe autorit\u00e0 sovietiche, durante una conferenza sull'esplorazione planetaria tenutasi a Mosca dal 29 gennaio al 2 febbraio 1973, rivelarono che uno scienziato americano aveva dato una foto della zona di allunaggio di Luna 21 ad un tecnico russo responsabile dei rover. Questa immagine fu utilizzata per pianificare la successiva missione Lunochod.\nNel 1993 la sonda ed il rover, pur trovandosi ancora sulla luna, sono stati comprati all'asta da Richard Garriott il quale, nel 2008 effettu\u00f2 un volo da turista con la navicella Soyuz TMA-13."}
{"id": "1466440", "revid": "85405", "url": "https://it.wikipedia.org/wiki?curid=1466440", "title": "Ivan Yakovlevi\u010d Bilibin", "text": ""}
{"id": "1466445", "revid": "124096447", "url": "https://it.wikipedia.org/wiki?curid=1466445", "title": "Qualificazioni al campionato mondiale di calcio 2010 - UEFA - Fase a gironi, gruppo 2", "text": ""}
{"id": "1466448", "revid": "124424299", "url": "https://it.wikipedia.org/wiki?curid=1466448", "title": "Imitazione di Cristo", "text": "Imitazione di Cristo (titolo originale in latino: \"De Imitatione Christi\") \u00e8, dopo la Bibbia, il testo religioso pi\u00f9 diffuso di tutta la letteratura cristiana occidentale. Il testo \u00e8 in lingua latina e ne \u00e8 sconosciuto l'autore. La rosa di nomi a cui attribuire l'opera \u00e8, sostanzialmente, ridotta a tre figure: il frate agostiniano Tommaso da Kempis, Jean Gerson e Giovanni Gersen.\nScritta durante il periodo medievale, l'opera ha per oggetto la via da percorrere per raggiungere la perfezione ascetica, seguendo le orme di Ges\u00f9 (\"Christomimesis\").\nStoria.\nSfondo storico.\nL'ideale dell'imitazione di Cristo \u00e8 stato da sempre un elemento importante nella teologia, nell'etica e nella spiritualit\u00e0 cristiana. Riferimenti a questo concetto ed alla sua pratica si trovano gi\u00e0 nei primi documenti del cristianesimo come nelle Lettere di San Paolo.\nSant'Agostino vedeva l'imitazione di Cristo come un proposito fondamentale per la vita del buon cristiano, e come rimedio all'imitazione dei peccati di Adamo. San Francesco d'Assisi credeva che l'imitazione fisica e spirituale di Cristo, evocata tramite la povert\u00e0 e la predicazione sull'esempio di Ges\u00f9 che era povero dalla nascita e mor\u00ec nudo sulla croce, fosse un esempio chiaro da mettere in pratica nella vita quotidiana di quanti decidevano di seguirlo. Il tema dell'imitazione di Cristo \u00e8 stato mantenuto in tutte le fasi della teologia bizantina come appare nell'opera \"Vita di Cristo\" di Nicola Cabasilas del XIV secolo il quale riteneva che \"vivendo la vita personale\" in Cristo fosse la primaria delle virt\u00f9 del cristianesimo.\nIl concetto di imitazione di Cristo venne ripreso gi\u00e0 dal movimento della \"Devotio moderna\", iniziato da Geert Groote, insoddisfatto dello stato della Chiesa della sua epoca e percepito come graduale perdita delle tradizioni monastiche e mancanza di valori morali tra il clero. Il punto focale della \"Devotio moderna\" fu la riscoperta delle pratiche religiose originarie e la riconversione del clero alla vera vita del cristianesimo delle origini. L' \"Imitazione di Cristo\" venne scritta certamente nell'ambito del movimento della \"Devotio moderna\", fiorita in Europa settentrionale ma diffusasi poi nel resto del continente ed oltre le possibilit\u00e0 dello stesso movimento, portando infine ad una delle cause della riforma protestante.\nTra la \"Summa Theologica\" di San Tommaso d'Aquino e l\"Imitazione di Cristo\", si pone quindi la \"Scala perfectionis\" del mistico agostiniano Walter Hilton (1340\u20131396), il quale si vedeva come \"erede pastorale di San Gilberto\".\nControversie sull'attribuzione.\nCome accennato, permangono dubbi sul reale autore del testo. Lo storico britannico Brian McNeil suppone che il vero autore sia Jean Gerson, teologo e filosofo francese, cancelliere dell'Universit\u00e0 di Parigi.\nUna terza teoria ritiene invece che l'opera sia frutto del lavoro di pi\u00f9 persone che hanno provveduto a completare il testo in tempi diversi. L'ipotesi si basa sulla differente impostazione stilistica dei primi due libri rispetto agli ultimi due. In effetti, i primi due libri sembrano abbozzare una sorta di \"regola monastica\", \"\"intesa al governo della vita interiore\" e quasi contrapposta alle scuole filosofiche realista e nominalista.\nUna quarta teoria vede il benedettino Giovanni Gersen tra gli autori dell'opera.\nIl terzo libro \u00e8 scritto con uno stile pi\u00f9 drammatico, probabilmente aggiunto in un momento successivo. Il quarto libro, incentrato completamente sull'importanza dell'eucaristia, fa altres\u00ec pensare a una stesura pi\u00f9 tarda - probabilmente risalente al XIV secolo - quando le dispute su quel sacramento erano particolarmente accese.\nUna quinta teoria propende per l'attribuzione all'ambiente dei Padri Certosini. A questo proposito Enzo Bianchi scrive: \"L'opera pu\u00f2 essere collocata e a noi pare certamente proveniente da ambiente monastico con possibilit\u00e0 di essere pi\u00f9 quello certosino, attento alle ragioni del cuore, nutrito di cristocentrismo individuale, diffidente verso le forme di vita comunitaria, che quello benedettino che, per quanto ambiente solitario, esprime pure esigenze comunitarie che nel libro mai si fanno sentire\"\".\nPer riuscire a districarsi tra le vere motivazioni per cui questo lavoro non \u00e8 finora stato attribuito con certezza, va tenuto presente che la querelle sull'attribuzione di questa importante opera letteraria \u00e8 stata alimentata, non solo ma anche, da motivi poco elevati come i nazionalismi vari e il prestigio di qualche ordine religioso. Il dibattito tra gli studiosi, ha proposto finora, come alternative pi\u00f9 credibili quelle di Gerson, francese e \"cancelliere\" della Sorbona (1363-1429), Tommaso da Kempis (1380 - 1471) e Giovanni Gersen (1243 - ?), benedettino vercellese. Quest'ultimo, nel \"Dizionario storico degli autori ecclesiastici\" (1768-1771, 4 voll) rileva come Gersen fosse una persona molto colta e come conoscesse San Francesco d'Assisi e Sant'Antonio da Padova.\nNel ventesimo secolo tuttavia la maggioranza degli scienziati ha accettato Tommaso da Kempis come autore, soprattutto dopo due grandi opere degli studiosi:\n- Delaiss\u00e9, L.M.J., \"Le manuscrit autographe de Thomas a Kempis et \"L'imitation de J\u00e9sus-Christ\": Examen arch\u00e9ologique et \u00e9dition diplomatique du Bruxellensis 5855-61,\" Paris/Anvers, 1956, 2 tomes;\n- Huijben, Jacques, et Debongnie, Pierre, \"L'auteur ou les auteurs de L'Imitation\", Biblioth\u00e8que de l'Universit\u00e9, Louvain, 1957.\nStruttura del testo.\nL'opera si divide in quattro libri.\nDal titolo del primo capitolo \u00e8 verosimile pensare che il testo, passando da copista a copista, abbia fatto s\u00ec che la scelta del titolo per l'intera opera abbia avuto origini casuali in quanto riflette il titolo di questo capitolo iniziale.\nIl \"De imitatione Christi\" come ispirazione del pensiero.\nIl \"De imitatione Christi\" \u00e8 stato testo fondamentale per diverse personalit\u00e0 del mondo religioso e laico sin dalla sua uscita. All'ombra delle parole di Tommaso da Kempis si sono formati ad esempio sant'Ignazio di Loyola (che consigli\u00f2 il testo a san Filippo Neri), san Carlo Borromeo, santa Teresa d'Avila, san Giuseppe Benedetto Cottolengo, san Giovanni Bosco e santa Maria Domenica Mazzarello. Il testo \u00e8 stato punto di riferimento dottrinale per papa san Pio V, per papa san Pio X e per papa Pio XI, oltre ad aver raccolto il plauso di scrittori laici come Hippolyte Taine, Auguste Comte, Jules Michelet, Giosu\u00e8 Carducci e Benedetto Croce, oltre a scienziati e letterati come Pierre Corneille, Voltaire, Jean-Jacques Amp\u00e8re, Adolphe Rett\u00e9, Giovanni Papini e Thomas Merton.\nTh\u00e9r\u00e8se di Lisieux.\nTra i pi\u00f9 illustri allievi dell'autore del \"De imitatione Christi\" va annoverata la suora carmelitana e dottore della Chiesa santa Th\u00e9r\u00e8se di Lisieux. La composizione letteraria del monaco agostiniano infatti \u00e8 capitale per riuscire a comprendere a pieno la figura della carmelitana, in quanto \u00e8 proprio su questo testo di mistica medioevale che si \u00e8 svolta la sua prima formazione. Teresa, durante l'adolescenza, portava sempre questo libro con s\u00e9, e avendolo meditato a lungo era giunta a conoscerne ampi stralci a memoria.\nBossuet.\nBossuet definiva questo libro \"Quinto evangelo\", tanta era l'importanza che gli accordava rispetto a tanti altri libri che nel loro insieme costituiscono la letteratura cristiana.\nVoltaire.\nLo stesso Voltaire, non credente, riconobbe meriti singolari a quest'opera che si \u00e8 imposta nei secoli come capolavoro ascetico e letterario insieme.\nPapa Giovanni XXIII.\nAnche il papa del Concilio Vaticano II si ispirava regolarmente al \"De imitatione Christi\".\nBenedetto Giuseppe Labre.\nQuesto mistico e santo francese segu\u00ec quasi alla lettera l'insegnamento del libro. Alla sua morte i suoi unici averi erano un Vangelo, un crocifisso, un breviario per le preghiere quotidiane e appunto una copia del \"De imitatione Christi\".\nL'umilt\u00e0 che deve avere l'intellettuale.\nIl brano che fa da incipit a questo libro mette chiaramente in luce l'umilt\u00e0 che deve avere l'intellettuale. Si presenta come un vero e proprio manuale di ausilio a percorrere la via della perfezione evangelica, migliorando se stessi sull'esempio di Cristo.\nGi\u00e1 Re Salomone dopo aver raggiunto ricchezze immense, aver provato ogni tipo di piacere, ed esser diventato il pi\u00fa dotto della sua epoca, nel libro del Qoelet, insoddisfatto di tutto, definisce tutto vanit\u00e0 e senza senso (compresa la sapienza). \n\u00c9 dalla durezza di questo passo che Tommaso da Kempis mette l'accento sul senso \"per chi \u00e9 lo studio\", se in un contesto di umile santificazione personale o peccando di superbia. Nel caso di Salomone, che per tradizione \u00e9 andato all'inferno, era per edonismo, per godere, per se stesso.\nIl contesto in cui viene scritto questo libro \u00e9 il monastero, che per lo pi\u00f9 era governato dalla Regola benedettinadi San Benedetto da Norcia, quindi un circolo di intellettuali in un mondo per lo pi\u00f9 disinteressato all'istruzione. Siamo in un tempo che quindi esponeva i sapienti al peccato primordiale, quello di Lucifero, la superbia.\nQuesto tipo di critica alla superbia dell'intellettuale ha sostenitori anche in autori che con la tradizione ebraica-cristiana sono in aperta rottura, come il filosofo tedesco dell'Ottocento Friedrich Nietzsche."}
{"id": "1466449", "revid": "112392592", "url": "https://it.wikipedia.org/wiki?curid=1466449", "title": "Parco naturale della Collina di Superga", "text": "Il parco naturale della Collina di Superga \u00e8 un'area naturale protetta regionale del Piemonte. L'area \u00e8 gestita insieme a numerose altre aree dall'Ente di gestione delle aree protette del Po torinese.\nSintesi.\nLe bellezze naturali e paesaggistiche, la straordinaria ricchezza floristica e i tesori architettonici, che vanno dalla basilica di Superga al complesso di ville e cascine sviluppatosi tra il 1600 e il 1800, fanno del parco un'area di primaria importanza nei confronti della citt\u00e0 di Torino, quale risorsa ambientale e per la fruizione turistico-ricreativa.\nUna fitta rete di sentieri consente piacevoli passeggiate ed escursioni alla scoperta dell'area protetta e costituisce un privilegiato contesto per la pratica di attivit\u00e0 sportiva all'aria aperta.\nFlora.\nLe numerose specie di conifere presenti (tra cui il pino strobo e l'abete) non sono autoctone a quote cos\u00ec basse e infatti furono impiantate negli anni 50 e 60 durante i lavori di costruzione della strada Panoramica che collega Pino Torinese con la basilica di Superga.\nSede amministrativa.\nCascina Le Vallere - Corso Trieste, 98 - 10024 Moncalieri (TO)\nTelefono: 011/64880 - Fax: 011/643218\nEmail: info.parcopotorinese@inrete.it - Posta certificata: parcopocollina.to@pec.it"}
{"id": "1466450", "revid": "767487", "url": "https://it.wikipedia.org/wiki?curid=1466450", "title": "Urlo contro melodia nel Cantagiro '63", "text": "Urlo contro melodia nel cantagiro 1963 \u00e8 un film del 1963 diretto da Arturo Gemmiti.\nAppartiene al filone dei cosiddetti musicarelli."}
{"id": "1466453", "revid": "124096437", "url": "https://it.wikipedia.org/wiki?curid=1466453", "title": "Qualificazioni al campionato mondiale di calcio 2010 - UEFA - Fase a gironi, gruppo 1", "text": ""}
{"id": "1466454", "revid": "124096463", "url": "https://it.wikipedia.org/wiki?curid=1466454", "title": "Qualificazioni al campionato mondiale di calcio 2010 - UEFA - Fase a gironi, gruppo 3", "text": ""}
{"id": "1466458", "revid": "124096475", "url": "https://it.wikipedia.org/wiki?curid=1466458", "title": "Qualificazioni al campionato mondiale di calcio 2010 - UEFA - Fase a gironi, gruppo 4", "text": ""}
{"id": "1466459", "revid": "1543377", "url": "https://it.wikipedia.org/wiki?curid=1466459", "title": "Spedizione Terra Nova", "text": "La spedizione Terra Nova (in inglese \"Terra Nova Expedition\"), conosciuta anche come spedizione antartica britannica 1910 (\"British Antarctic Expedition 1910\") \u00e8 stata una missione esplorativa finanziata dal Regno Unito diretta verso le regioni antartiche. Svoltasi negli anni 1910-1913, la missione era comandata da Robert Falcon Scott a bordo della \"Terra Nova\" ed aveva come obiettivo principale \u00abraggiungere il Polo Sud ed assicurare all'Impero britannico l'onore di tale impresa\u00bb.\nLa spedizione aveva anche ulteriori finalit\u00e0 di ricerca scientifica e di esplorazione geografica e, anche se si trattava formalmente di un'impresa privata, godeva della benedizione non ufficiale del governo britannico (che contribu\u00ec alla met\u00e0 delle spese), dell'ammiragliato e della Royal Geographical Society.\nLa missione port\u00f2 a termine un complesso programma di ricerca scientifica ed esplor\u00f2 la terra della Regina Vittoria e la regione delle montagne occidentali mentre un tentativo di sbarco nella terra di re Edward VII non ebbe successo. Una missione a capo Crozier dell'agosto 1911 fu la prima esplorazione in slitta portata a termine durante l'inverno antartico.\nL'avvistamento presso baia delle balene di una spedizione norvegese guidata da Roald Amundsen trasform\u00f2 la sfida di Scott contro il continente in una gara. Scott guid\u00f2 personalmente il gruppo diretto al Polo e con cinque uomini raggiunse l'obiettivo il 17 gennaio 1912 per scoprire che Amundsen lo aveva preceduto di un mese. Tutto il resto, compresa la stessa impresa di Amundsen, venne oscurato dalla morte di Scott e dei suoi uomini durante il viaggio di ritorno dal Polo verso il campo base lungo la costa. I loro diari vennero recuperati otto mesi dopo da un gruppo di ricerca che permise al mondo di conoscere la loro storia. Esistono diversi punti di vista sulle cause del disastro e la spedizione Terra Nova dopo un secolo \u00e8 ancora oggetto di continue controversie che alternativamente dipingono Scott come un coraggioso ed esperto eroe o come vile e disorganizzato.\nPreparativi.\nIl contesto.\nLa spedizione Terra Nova \u00e8 stata l'ultima delle missioni che si sono succedute dal 1840 al 1910 nell'area del mare di Ross, tutte con finalit\u00e0 esplorative, scientifiche o commerciali. Verso la fine del XIX secolo i mari intorno all'Antartide stavano acquistando sempre pi\u00f9 importanza a causa dell'espansione della caccia alla balena: privati e governi iniziarono dunque a finanziare diverse esplorazioni, anche con lo scopo di impiantare basi sul continente per la quantificazione delle risorse di balene e foche presenti e per studiare il potenziale minerario della regione.\nCon il nuovo secolo l'interesse del pubblico si focalizz\u00f2 sul raggiungimento del Polo Sud. Il fallito tentativo del 1895 di Fridtjof Nansen di arrivare al Polo Nord seguito dall'apparente successo di Robert Edwin Peary del 1909 lasciarono infatti il Polo Sud come \"ultima sfida geografica\". Il mare di Ross, l'area pi\u00f9 a sud raggiungibile via nave dell'Antartide, era la localit\u00e0 ideale da dove far partire un'esplorazione terrestre con obiettivo il Polo.\nContrariamente alla tradizione che vedeva gli stati esplorare soltanto le aree dell'Antartide nella cui iniziale scoperta avevano avuto un ruolo, sia la Norvegia che il Regno Unito hanno esplorato il mare di Ross prima della spedizione Terra Nova.\nNel XIX secolo il britannico James Clark Ross guid\u00f2 una spedizione organizzata dalla Royal Navy. Con le navi \"Erebus\" e \"Terror\" la Gran Bretagna rispose alle attivit\u00e0 del francese Dumont d'Urville ad ovest del continente esplorando una porzione di Antartide a sud della Nuova Zelanda. Vennero scoperti il mare di Ross, la barriera di Ross e l'isola di Ross. Negli anni 1893 - 1895 l'area venne raggiunta da Henryk Bull (norvegese/australiano) che a bordo della nave \"Antarctic\" approd\u00f2 nei pressi di capo Adare.\nNel 1895 il norvegese Carstens Borchgrevink organizz\u00f2 una spedizione scientifica con finanziamenti britannici e raggiunse con la nave \"Pollux\" capo Adare, dove trascorse l'inverno. Venne scoperta la baia delle Balene ed esplorata la parte meridionale del mare di Ross.\nLa spedizione Discovery del 1901-04 guidata da Scott aveva portato un contributo significativo alla conoscenza scientifica dell'Antartide, ma non era stata un successo per l'esplorazione geografica dato che era riuscita soltanto a stabilire un \"Furthest South\" a 82\u00b017'S. La spedizione era, dal punto di vista di Scott, un lavoro non terminato. Tale pensiero si rifletteva anche sulla convinzione dell'esploratore che il canale McMurdo, ed in particolare il \"suo\" campo base a Hut Point sull'isola di Ross, fosse di sua competenza e che solo lui avesse il diritto di utilizzare. Anche se Scott riprese la sua carriera nella marina militare nel 1906, continu\u00f2 a nutrire l'ambizione di tornare in Antartide con il preciso obiettivo di essere il primo a raggiungere il Polo Sud.\nUn particolare stimolo, che convert\u00ec l'ambizione in azione, fu la spedizione Nimrod di Ernest Shackleton del 1907-09. Shackleton tent\u00f2 di raggiungere il Polo partendo da capo Royds sull'isola di Ross e, passando per il ghiacciaio Beardmore, plateau antartico, ma dovette arrestarsi a 88\u00b023'S a soli 180 chilometri dal Polo Sud Geografico. L'utilizzo di Shackleton dell'isola di Ross e di alcuni materiali lasciati in Antartide da Scott in violazione di un accordo intercorso mise in crisi le relazioni tra i due esploratori ed increment\u00f2 la determinazione di Scott a superare le imprese del rivale.\nDurante l'organizzazione della spedizione non vi era motivo per Scott di immaginare che il viaggio verso il Polo si sarebbe trasformato in gara. Douglas Mawson, gi\u00e0 in Antartide, era impegnato con la spedizione Aurora nell'area della baia del Commonwealth, troppo lontano dal Polo per tentare l'impresa, mentre il norvegese Roald Amundsen, un altro potenziale rivale, aveva dichiarato di star organizzando una spedizione verso l'Artide.\nL'equipaggio.\nScott pot\u00e9 scegliere i 65 uomini che composero l'equipaggio della spedizione tra oltre 8.000 candidati. Dei selezionati, cinque erano veterani della spedizione Discovery e cinque avevano partecipato alla spedizione Nimrod di Shackleton. Il tenente Edward Evans, che era stato ufficiale di rotta della \"Morning\" durante le operazioni di soccorso alla \"Discovery\" del 1904, abbandon\u00f2 l'idea di organizzare una spedizione autonoma e trasfer\u00ec i fondi raccolti a Scott in cambio del posto di suo vice.\nL'Ammiragliato forn\u00ec alla spedizione diversi uomini che erano in servizio presso la Royal Navy. Oltre che allo stesso Scott, venne la possibilit\u00e0 di partecipare all'impresa anche a Edward Evans ed al tenente Harry Pennell, e ai medici della marina George Murray Levick ed Edward Atkinson. L'ex ufficiale della Royal Navy Victor Campbell, conosciuto come \"The Wicked Mate\" (\"il cattivo soggetto\"), uno dei pochi componenti della spedizione a saper sciare, si un\u00ec alla missione nella speranza di poter guidare il \"Northern Party\". Grazie all'appoggio dell'Ammiragliato, praticamente tutto l'equipaggio della nave \"Terra Nova\" era composto da uomini della marina, inclusi i veterani di spedizioni antartiche Edgar Evans, Tom Crean e William Lashly. Due degli ufficiali non erano di marina: Henry Robertson Bowers, tenente dei Royal Indian Marine, e Lawrence Oates capitano dei Royal Inniskilling Dragoon Guards dell'esercito.\nScott aveva programmato di trasportare uomini e materiali attraverso una combinazione di mezzi: su consiglio di Fridtjof Nansen, Scott ingaggi\u00f2 un giovane norvegese esperto di sci, Tryggve Gran. Cecil Meares doveva invece occuparsi dei cani, mentre per le motoslitte venne chiamato Bernard Day, gi\u00e0 specialista di motori della spedizione di Shackleton. Oates si sarebbe dovuto occupare di cavalli, ma non potendo unirsi alla spedizione sino al maggio 1910, Meares ricevette da Scott l'incarico di acquistare diversi pony della Mongolia con il risultato che essi erano deboli e di scarsa qualit\u00e0.\nPer portare a termine il programma di ricerche scientifiche, Scott scelse buona parte del personale che lo aveva accompagnato sulla \"Discovery\". Il responsabile scientifico era Edward Wilson, l'amico pi\u00f9 stretto di Scott tra i membri della spedizione, che aveva dato prova di s\u00e9 a bordo della \"Discovery\" non solo come zoologo, ma anche come un eccellente illustratore dotato di grandi doti fisiche e resistenza. Il \"team\" scientifico incluse diversi ricercatori che successivamente avrebbero avuto una brillante carriera: il meteorologo George Simpson, il fisico canadese Charles Wright, il geologo Frank Debenham e Raymond Priestley. Il gruppo \u00e8 completato dal capo-geologo Griffith Taylor, dal biologo Edward Nelson e dallo zoologo Apsley Cherry-Garrard, che si distinse come esploratore e sensibile cronista. Le fotografie vennero affidate a Herbert Ponting.\nI finanziamenti.\nA differenza della spedizione Discovery supportata congiuntamente dalla Royal Society e dalla Royal Geographical Society, la spedizione Terra Nova fu una missione formalmente privata. La met\u00e0 dei costi, stimati in 40\u00a0000 sterline, fu comunque coperta dal governo britannico, mentre la restante parte fu raccolta grazie a sottoscrizioni pubbliche o debiti. Diverse aziende fornirono inoltre gratuitamente materiali ed equipaggiamenti. La raccolta dei fondi venne portata a termine principalmente da Scott ed impegn\u00f2 una parte considerevole del suo tempo e delle sue energie, sottratte inevitabilmente alla preparazione tecnica e logistica della missione, tanto pi\u00f9 che le sottoscrizioni continuarono anche a missione gi\u00e0 iniziata, quando la \"Terra Nova\" fece tappa in Sudafrica, Australia e Nuova Zelanda.\nLa maggiore spesa singola fu l'acquisto della nave \"Terra Nova\" per un ammontare di 12\u00a0500 sterline, cui si aggiunsero le spese per le necessarie riparazioni e adattamenti. Scott volle far navigare la nave sotto la White Ensign ed acquist\u00f2 per 100 sterline l'appartenenza al Royal Yacht Squadron. La \"Terra Nova\" venne comunque esentata dal seguire la rigida regolamentazione del Board of Trade, dato che per le modifiche apportate non avrebbe potuto prendere il largo.\nIl piano.\nIl piano della spedizione Terra Nova si sviluppa su tre estati antartiche.\nNon \u00e8 previsto che la \"Terra Nova\" passi l'inverno in Antartide. Dopo aver scaricato la maggior parte uomini, delle provviste e degli equipaggiamenti sull'isola di Ross e sbarcato gli altri due gruppi in altre localit\u00e0 dovr\u00e0 far rotta verso la Nuova Zelanda per far poi ritorno nel gennaio-febbraio 1912 con provviste fresche e nuovo personale. Un ultimo viaggio \u00e8 programmato per il gennaio 1913 per riportare tutti gli uomini a casa.\nPunto critico per il successo della missione \u00e8 il funzionamento delle diverse strategie di trasporto considerate da Scott. I pony e le motoslitte sono gi\u00e0 stati utilizzati in Antartide da Shackleton durante la sua spedizione del 1907\u201309. Scott, pur convinto che i pony abbiano dato una eccellente prova in Antartide ed impressionato dalle potenzialit\u00e0 dei motori, riserva l'utilizzo di questi due metodi soltanto per spostamenti lungo la barriera, per risparmiare le energie degli uomini che dovranno trainare slitte lungo i ghiacciai ed il plateau antartico. Durante la spedizione le slitte a motore saranno utilizzabili solo per un breve periodo prima di guastarsi mentre i pony si riveleranno inadeguati sin dai primi giorni di utilizzo, sia a causa dell'assenza di calzature da neve adatte, sia per la loro et\u00e0 e le scarse condizioni fisiche.\nAnche se le esperienze maturate durante la spedizione Discovery avevano fatto dubitare Scott dell'affidabilit\u00e0 dei cani da slitta, la nuova missione fa riconoscere all'esploratore che gli animali, in mani esperte, possono essere molto efficaci e mano mano che passa il tempo ne \u00e8 sempre pi\u00f9 impressionato.\nPrima stagione: 1910-1911.\nIl viaggio.\nLa \"Terra Nova\" salpa da Cardiff (Galles) il 15 luglio 1910. Scott si unisce all'equipaggio in Sudafrica per poi procedere verso Melbourne in Australia dove continua la raccolta di finanziamenti. A Melbourne Scott trova un telegramma di Roald Amundsen, in cui il norvegese gli comunica che sta \"procedendo verso sud\". \nCome detto, Scott pensava che Amundsen stesse preparando una spedizione verso l'Artide; il messaggio proietta dunque Scott in una gara. Scott reagisce alla notizia con flemma, non fa cenno alla novit\u00e0 nel giornale di bordo e continua la raccolta di fondi in Australia.\nIl 28 ottobre la \"Terra Nova\" arriva in Nuova Zelanda. La nave carica nuove provviste ed equipaggiamenti, inclusi 34 cani da slitta, 19 pony della Manciuria e tre motoslitte e lascia la baia di Lyttelton il 26 novembre 1910.\nNei primi giorni di dicembre una violenta tempesta rischia di far terminare la spedizione anzitempo: nelle fasi pi\u00f9 drammatiche, mentre la nave imbarca acqua, un guasto della pompa di sentina costringe gli uomini ad intervenire con dei secchi. Il veliero riesce a sopravvivere, ma la spedizione deve sopportare la perdita di due pony, un cane, 10 tonnellate di carbone e 65 galloni di carburante. Il 10 dicembre la \"Terra Nova\" raggiunge il pack antartico e ne rimane imprigionata per 20 giorni prima di riuscire a liberarsi e proseguire verso sud. Questo arresto non previsto implica un arrivo sull'isola di Ross in ritardo rispetto ai piani, con conseguenze potenzialmente deleterie per l'esito dell'intera spedizione.\nIl campo base.\nLa \"Terra Nova\" avvista l'isola di Ross il 4 gennaio 1911. Dopo un'esplorazione infruttuosa di capo Crozier sul lato orientale, la nave fa rotta per il canale McMurdo sul lato occidentale che aveva ospitato gli accampamenti delle spedizioni Discovery e Nimrod. Lo sbarco viene effettuato a capo Evans a circa 20 chilometri a nord di Hut Point, la base installata nel 1902 dallo stesso Scott durante la spedizione Discovery. Con questa scelta, Scott sperava che capo Evans potesse essere raggiunto via mare per un maggior periodo di tempo, memore di come nel 1901 il ghiaccio blocc\u00f2 l'intera superficie marina impedendo alla \"Discovery\" di muoversi. In aggiunta ai membri della spedizione, vengono sbarcati anche 17 pony, 32 cani, 3 motoslitte, 30 tonnellate di provviste ed un prefabbricato delle dimensioni di 15.5 per 7.75 metri, che viene reso abitabile il 17 gennaio. Il rifugio, conosciuto anche come Scott's Hut, si trova ancora oggi a capo Evans.\nLa costruzione dei depositi.\nL'obiettivo principale della prima stagione in Antartide era la costruzione di diversi depositi di rifornimento lungo la barriera di Ross ad uso della spedizione diretta al Polo Sud programmata per la primavera successiva. Il primo deposito previsto ad una distanza relativamente breve da Hut Point venne chiamato \"Safety Camp\" mentre l'ultimo, il pi\u00f9 grande e posizionato a 80\u00b0\u00a0S doveva essere battezzato \"One Ton Depot\".\nIl 24 gennaio 1911 un gruppo di tredici uomini con 2 cani ed 8 pony si allontana da capo Evans. A causa del ritardo accumulato nella navigazione sino in Antartide, la spedizione affretta la partenza, nel timore che un'improvvisa rottura del ghiaccio renda pi\u00f9 difficoltoso il raggiungimento di Hut Point, sul lato sudoccidentale dell'isola di Ross. Un blizzard ferma il gruppo per diversi giorni nel rifugio di \"Corner Camp\" a 60 chilometri da Hut Point. Scott decide di mandare indietro i tre pony pi\u00f9 deboli e di proseguire con i cinque equini ed i cani rimastigli. Man mano che si avvicinano alla latitudine prevista per l'ultimo rifugio, Scott inizia a preoccuparsi della salute dei pony, che appaiono sempre pi\u00f9 affaticati, ed inizia a temere che non sopravviveranno se la spedizione non torner\u00e0 immediatamente indietro. Gli animali erano stati infatti costretti a carichi di oltre 900 chilogrammi, con difficili condizioni meteo aggravate dalla neve soffice e dalla stanchezza derivante dalle cinque settimane passate nella stiva della nave. Alle basse temperature e scarse razioni si era aggiunto il fatto che essi non indossavano le speciali calzature che Scott aveva preparato per loro: la fretta della partenza a causa della paura di una rottura del ghiaccio non aveva infatti dato il tempo agli animali di effettuare il necessario addestramento e Scott aveva deciso di lasciarle al campo base senza portarle con s\u00e9. Quando fu chiaro che esse sarebbero state necessarie, con o senza addestramento, il ghiaccio si era gi\u00e0 spezzato, impedendo al gruppo di tornare indietro sino a capo Evans. Contro l'avviso di Oates che consigliava di proseguire e nutrirsi della carne degli animali quando questi fossero crollati, il 13 febbraio Scott fa costruire \"One Ton Depot\" a 79\u00b0\u00a029'\u00a0S, a oltre 50 chilometri dalla posizione programmata di 80\u00b0S.\nScott raggiunge \"Safety Camp\" con i cani ed attende l'arrivo degli altri uomini con i pony, pi\u00f9 lenti. Quando questi arrivano, uno degli animali \u00e8 in cattive condizioni fisiche e muore poco dopo. Ma il peggio deve ancora venire: durante la traversata dell'oceano ghiacciato nei pressi di Hut Point, la banchisa si spezza e nonostante i tentativi di salvataggio periscono altri tre pony. Degli otto pony che hanno lasciato capo Evans, soltanto due vi fanno ritorno.\nIl fallimento di questa prima missione di installazione dei depositi pu\u00f2 essere visto come primo anello di una lunga catena di eventi che port\u00f2 l'anno successivo alla morte del gruppo del Polo Sud.\nL'inverno 1911.\nIl gruppo incaricato di costruire i depositi fa ritorno al campo base entro met\u00e0 aprile 1911. Dopo la partenza della spedizione geologica per le Western Mountains e del \"Northern Party\" guidato da Campbell per la terra della Regina Vittoria, 27 uomini si preparano a passare il lungo inverno antartico nel rifugio a capo Evans. Tra le principali attivit\u00e0 svolte vi \u00e8 la continuazione del programma scientifico, la manutenzione dell'equipaggiamento, la preparazione delle razioni, la redazione del \"South Polar Times\" ed una spedizione invernale a capo Crozier.\nSeconda stagione: 1911-1912.\nNorthern Party.\nSecondo i piani di Scott, un gruppo di uomini denominato \"Northern Party\" (in italiano \"gruppo settentrionale\") avrebbe dovuto trascorrere l'estate 1911-1912 sulla costa della terra di re Edward VII nell'area est della Barriera al fine di effettuare rilevazioni scientifiche ed esplorare la zona circostante. Nel caso che l'area fosse stata irraggiungibile a causa del pack, il gruppo si sarebbe potuto dirigere verso la terra della Regina Vittoria pi\u00f9 a nord. Alla spedizione prendono parte Victor Campbell (che ne \u00e8 anche al comando), Priestley, Levick, Dickason, Abbot e Browning.\nIl 26 gennaio 1911 il gruppo salpa con la \"Terra Nova\" da capo Evans. Dopo un'infruttuosa ricerca di un approdo nella terra di re Edward VII, Campbell decide di far rotta per la terra della regina Vittoria. Durante la navigazione verso ovest avvista il campo base della spedizione di Amundsen a baia delle Balene. Amundsen si dimostra molto ospitale: invita Campbell ad accamparsi nell'area e gli offre il suo aiuto con i cani. Campbell preferisce per\u00f2 rifiutare per fare rapidamente ritorno a capo Evans per riferire a Scott dell'incontro, per poi dirigersi verso nord sino alla baia Robertson nei pressi di capo Adare, gi\u00e0 base dell'esploratore norvegese Carstens Borchgrevink nel 1899-1900, dove installa un rifugio per trascorrervi l'inverno.\nIl \"Northern Party\" passa l'inverno 1911 a capo Adare, ma non riesce ad effettuare le esplorazioni in slitta previste per l'estate 1911-1912. La precoce rottura del ghiaccio, infatti, rende impossibile agli uomini di Campbell di raggiungere il plateau antartico, dato che questi non riescono a superare le montagne che circondano il sito scelto per il capo base. La \"Terra Nova\" torna dalla Nuova Zelanda (dove ha imbarcato ulteriori rifornimenti) il 4 gennaio 1912 e Campbell decide di spostarsi a Evans Cove, a circa 400 chilometri a sud di Capo Adare e 320 chilometri a nord di capo Evans. Il gruppo sbarca l'8 gennaio con l'intenzione di venir recuperato il 18 febbraio, quando avr\u00e0 terminato alcune esplorazioni in slitta e ricerche geologiche. A causa della spessa banchisa, la \"Terra Nova\" non riesce a raggiungere Evans Cove e gli uomini di Campbell (con provviste per sole 4 settimane) sono costretti a passare l'inverno in un rifugio improvvisato che chiamano isola Inexpressible.\nDurante l'inverno 1912 il gruppo di Campbell viene sottoposto a forti privazioni: diversi uomini soffrono congelamenti. Fame e dissenteria rendono ancora pi\u00f9 difficile sopportare i forti venti che spirano sull'isola. Cucinare e riscaldarsi tutto l'inverno con il grasso di balena rende la pelle ed i vestiti degli uomini nonch\u00e9 l'attrezzatura coperta di fuliggine che viene anche inspirata e provoca gravi infiammazioni alla gola ed agli occhi.\nNell'aprile 1912, quando il gruppo polare di Scott risulta essere disperso (e presumibilmente morto), Atkinson prende il comando della spedizione a capo Evans. Con risorse limitate, tenta di prestare soccorso sia al \"Northern Party\" che di recuperare i corpi ed i diari del gruppo di Scott. Atkinson decide di mandare quattro uomini lungo la costa della Regina Vittoria per incontrare il gruppo di Campbell e tornare insieme in slitta ad Hut Point. Questo tentativo di salvataggio non ha per\u00f2 successo a causa della avverse condizioni meteorologiche.\nGli uomini di Campbell iniziano cos\u00ec da soli il tragitto per Hut Point il 30 settembre 1912, percorrendo oltre 300 chilometri lungo la costa, compreso il difficile passaggio della lingua glaciale Drygalski, e con Frank Browning gravemente ammalato e Harry Dickason praticamente paralizzato dalla dissenteria riescono a raggiungere Hut Point il 7 novembre 1912. I campioni geologici e biologici raccolti dal \"Northern Party\" lasciati a capo Adare ed Evans Coves furono successivamente recuperati dalla \"Terra Nova\" nel gennaio 1913.\nWestern Mountains.\nPrima spedizione geologica, gennaio \u2013 marzo 1911.\nIl 26 gennaio 1911 Griffith Taylor al comando di Debenham, Wright ed Evans sbarca dalla \"Terra Nova\" nei pressi di Butter Point con l'obiettivo di effettuare ricerche geologiche lungo la costa occidentale del canale McMurdo tra le valli secche di McMurdo ed il ghiacciaio di Koettlitz. Il 30 gennaio il gruppo costruisce il suo deposito principale nella regione del ghiacciaio Ferrar da dove conduce spedizioni sino alle valli secche di McMurdo ed il ghiacciaio Taylor prima di muoversi pi\u00f9 a sud verso il ghiacciaio Koettlitz. Dopo ulteriori studi nell'area, il 2 marzo Taylor decide di tornare a Hut Point che viene raggiunto il 14 marzo.\nSeconda spedizione geologica, novembre 1911 \u2013 febbraio 1912.\nLa spedizione, che si configura come una continuazione della missione precedente, viene ancora affidata al comando di Taylor che ha questa volta come compagni Debenham, Gran e Forde. Il gruppo parte a piedi il 14 novembre 1911 con obiettivo Granite Harbour (circa 80 chilometri nord di Butter Point) che viene raggiunto il 26 novembre dopo un difficile percorso sulla banchisa. La spedizione costruisce un rifugio in pietra in un luogo che battezza Geology Point per esplorare e studiare il ghiacciaio Mackay durante le settimane successive. Il gruppo avrebbe dovuto essere recuperato dalla \"Terra Nova\" il 15 gennaio 1912, ma la nave non riesce a raggiungere il luogo prestabilito. Taylor decide di attendere sino al 5 febbraio prima di spostarsi con gli uomini a piedi verso sud dove incontra il veliero il 18 febbraio.\nI campioni geologici di entrambe le spedizioni nelle Western Mountains sono recuperati dalla \"Terra Nova\" nel gennaio 1913.\nUlteriori ricerche geologiche.\nAltri studi geologici furono effettuati dal \"Northern Party\", dalla spedizione al Polo Sud (durante il passaggio del ghiacciaio Beardmore) e da alcuni uomini che scalarono il monte Erebus sull'isola di Ross nelle ultime settimane della spedizione nel dicembre 1912.\nCapo Crozier.\nIl 22 giugno 1911 un gruppo di tre uomini, Edward Adrian Wilson, Henry Robertson Bowers e Apsley Cherry-Garrard, lascia Hut Point con un carico di 115 chilogrammi ciascuno per studiare l'embriologia della colonia di pinguini imperatore di capo Crozier nell'ambito di un esperimento proposto 15 mesi prima dallo stesso Wilson. Dato che le cronache delle precedenti spedizioni antartiche riferiscono del ritrovamento di alcuni pulcini durante il mese di settembre, Wilson ipotizza che le uova vengano deposte in luglio (nel mezzo dell'inverno australe) e decide di avventurarsi nell'area per ottenere campioni di uova per successive analisi scientifiche.\nCome obiettivo secondario della missione, Scott assegna agli uomini il compito di sperimentare le razioni di cibo che sarebbero state portate sul plateau antartico l'estate successiva.\nDurante le precedenti missioni esplorative in Antartide nessun gruppo aveva mai effettuato attivit\u00e0 di ricerca o di esplorazione nella stagione invernale a causa delle tenebre costanti, delle frequenti tempeste e delle temperature che possono arrivare a -55 \u00b0C. Il gruppo si trova ad affrontare forti privazioni, Cherry-Garrard descrive i 19 giorni della missione come \"un orrore\" dove attrezzi, vestiti e sacchi a pelo erano costantemente congelati.\nGiunti a capo Crozier gli uomini costruiscono un igl\u00f9 con blocchi di neve, sassi e pezzi di legno come soffitto. Sono arrivati in tempo per essere i primi uomini a vedere i pinguini imperatore con le loro uova, di cui raccolgono diversi esemplari. Nonostante le cure, tutti gli embrioni muoiono durante una tempesta di neve forza 11 sulla scala Beaufort che distrugge l'accampamento. Gli uomini sono costretti a dormire per tre giorni nei soli sacchi a pelo, mentre la tempesta infuria intorno a loro. Il gruppo riesce a far ritorno a capo Evans il 1\u00ba agosto 1911. Da notare che Wilson si \u00e8 rifiutato di abbandonare i campioni raccolti, nonostante tutte le avversit\u00e0. Le tre uova, dopo essere state conservate per qualche tempo nel museo di storia naturale di South Kensington saranno trasferite presso l'universit\u00e0 di Edimburgo per essere studiate dal dottor Cossar Stewart.\nCherry-Garrard descriver\u00e0 successivamente la sua esperienza come \"The Worst Journey in the World\" (\"la peggior spedizione del mondo\"), e utilizzer\u00e0 tale espressione come titolo per un libro del 1922 in cui descriver\u00e0 l'intera spedizione Terra Nova. Scott parla invece della missione come di una \"performance veramente fantastica\" e rimane particolarmente soddisfatto dei materiali e delle razioni sperimentate.\nIl viaggio per il Polo Sud.\nLa Barriera di Ross.\nLa spedizione al Polo Sud, che aveva il compito di coprire i 2\u00a0842 chilometri che separano Hut Point dal Polo, venne strutturata da Robert Falcon Scott in quattro \"team\" di cui solo uno avrebbe raggiunto l'obiettivo mentre gli altri tre sarebbero serviti da supporto. \u00c8 dunque possibile distinguere tra gruppo principale (con destinazione Polo Sud) e ultimo e penultimo gruppo di supporto nonch\u00e9 due mute di cani da slitta guidate rispettivamente da Meares e Demetri Gerof. La durata prevista per la spedizione \u00e8 di 144 giorni.\nVenne inoltre approntato un \"gruppo motorizzato\" (\"Motor Party\") composto da Day, Lashly, Edward Evans e Hooper, che il 24 ottobre 1911 inizi\u00f2 il trasporto di materiali mediante due motoslitte. Secondo i piani di Scott sarebbero dovuti arrivare a 80\u00b0 30' sud ed aspettare l'arrivo degli altri equipaggi per rifornirli. Ma il 1\u00ba novembre entrambe le motoslitte si ruppero a circa 80 chilometri dall'obiettivo e gli uomini furono costretti a trasportare oltre 300 chilogrammi di materiali a forza di braccia, raggiungendo la localit\u00e0 stabilita per l'incontro soltanto il 15 novembre. Gli altri gruppi, partiti dal campo base il 31 ottobre, arrivano al punto d'incontro il 21 novembre a causa delle avverse condizioni meteorologiche e della scarsa resa dei pony.\nIl 24 novembre Scott ordina a Day e Hooper di far ritorno a capo Evans. In base al piano originale dovevano portar con loro i cani, ma Scott prefer\u00ec continuare ad utilizzare gli animali ed inform\u00f2 della sua decisione Simpson con un messaggio.\nIl 4 dicembre 1911 la spedizione \u00e8 accampata a meno di 20 chilometri dall'inizio del ghiacciaio Beardmore che rappresenta un'apertura tra Mount Hope e l'entroterra. Una tempesta di neve colpisce la zona ed impedisce agli uomini di spostarsi sino al 9 dicembre, costringendoli anche a consumare razioni che erano state preventivate per l'attraversamento del ghiacciaio.\nAl termine della tempesta, i pony rimasti vengono uccisi e la carne ricavata viene stivata per il ritorno oppure caricata sulle slitte. Gli uomini vengono divisi in tre gruppi da quattro componenti ciascuno. Il gruppo principale \u00e8 composto da Scott, Wilson, Oates, e Edgar Evans. L'ultimo gruppo di supporto \u00e8 formato invece da Edward Evans, Edward L. Atkinson, Charles S. Wright e Lashly mentre Bowers, Cherry-Garrard, Crean e Keohane completano il secondo gruppo di supporto.\nCredendo che il ghiacciaio non sia adatto ai cani a causa dei numerosi crepacci, Scott ordina a Meares e Gerof di far marcia indietro e di effettuare una missione di rifornimento per i depositi lasciati lungo la barriera di Ross. Il gruppo dei cani da slitta torna dunque indietro l'11 dicembre 1911 raggiungendo capo Evans il 4 gennaio 1912.\nIl ghiacciaio Beardmore.\nGli uomini rimasti raggiungono la sommit\u00e0 del Beardmore il 20 dicembre 1911 e costruiscono un deposito (\"Upper Glacier Depot\"). A questo punto Scott cambia idea sulla composizione dei tre gruppi. Atkinson (medico), Cherry-Garrard (zoologo), Wright (fisico) e Keohane saranno i primi a tornare indietro il 22 dicembre a 85\u00b0 15'. Scott continua verso sud con i restanti uomini che, tranne Wilson, sono tutti militari e compagni di avventura di Scott dalla spedizione Discovery.\nIl penultimo gruppo di supporto arriva ad Hut Point il 26 gennaio 1912 e scopre che il gruppo dei cani da slitta non \u00e8 stato in grado di rifornire i depositi. Vista l'importanza del rifornimento per il gruppo del Polo Sud (si suppone che l'ultimo gruppo di supporto ritirer\u00e0 parecchie provviste dai depositi nel suo viaggio di ritorno), Cherry-Garrard e Gerof organizzano rapidamente una spedizione chiamata \"One Ton Deposit Resupply\".\nL'ultimo gruppo di supporto, composto da Edward Evans, Crean e Lashly torna indietro il 4 gennaio 1912 ad una latitudine di 87\u00b0 32' sud, approssimativamente a met\u00e0 strada tra la fine del ghiacciaio Beardmore ed il Polo Sud. Edgar Evans, inizialmente assegnato a questo gruppo, viene cooptato da Scott all'ultimo momento nel gruppo del Polo e ne condivider\u00e0 il tragico destino. Durante il viaggio di ritorno Edward Evans si ammala gravemente di scorbuto e diviene infermo. Da \"One Ton Depot\" \u00e8 trascinato sino a 55 chilometri da Hut Point dai compagni Crean e Lashly. Il 18 febbraio Crean si incammina da solo ed in 18 ore di marcia raggiunge Hut Point dove organizza un gruppo di soccorso che riesce a portare Evans ad Hut Point il 22 febbraio. Per i soli sforzi nel salvare la vita di Evans, Lashly e Crean vengono insigniti della Albert Medal. Evans, Lashly e Crean portano anche la notizia di un certo anticipo del gruppo di Scott rispetto alla tabella di marcia che dar\u00e0 a Cherry-Garrard un nuovo impulso all'organizzazione della spedizione di rifornimento dei depositi.\nIl Polo.\nDiretti al Polo Sud rimangono quindi Scott, Bowers, Oates, Wilson e Edgar Evans. Aiutati da buone condizioni meteorologiche, superano il \"Furthest South\" raggiunto da Shackleton (a 88\u00b023'S) il 9 gennaio. Sette giorni dopo, a circa 25 chilometri dal Polo, scorgono la bandiera lasciata da Amundsen e capiscono di essere stati preceduti. Raggiungono l'obiettivo il giorno dopo, 17 gennaio 1912. Scoprono che Amundsen li ha battuti di circa un mese arrivando il 14 dicembre 1911. Amundsen ha lasciato una tenda, alcune provviste ed una lettera che gentilmente chiede a Scott di consegnare a re Haakon di Norvegia.\nDopo aver confermato la posizione e lasciato la bandiera del Regno Unito, il giorno seguente il gruppo di Scott prende la via del ritorno. Per tre settimane riescono a compiere progressi ragionevoli, con una media di oltre 20 chilometri al giorno. Ma la stagione estiva \u00e8 al termine e le temperature iniziano a calare. Comincia dunque ad essere problematico il raggiungimento dei depositi per rifornirsi di cibo ed olio per riscaldarsi. Appena la temperatura scende al di sotto dei -30 gradi Celsius la neve diventa ruvida perdendo la sua capacit\u00e0 di far scivolare senza fatica i pattini delle slitte e gli sci ed aumentando considerevolmente la fatica per ogni spostamento. Il ritardo rispetto alla spedizione di Amundsen ha ridotto drasticamente i margini di errore del gruppo di Scott.\nIl 7 febbraio 1912 Scott ed i suoi uomini raggiungono il deposito sito alla sommit\u00e0 del ghiacciaio Beardmore ed iniziano la discesa verso la barriera di Ross. Nonostante le avversit\u00e0, Scott ordina mezza giornata \"geologica\" e 14 chilogrammi di campioni sono aggiunti alle slitte. Evans inizia ad accusare sintomi di congelamento, e la sua salute precipita rapidamente. Morir\u00e0 poco dopo la fine del Beardmore, dopo essere caduto numerose volte nei crepacci del ghiacciaio.\n\u00c8 per\u00f2 lungo la Barriera che gli uomini affrontano le condizioni meteorologiche peggiori. Il gruppo inizia a soffrire di disidratazione e di denutrizione cronica che rendono difficile anche la cicatrizzazione delle ferite; iniziano a manifestarsi i primi sintomi di scorbuto. A causa della diminuzione della capacit\u00e0 di spostamento diventa difficile gestire le razioni tra i depositi. La distanza media tra un rifugio e l'altro \u00e8 di circa 100 chilometri ed a causa delle tempeste gli uomini non riescono a percorrerne pi\u00f9 di 15 al giorno. Le condizioni di Oates, gi\u00e0 sofferente per una vecchia ferita di guerra e con un principio di congelamento riducono ulteriormente la mobilit\u00e0 giornaliera a non pi\u00f9 di 5 chilometri. Intorno al 17 marzo 1912 (Scott aveva perso il conto dei giorni), Oates apparentemente lucido si allontana volontariamente dalla tenda con le parole:\nIl suo intenzionale sacrificio non sar\u00e0 sufficiente a salvare i compagni che si troveranno ad affrontare ogni nuovo giorno con provviste sempre pi\u00f9 limitate riuscendo a compiere un tragitto ogni volta minore. Il 10 marzo Scott calcola di avere provviste per soli altri 7 giorni, ma il gruppo si trova a 9 giorni di marcia dal deposito pi\u00f9 vicino, \"One Ton Depot\", a circa 220 chilometri a sud di capo Evans. Il 20 marzo a poco pi\u00f9 di 15 chilometri dal deposito si scatena nella zona una forte tempesta di neve che confina la spedizione nella tenda. Moriranno 8 o 9 giorni dopo. L'ultima pagina del diario di Scott \u00e8 datata 29 marzo 1912 e termina con le parole:\nTentativi di salvataggio del gruppo del Polo Sud.\nRifornimento di \"One Ton Depot\".\nImmediatamente dopo aver lasciato la barriera di Ross, Scott aveva ordinato a Meares di rifornire \"One Ton Depot\" con \"cinque razioni XS, o a tutti i costi tre... e tanto cibo per cani quanto se ne riesce a portare entro il 10 gennaio 1912\". Quando Atkinson raggiunge capo Evans il 28 gennaio ed apprende che le tre razioni minime erano state depositate ma non il cibo per cani, decide di occuparsi del rifornimento delle due razioni supplementari, senza prendere apparentemente alcun provvedimento per gli animali. L'emergenza di salvare Evans lungo la Barriera fa cambiare idea ad Atkinson che lascia a Cherry-Garrard il compito di rifornire \"One Ton Depot\".\nIl 25 febbraio Cherry-Garrard e Dimitri Gerof lasciano Hut Point con i cani da slitta e raggiungono \"One Ton Depot\" il 1\u00ba marzo 1912 con un carico di cibo ed olio per riscaldarsi. Le intenzioni di Cherry-Garrard erano di rifornire il deposito ed eventualmente di accompagnare il gruppo del Polo se esso fosse gi\u00e0 arrivato a \"One Ton Depot\", ma assolutamente di non avanzare oltre dato che era troppo rischioso proseguire con i cani. Secondo i piani originari Scott sarebbe dovuto arrivare a \"One Ton Depot\" verso fine marzo, ma i rapporti dell'ultimo gruppo di supporto lasciavano sperare in un arrivo nei primi giorni del mese. Cherry-Garrard aspetta 10 giorni, ma poi si vede costretto a tornare indietro, preoccupato per la scarsit\u00e0 di cibo per cani e le condizioni fisiche di Gerof. Inoltre in assenza di cibo per cani non era possibile dirigersi verso sud per cercare di incontrare Scott senza sacrificare gli animali. In quei giorni Scott era oltre 110 chilometri pi\u00f9 a sud, a circa nove giorni di distanza da \"One Ton Depot\" e con provviste per una sola settimana. Cherry-Garrard e Gerof fanno ritorno ad Hut Point il 16 marzo. Atkinson scrive successivamente \"sono soddisfatto che nessun ufficiale della spedizione avrebbe potuto fare meglio\", ma Cherry-Garrard si domander\u00e0 per il resto della vita se non avrebbe potuto fare di pi\u00f9 per salvare il gruppo del Polo Sud.\nUltima possibilit\u00e0.\nDopo il ritorno di Cherry-Garrard da \"One Ton Depot\" senza notizie di Scott l'ansia inizia a crescere. Atkinson decide di fare un'ulteriore spedizione ed il 26 marzo lascia Hut Point con Keohane trascinando una slitta contenente 18 giorni di provviste. In una forte tempesta di neve e con temperature di \u221240 \u00b0C riescono a raggiungere \"Corner Camp\" il 30 marzo da dove, secondo Atkinson, non \u00e8 possibile proseguire oltre ed insieme a Keohane decidono di far ritorno alla base. Atkinson scrive \"nella mia mente, ero moralmente certo che il gruppo [del polo] era morto\".\nIl gruppo di ricerca.\nNel febbraio 1912 la \"Terra Nova\" arriva all'isola di Ross dove imbarca 8 uomini e lascia due rimpiazzi oltre naturalmente a materiali e provviste. I restanti membri della spedizione trascorrono un nuovo inverno in Antartide continuando l'attivit\u00e0 scientifica in essere e preparando una spedizione di ricerca per l'estate successiva.\nIl 29 ottobre 1912 William Lashly, Tom Crean, Apsley Cherry-Garrard, Patrick Keohane, Demetri Gerof, Tryggve Gran guidati da Edward L. Atkinson lasciano Hut Point con alcuni muli con l'intenzione di stabilire, se possibile, il destino del gruppo del Polo Sud. Il 12 novembre trovano i corpi congelati di Robert Falcon Scott, Edward Adrian Wilson e Henry Robertson Bowers a meno di 15 chilometri a sud di \"One Ton Depot\". La neve aveva quasi totalmente coperto la tenda dove avevano cercato riparo.\nDopo aver raccolto gli effetti personali, i diari, i dati meteorologici di Bowers, le pellicole fotografiche e 14 chilogrammi di campioni geologici, i corpi del gruppo del Polo Sud vengono coperti con la tenda e viene eretto un cumulo di neve. In cima sono posti gli sci di Tryggve Gran a formare una croce, mentre Gran utilizzer\u00e0 gli sci di Scott per la restante parte del viaggio.\nDagli appunti del diario di Scott il gruppo di ricerca apprende della sorte di Oates. Pur consci delle scarse possibilit\u00e0 di ritrovarne il corpo, si dirigono al luogo della scomparsa. Dopo inutili ricerche, il 15 novembre viene eretto un cumulo in memoria.\nIl gruppo di ricerca fa ritorno a capo Evans il 25 novembre 1912 ed apprende che il \"Northern Party\" di Campbell era riuscito a far ritorno alla base da solo il 7 novembre. Come ufficiale anziano, Campbell assume il comando della spedizione per le settimane conclusive e fa erigere una croce ad Observation Hill sopra Hut Point dove scrive i nomi dei cinque compagni morti in Antartide con le parole tratte dall\"'Ulysses\" di Tennyson:\nLa \"Terra Nova\" raggiunge l'Antartide il 18 gennaio 1913 e porta a casa l'equipaggio rimasto a Hut Point.\nDopo la spedizione.\nLa morte di Scott e degli altri partecipanti alla spedizione al Polo Sud raccolse tutta l'attenzione del grande pubblico tanto da mettere persino in secondo piano il primato raggiunto da Amundsen. Per molti anni l'immagine di Scott come un eroe tragico, al di l\u00e0 di qualche rimprovero, rimase immutata ed anche se vi furono alcuni contrasti tra i membri della spedizione, inclusi i parenti delle vittime, questi non furono resi pubblici. La leggenda crebbe nel tempo, rinnovata per un'altra generazione dal film \"La tragedia del capitano Scott\" del 1948 e dalla conquista del monte Everest del 1953. Non vi fu un cambiamento nella percezione della spedizione sino agli anni settanta, quando praticamente tutti i testimoni oculari erano morti.\nLe controversie iniziarono con la pubblicazione del libro di Roland Huntford \"Scott and Amundsen\" (1979, ripubblicato e proposto in televisione nel 1985 come \"The Last Place On Earth\"), nel quale viene effettuato un violento attacco alla figura di Scott, accusato di tutto quanto and\u00f2 storto e dipinto come una persona autoritaria con scarse capacit\u00e0 di giudizio soprattutto per quanto riguarda l'organizzazione logistica. Trascorsero diversi anni prima che Ranulph Fiennes e Susan Solomon prendessero le difese dell'esploratore britannico cercando di salvarne la reputazione.\nGli storici concordano che la tecnica utilizzata di Amundsen, unita alle sue precedenti esperienze artiche ed alla generale maggiore familiarit\u00e0 con il clima freddo, diedero all'esploratore norvegese un grande vantaggio nella corsa al Polo; ma questi motivi da soli non spiegano la tragedia accaduta al gruppo della \"Terra Nova\". Nelle ultime pagine del suo diario Scott accusa del fallimento una lunga serie di \"sfortune\" piuttosto che una scarsa organizzazione. I suoi detrattori rigettano con forza questa auto-assoluzione. L'analisi di Diana Preston indica ad esempio una serie di fatalit\u00e0 logistiche unite alla sfortuna come causa del disastro.\nOccorre precisare che la fame e lo scorbuto ebbero un ruolo determinante nella morte del gruppo del Polo Sud. Le razioni consumate erano basate sulle conoscenze alimentari del 1910, prima della scoperta della relazione tra vitamina C e scorbuto. Una forte enfasi era data al contenuto proteico considerato indispensabile per fornire le calorie da utilizzare negli spostamenti, ma le capacit\u00e0 caloriche delle razioni erano largamente sovrastimate, come venne scoperto in seguito. Una normale razione era composta da 450 grammi di biscotti, 340 grammi di pemmican, 85 grammi di zucchero, 57 grammi di burro, 20 grammi di t\u00e8 e 16 grammi di cacao. Questa dieta venne integrata dalla carne derivante dall'uccisione dei pony, ma le calorie supplementari furono presenti nella dieta degli uomini solo per un breve periodo.\nMembri della spedizione.\nI membri della spedizione sono raggruppati in base al ruolo che hanno ricoperto durante le principali operazioni effettuate durante la missione verso il Polo. Altre esplorazioni significative sono annotate vicino ad ogni nome. I gradi sono quelli ricoperti al momento della spedizione Terra Nova, eventuali successive promozioni non sono riportate. La lista include inoltre soltanto i membri della spedizione che hanno lavorato sul continente antartico. L'equipaggio della \"Terra Nova\", che era tecnicamente parte della missione, non \u00e8 riportato anche se, come nel caso del comandante della nave Harry Pennell, ha svolto un ruolo rilevante nella logistica della missione."}
{"id": "1466460", "revid": "124096497", "url": "https://it.wikipedia.org/wiki?curid=1466460", "title": "Qualificazioni al campionato mondiale di calcio 2010 - UEFA - Fase a gironi, gruppo 5", "text": ""}
{"id": "1466462", "revid": "124096514", "url": "https://it.wikipedia.org/wiki?curid=1466462", "title": "Qualificazioni al campionato mondiale di calcio 2010 - UEFA - Fase a gironi, gruppo 6", "text": ""}
{"id": "1466464", "revid": "124096525", "url": "https://it.wikipedia.org/wiki?curid=1466464", "title": "Qualificazioni al campionato mondiale di calcio 2010 - UEFA - Fase a gironi, gruppo 7", "text": ""}
{"id": "1466466", "revid": "124096531", "url": "https://it.wikipedia.org/wiki?curid=1466466", "title": "Qualificazioni al campionato mondiale di calcio 2010 - UEFA - Fase a gironi, gruppo 8", "text": ""}
{"id": "1466469", "revid": "124096540", "url": "https://it.wikipedia.org/wiki?curid=1466469", "title": "Qualificazioni al campionato mondiale di calcio 2010 - UEFA - Fase a gironi, gruppo 9", "text": ""}
{"id": "1466470", "revid": "97701", "url": "https://it.wikipedia.org/wiki?curid=1466470", "title": "Infante D. Henrique de Portugal", "text": ""}
{"id": "1466474", "revid": "1784492", "url": "https://it.wikipedia.org/wiki?curid=1466474", "title": "Campionato europeo maschile di pallacanestro 1993", "text": "Il 28\u00ba Campionato Europeo Maschile di Pallacanestro FIBA (noto anche come FIBA EuroBasket 1993) si \u00e8 tenuto dal 22 giugno al 4 luglio 1993 in Germania.\nI gironi di qualificazione e la seconda fase si sono disputati alla Europahalle di Karlsruhe ed alla Deutschlandhalle di Berlino. A partire dai quarti di finale le gare sono state giocate alla Olympiahalle di Monaco.\nPartecipanti.\nLe nazioni partecipanti sono sedici divise in quattro gironi composti da quattro squadre ciascuno.\nGironi di qualificazione.\nNei gironi di qualificazione la vincente di ogni partita conquista due punti, la perdente uno. Accedono alla seconda fase le prime tre di ogni girone.\nSeconda Fase.\nNella seconda fase le prime tre classificate del gruppo A formano con le prime tre del gruppo C il girone 1, le prime tre del gruppo B e le prime tre del gruppo D il girone 2. Ogni squadra incontra i tre nuovi membri del girone. Le squadre mantengono i punti conquistati nella prima fase con l'eccezione di quelli guadagnati contro la squadra ultima classificata.\nQuesti i nuovi raggruppamenti\nFase a eliminazione diretta.\nAccedono all'ultima fase le prime quattro squadre di ogni girone che si incrociano con le squadre dell'altro girone per formare il tabellone finale con partite ad eliminazione diretta."}
{"id": "1466475", "revid": "767487", "url": "https://it.wikipedia.org/wiki?curid=1466475", "title": "Le tre spade di Zorro", "text": "Le tre spade di Zorro (\"Las tres espadas del Zorro\") \u00e8 un film del 1963 diretto da Ricardo Blasco.\nTrama.\nCalifornia, 1840. Il governatore della regione osteggiato dalla popolazione per il suo mal governo, \u00e8 ostacolato nei suoi propositi da Zorro alias Juan Ortiz, un eroe mascherato che si batte per la difesa della popolazione disagiata; purtroppo per\u00f2 Zorro cade ben presto in un'imboscata, una volta catturato, viene rinchiuso in prigione con l'accusa di essere un reazionario. Il governatore per essere certo di demoralizzare l'uomo dall'evadere, gli fa sapere di aver ucciso la moglie e il figlio; in realt\u00e0, il ragazzino che \u00e8 ben nascosto dalle grinfie del tirannico uomo politico, vive spensierato con il nome di Diego la propria infanzia, ignaro della sorte del padre.\nDopo alcuni anni trascorsi senza che nessuno abbia pi\u00f9 saputo nulla delle gesta dell'eroe mascherato, Diego nei panni di Zorro, ricompare sulla scena per una missione specifica: liberare Virginia, una ragazza che sta per andare in sposa al governatore contro il suo volere; sgominati i banditi che la tenevano segregata, viene per\u00f2 ferito a un braccio e per Diego questa traccia si rivela fatale per l'identificazione del suo vero nome e al tal proposito viene anch'egli, come precedentemente successe al padre, imprigionato.\nStranamente per\u00f2 le gesta di Zorro, a differenza di quanto accaduto in precedenza, non subiscono nessuna battuta d'arresto. Juan e Diego, riconosciutosi in prigione come padre e figlio, uniscono le loro forze per evadere e riuscire a interrompere la cerimonia nuziale del governatore. Padre e figlio, sotto le vesti di Zorro, vedono unirsi a loro una terza figura vestita come il leggendario eroe: si tratta di Maria, moglie di Juan e madre di Diego che durante la prigionia del figlio aveva deciso di impugnare la situazione di propria mano per riuscire nell'impresa interrotta dal figlio e ora accorsa per aiutare la sua famiglia.\nIl governatore quando vede i tre individui vestiti da Zorro si sente perduto e tentando il tutto per tutto, viene sconfitto quando viene arrestato per i suoi loschi affari da un agente del governo centrale; il film ha termine con il matrimonio tra Diego e Virginia, che grata per il suo gesto d'amore, acconsente a sposarlo."}
{"id": "1466476", "revid": "123452935", "url": "https://it.wikipedia.org/wiki?curid=1466476", "title": "Spedizione Aurora", "text": "La spedizione Aurora (in inglese \"Aurora Expedition\"), il cui nome ufficiale era Australasian Antarctic Expedition, \u00e8 stata una spedizione antartica australiana.\nSvoltasi tra il 1911 ed il 1914 con l'ausilio della nave \"Aurora\" e sotto il comando del geologo australiano Douglas Mawson, la missione aveva come obiettivo lo svolgimento di diverse ricerche scientifiche nell'area della baia del Commonwealth.\nStoria.\nPreparativi.\nNel 1910 l\"'Australian Association for the Advancement of Science\" (associazione australiana per l'avanzamento della scienza), approva un piano per cartografare oltre 3 500 km di costa antartica e stanzia una considerevole somma di denaro per il finanziamento la missione. Altri fondi vengono raccolti mediante sottoscrizioni pubbliche e donazioni private.\nPer la spedizione viene scelta la nave \"Aurora\", un vapore di 600 tonnellate registrato nel Dominion di Terranova. Dopo profonde modifiche per renderla adatta da una missione antartica (tra cui l'installazione di tre grandi cisterne per l'acqua dolce), viene assegnata al capitano John King Davis. L'equipaggio \u00e8 composto principalmente da accademici delle universit\u00e0 australiane e neozelandesi. Degli uomini che occuperanno la base sul continente antartico, 22 saranno residenti australiani, quattro neozelandesi, tre britannici ed uno svizzero.\nLa missione.\nIl 2 dicembre 1911 lAurora\" seguita dalla nave \"Toroa\", salpa per l'isola Macquarie. Il gruppo raggiunge l'isola l'11 dopo aver affrontato una tempesta durante la navigazione. Il 23 dicembre la sola \"Aurora\" salpa verso aree inesplorate dell'Antartide che verranno poi intitolate a re Giorgio V ed alla regina Maria. Raggiunta la costa, l'equipaggio si affretta a costruire una base a capo Denison (baia del Commonwealth), dove 18 uomini passarono l'inverno del 1912 ed otto quello del 1913. Sono costruiti anche alcuni edifici presso l'isola Macquarie ed una base occidentale sulla barriera di Shackleton.\nGli scienziati presenti nelle tre basi effettuano test scientifici di routine ed osservazioni meteorologiche che sono raccolte con grande dettaglio nei voluminosi rapporti della missione (inediti sino al 1942). Gli uomini tentano (senza successo) anche di stabilire il primo collegamento radio senza fili in Antartide con la stazione di Hobart, via isola Macquarie. Sono inoltre effettuate diverse esplorazioni con cani da slitta lungo la costa e nell'entroterra. In particolare nella seconda met\u00e0 del 1912 partirono cinque importanti missioni dalla base principale e due dalla base occidentale.\nTra queste, ve ne fu una guidata da Douglas Mawson con la partecipazione di Xavier Mertz e Belgrave Ninnis nell'area orientale di capo Denison. Dopo alcuni giorni di marcia, un crepaccio inghiotte Ninnis, i suoi sei cani e buona parte delle provviste. Per i superstiti inizia un duro viaggio di ritorno, durante il quale si troveranno a nutrirsi anche del restante cibo per cani. Mertz inizia a delirare e muore poco dopo. Mawson, rimasto solo, taglia a met\u00e0 la propria slitta aiutandosi con un coltellino e trasporta un carico di oltre 160\u00a0kg di campioni e provviste minime sino alla base. Mawson raggiunge capo Denison l'8 febbraio 1913, poche ore dopo la partenza dell\"'Aurora\" che era venuta a recuperare gli esploratori. Curato da sei volontari che avevano deciso di restare in Antartide ad aspettare il ritorno di Mawson e degli altri due uomini, resta sul continente per un secondo inverno. L'intera vicenda \u00e8 raccontata nel libro dello stesso Mawson \"The Home of the Blizzard\".\nMembri della spedizione.\nOltre a Douglas Mawson, occorre ricordare la presenza di Frank Hurley (fotografo), Frank Wild (comandante della base occidentale), Charles Hoadley (geologo) e Cecil Madigan (meteorologo)."}
{"id": "1466478", "revid": "436907", "url": "https://it.wikipedia.org/wiki?curid=1466478", "title": "Vision Divine (album)", "text": "Vision Divine \u00e8 il primo album in studio del gruppo musicale italiano omonimo, pubblicato nel 1999 dalla Atrheia Records."}
{"id": "1466486", "revid": "1305772", "url": "https://it.wikipedia.org/wiki?curid=1466486", "title": "Arthuret", "text": "Arthuret \u00e8 una parrocchia civile del Cumbria, in Inghilterra. Comprende i villaggi di Longtown e Easton. \u00c8 circondata dai fiumi Esk a ovest e Lyne a sud.\n\u00c8 un luogo di una certa importanza dato che compariva tra gli otto luoghi (con Carlisle, Kirklinton, Jedburgh, Wark, Coldstream, Norham e Berwick-upon-Tweed) indicati nella prima mappa stampata della Scozia nel 1570, prodotta da Abraham Ortelius.\nLa battaglia di Arfderydd.\nLa chiesa di Arthuret guarda verso il luogo della battaglia di Arfderydd di cui parlano gli \"Annales Cambriae\" per l'anno 573 e poi la \"Vita di Merlino\" di Goffredo di Monmouth. La battaglia fu combattuta agli inizi del regno del re cristiano di Strathclyde, Rhydderch Hael, (patrono di San Kentigern e forse cognato di Myrddin), tra il pagano re Gwenddoleu, sovrano dell'omonimo regno e i cugini Peredur e Gwrgi, principi regnanti dell'Ebrauc (odierna York), o forse originari del Gwynedd (odierno Galles).\nIn questa battaglia il druido Myrddin uccise il nipote (figlio della sorella Gwenddydd, moglie di re Rhydderch Hael) che combatteva tra le schiere cristiane. Dopo questo episodio Myrddin divenne pazzo e si rifugi\u00f2 nelle foreste della Caledonia.\nNel Libro nero di Carmarthen viene riportato un poema che ha la forma di un dialogo tra Myrddin e il bardo gallese Taliesin: Myrddin porta una torque d'oro e diventa pazzo per la morte del suo re, Gwenddoleu, di cui era il consigliere e il capo druido."}
{"id": "1466487", "revid": "1318658", "url": "https://it.wikipedia.org/wiki?curid=1466487", "title": "Sotto i venti di Nettuno", "text": "Sotto i venti di Nettuno (titolo in lingua originale \"Sous les vents de Neptune\") \u00e8 un romanzo poliziesco del 2004 della scrittrice francese Fred Vargas, il quarto con protagonista il personaggio del commissario Adamsberg, \"spalatore di nuvole\".\nIl romanzo \u00e8 stato pubblicato per la prima volta in Francia nel 2004 dall'editore \"Hamy\", poi tradotto e pubblicato in Italia nel 2005, da Einaudi. In Francia il romanzo \u00e8 stato anche trasposto come telefilm in due parti trasmesse su France 2 il 15 e il 22 febbraio 2008, con Jean-Hugues Anglade nel ruolo principale del commissario Adamsberg e Jeanne Moreau nel ruolo minore ma fondamentale della anziana \"hacker\" Josette.\nNel 2007 il romanzo ha vinto il \"Duncan Lawrie International Dagger\", un premio per il miglior romanzo poliziesco tradotto in lingua inglese, assegnato dall'associazione britannica \"Crime Writers Association\".\nTrama.\nIl commissario Jean-Baptiste Adamsberg avverte ogni giorno di pi\u00f9 l'ostilit\u00e0 dei suoi colleghi del commissariato del XIII \"arrondissement\", a partire dal suo vice, Adrien Danglard, sino agli ispettori Retancourt e Favre. In questo clima viene preparata la trasferta in Qu\u00e9bec di otto elementi della squadra, invitati dalla GRC, \"Gendarmerie Royale du Canada\", la polizia a cavallo canadese, per un corso di aggiornamento sulle rilevazioni scientifiche.\nPochi giorni prima di partire, il commissario si imbatte per caso in un omicidio i cui dettagli gli sono familiari: una giovane donna uccisa con tre coltellate al ventre. Proprio come le altre vittime di un serial killer che Adamsberg (e solo lui) insegue da una vita. Le ferite mortali infatti corrispondono a quelle inferte da un tridente e il commissario sospetta da sempre del giudice Fulgence, tanto rispettato quanto temuto in tutta la Francia: un vero e proprio fantasma, un vecchio giudice assassino seriale dai connotati quasi fumettistici, sembra essere tornato con il suo spaventoso tridente da un lontano passato a infierire sullo svagato commissario Adamsberg.\nIl soggiorno in Canada \u00e8 scandito da nuove esperienze investigative, buffe espressioni \"quebecchesi\" e lunghe passeggiate nei paesaggi innevati della zona. Qualche giorno dopo il suo ritorno a Parigi, Adamsberg viene informato che \u00e8 di nuovo richiesta la sua presenza in Qu\u00e9bec, e il suo capo Brezillon lo rimanda in Canada, scortato dall'imponente ispettore Retancourt. In Qu\u00e9bec una giovane donna (con cui Adamsberg ha avuto una fugace relazione nel precedente soggiorno) \u00e8 stata uccisa lungo un sentiero nei pressi del fiume Outaouais, spesso battuto dal commissario durante le sue lunghe e frequenti passeggiate. E il sovrintendente della GRC, Lalibert\u00e9, sospetta di Adamsberg che, grazie a uno stratagemma di Retancourt, riesce a fuggire e tornare in Francia, dove diventa ufficialmente un latitante.\nQui comincia la sua personalissima indagine per incastrare una volta per tutte il giudice e il suo tridente. Coadiuvato dall'anziana hacker Josette, Adamsberg individua la chiave dell'indagine in un famoso gioco da tavolo di origine cinese, il \"mahjong\".\nEdizioni.\nIl romanzo \u00e8 uno dei tre raccolti in:\nVoci correlate.\nAltri romanzi della Vargas con protagonista il commissario Adamsberg:\nRaccolta di racconti"}
{"id": "1466488", "revid": "767487", "url": "https://it.wikipedia.org/wiki?curid=1466488", "title": "Il duca nero", "text": "Il duca nero \u00e8 un film del 1963 diretto da Pino Mercanti.\nTrama.\nIl dominio del crudele Cesare Borgia \u00e8 contrastato da Caterina Sforza e dai congiurati del Garofano Rosso, che mandano come sicario la bella Ginevra. Ma Cesare e Ginevra si innamorano davvero."}
{"id": "1466491", "revid": "124818328", "url": "https://it.wikipedia.org/wiki?curid=1466491", "title": "Spedizione Quest", "text": "La spedizione Quest (in inglese \"Quest Expedition\") conosciuta anche come spedizione Shackleton-Rowett (\"Shackleton-Rowett Expedition\") \u00e8 stata una spedizione antartica britannica. Svoltasi tra gli anni 1921 e 1922 \u00e8 stata l'ultima spedizione di Ernest Shackleton ed episodio finale dell'\"Epoca Eroica delle esplorazioni antartiche\".\nI piani originali prevedevano l'esplorazione del mare di Beaufort nell'oceano artico, ma l'obiettivo venne cambiato nell'esplorazione dell'Antartide dopo che il governo canadese ritir\u00f2 il suo supporto finanziario. Gli obiettivi della missione non furono mai formulati chiaramente ma includevano studi oceanografici e l'esplorazione della linea costiera. La nave, una vecchia baleniera norvegese e pi\u00f9 piccola di qualsiasi altra imbarcazione usata in quegli anni in Antartide, si rivel\u00f2 subito inadeguata al compito. I progressi verso sud furono frustrati da frequenti guasti al motore che portano anche ad una sosta forzata di un mese a Rio de Janeiro. Prima dell'inizio vero e proprio della missione Shackleton mor\u00ec a bordo della nave, poco dopo aver raggiunto le isole sub-antartiche della Georgia del Sud.\nLe maggiori attivit\u00e0 della spedizione si concentrano cos\u00ec in una crociera di tre mesi nelle acque dell'Antartide orientale, sotto la guida del secondo in comando Frank Wild. La \"Quest\" rivela ancora la sua inadeguatezza: scarsa velocit\u00e0, eccessivo consumo di carburante e tendenza al rollio nel mare agitato. La nave non \u00e8 in grado di procedere oltre la longitudine 20\u00b0E, ben al di sotto dell'obiettivo orientale iniziale, e la scarsa potenza del motore non \u00e8 sufficiente per aprire una breccia nella banchisa ghiacciata. Dopo alcuni inutili tentativi di spingersi verso sud, Wild fa ritorno nella Georgia del Sud, non prima per\u00f2 di aver fatto una visita all'isola Elephant dove insieme ad altri 21 compagni trascorse diversi mesi dopo l'affondamento dell\"'Endurance\" nella spedizione Antartica di sei anni prima.\nDeciso ad intraprendere una seconda stagione di esplorazione, Wild fa rotta verso Citt\u00e0 del Capo per riparare la nave. Qui viene raggiunto da un messaggio di Rowett che gli ordina di riportare la nave in Inghilterra ponendo cos\u00ec fine alla spedizione. Anche se non ha dato un grande contributo all'esplorazione antartica, la spedizione Quest ha un importante significato storico poich\u00e9 considerata lo spartiacque tra l'\"epoca eroica\" e l'\"epoca meccanica\" delle spedizione antartiche. In ultima analisi l'evento che ne ha definito la memoria nel grande pubblico e ne ha offuscato ogni risultato raggiunto \u00e8 stata la prematura morte di Shackleton.\nIl contesto.\nDopo l\"Endurance\".\nDopo aver collaborato nel soccorso del gruppo del mare di Ross della spedizione Endurance, Shackleton torna in Inghilterra alla fine del maggio 1917, in piena prima guerra mondiale. Troppo vecchio per arruolarsi, riesce comunque ad avere un ruolo attivo nello sforzo bellico facendosi dislocare a Murmansk con il rango temporaneo di maggiore del British Army all'interno di un'operazione britannica nella Russia settentrionale. Il ruolo non soddisfa Shackleton che esprime il suo disappunto nelle lettere che invia a casa: \u00absento che non sono utile a nessuno se non affronto una tempesta in un territorio sconosciuto.\u00bb. Fa ritorno a Londra nel febbraio 1919 dove inizia a raccogliere i capitali per costituire un'impresa che, con il supporto del Governo del Nord della Russia, avrebbe dovuto sfruttare le risorse naturali della regione. Il piano viene per\u00f2 abbandonato dopo che nell'ambito della guerra civile russa, l'Armata Rossa prende il controllo della regione; Shackleton \u00e8 costretto a tornare nel circuito delle conferenze per avere una fonte di reddito. Al \"Philharmonic Hall\" in via Great Portland a Londra durante l'inverno 1919-20 terr\u00e0 due lezioni al giorno, sei giorni alla settimana per cinque mesi. Nello stesso periodo, nonostante gli elevati debiti ancora non onorati contratti durante la spedizione Endurance, Shackleton inizia a pianificare una nuova avventura.\nLa proposta canadese.\nShackleton aveva deciso di accantonare l'Antartide e di puntare a nord per \u00ab\"riempire quel grande spazio bianco oggi chiamato mare di Beaufort\u00bb. Quest'area dell'oceano Artico, a nord dell'Alaska e ad ovest dell'arcipelago artico canadese era all'epoca inesplorata; Shackleton credeva, basandosi sulle rilevazioni delle maree, che vi fosse una vasta area di terraferma che sarebbe stata \u00ab\"di primaria importanza scientifica per il mondo, senza contare il suo valore economico\u00bb e sperava di riuscire a raggiungere nel contempo il Polo dell'Inaccessibilit\u00e0, il punto pi\u00f9 inaccessibile delle regioni artiche. Nel marzo 1920 i suoi piani ricevono un'approvazione generale della Royal Geographical Society (RGS) ed il supporto del governo canadese. Raccolti questi consensi Shackleton inizia a raccogliere i fondi necessari, che stima in 50\u00a0000 \u00a3 (circa 1,6 milioni \u00a3 del 2008). Pi\u00f9 tardi nello stesso anno Shackleton incontra per caso un vecchio compagno di studi, John Quiller Rowett, che accetta di versare con consistente somma di denaro per la spedizione. Con i fondi raccolti Shackleton pu\u00f2, nel gennaio 1921, acquistare una baleniera norvegese, il \"Foca I\", diversi materiali ed equipaggiamenti ed arruolare l'equipaggio.\nNel maggio 1921 i piani canadesi vengono abbandonati. La politica del governo canadesi sul finanziamento delle spedizioni sembra cambiata ed una serie di telegrammi tra Shackleton ed il nuovo primo ministro Arthur Meighen sfocia nel ritiro di quest'ultimo del promesso supporto finanziario. La risposta di Shackleton non \u00e8 di cancellare la missione ma semplicemente di cambiarne gli obiettivi. Alla met\u00e0 di maggio Alexander Macklin che era in Canada per negoziare l'acquisto di cani da slitta riceve un telegramma dove gli viene annunciato che la destinazione sar\u00e0 l'Antartide: un programma di esplorazione, cartografia costiera, indagini minerarie e ricerche oceanografiche nelle acque dei mari antartici hanno preso il posto dell'avventura del mare di Beaufort.\nI preparativi.\nObiettivi.\nAnche prima della marcia indietro del governo canadese Shackleton aveva preso in considerazione una spedizione a sud come alternativa al mare di Beaufort. Secondo il bibliotecario della RGS Hugh Robert Mill agli inizi di marzo del 1920 Shackleton aveva parlato alla \"Society\" di due possibili missioni: l'esplorazione del di Beaufort ed una \u00ab\"spedizione oceanografica con l'obiettivo di toccare tutte le isole poco conosciute dell'Atlantico e del Pacifico meridionale\"\u00bb. Nel giugno 1921 aggiunge la circumnavigazione dell'Antartide e la mappatura di circa di costa sconosciuta. Tra i suoi obiettivi anche la ricerca di isole sub-anartiche \"perdute\" o mal mappate (incluse le isole Dougherty, Tuanaki e Nimrod), l'indagine del potenziale minerario di questi territori ri-scoperti ed un ambizioso programma scientifico. Questo includeva l'esplorazione dei dintorni dell'isola Gough alla ricerca di un \u00ab\"connessione sottomarina tra Africa ed America\"\u00bb. Margery Fisher, biografa di Shackleton, descrive il piano come \"vago\" e \u00ab\"troppo ampio per esser portato a termine da un piccolo gruppo di persone in soli due anni\"\u00bb. Secondo Roland Huntford, un altro biografo dell'esploratore, la spedizione non aveva un obiettivo preciso ed era \u00ab\"chiaramente improvvisata, un pretesto [per Shackleton] per partire\"\u00bb.\nLa tecnologia.\nFisher descrive la spedizione come \u00ab\"lo spartiacque tra quello che sarebbe diventata l'Epoca Eroica dell'esplorazione antartica e l'Epoca Meccanica\"\u00bb. Shackelton descrive il viaggio come \"pionieristico\", riferendosi in particolare all'aeroplano che verr\u00e0 imbarcato (ma poi non utilizzato) per la spedizione. In effetti non fu l'unica novit\u00e0 tecnologica: la coffa della \"Quest\", come gli altri posti di guardia, era riscaldataelettricamente, erano presenti rudimentali radio ed era installato un apparecchio, chiamato odografo che poteva registrare e tracciare automaticamente la rotta della nave. La fotografia era naturalmente importante e \u00ab\"[fu] acquistato un vasto e costosto assortimento di macchine fotografiche, cinematografiche ed altri apparecchi fotografici\"\u00bb. Per le ricerche oceanografiche venne montato un sonar di tipo \"Lucas\".\nI finanziamenti.\nRowett estese il gi\u00e0 ampio capitale iniziale fornito sino a coprire i costi dell'intera spedizione. In un documento (non datato) Shackleton stima il \"budget\" complessivo in \"circa 100\u00a0000 \u00a3\"; qualunque fosse l'ammontare pare che Rowett lo abbia sottoscritto \"in toto\" permettendo a Wild di scrivere in seguito che, a differenza di tutte le spedizioni antartiche dell'epoca, questa al ritorno non aveva debiti ancora da onorare. Secondo Wild senza il contributo di Rowett la spedizione sarebbe stata impossibile \u00ab\"la sua generosit\u00e0 lodevole dato che sapeva che non avrebbe avuto ritorni economici, quello che lo spinse fu l'interesse per progresso scientifico e l'amicizia con Shackleton\"\u00bb; l'unico \"compenso\" fu l'aggiunta del suo cognome al nome della spedizione. Secondo Huntford, Rowett era un uomo d'affari \u00ab\"noioso e senza colore\"\u00bb che, nel 1920 era il cofondatore e principale contributore di un centro di ricerca sulla nutrizione animale ad Aberdeen conosciuto come l'istituto di ricerca Rowett (oggi parte dell'universit\u00e0 di Aberdeen) e coinvolto nella ricerca odontoiatrica presso il Middlesex Hospital. Rowett non visse a lungo dopo il termine della missione: nel 1924 a 50 anni si tolse la vita a seguito di alcuni affari andati male.\nLa nave.\nNel marzo 1921 Shakleton ribattezza il \"Foca I\" in \"Quest\". Si trattava di una piccola nave, di sole 125 tonnellate secondo Huntford, con una propulsione a vela ed un motore ausiliario capace di farle raggiungere gli 8 nodi, ma che in realt\u00e0 non si spinse mai oltre gli cinque e mezzo. Huntford la descrive come una \"barchetta\" con una scomoda vela quadra e la tendenza al rollio in mare grosso. Fisher scrive che era stata costruita nel 1917 e la descrive come di 204 tonnellate con uno spazioso ponte. Anche se attrezzata con alcuni \"comfort\" moderni come la luce elettrica nelle cabine non era adatta per lunghi viaggi oceanici. Shackleton nel primo giorno di navigazione osserva che \u00ab\"non possiamo prenderci il lusso di ignorare anche la tempesta pi\u00f9 mite\"\u00bb. Leif Mills, biografo di Frank Wild scrive che, se la nave si fosse diretta verso il mare di Beaufort come i piani iniziali si sarebbe probabilmente fracassata contro il pack. Nel suo viaggio verso sud la \"Quest\" ebbe frequenti malfunzionamenti e guasti che richiesero riparazioni ad ogni porto di sosta.\nL'equipaggio.\nIl quotidiano \"The Times\" scrisse che Shackleton aveva intenzione di farsi accompagnare in Artide da una dozzina di uomini \u00ab\"principalmente quelli che lo avevano accompagnato nelle sue precedenti spedizioni\"\u00bb. Quando la \"Quest\" lasci\u00f2 Londra in direzione sud aveva con s\u00e9 20\u00a0uomini: 8 erano veterani della spedizione Endurance, mentre James Dell aveva invece partecipato alla spedizione Discovery 20\u00a0anni prima. Alcuni dei compagni dell\"'Endurance\" non erano ancora stati completamente pagati per la missione precedente, ma accettarono comunque per lealt\u00e0 l'invito di Shackleton ref&gt;Un altro membro della \"Discovery\", Ernest Joyce, era in lite con Shackleton per quanto dovuto per la precedente missione e non venne invitato ad unirsi al gruppo della \"Quest\"..\nFrank Wild, alla sua quarta missione in Antartide, era il comandante in seconda, come durante la spedizione Endurance. A Frank Worsley, gi\u00e0 capitano dell\"'Endurance\" fu assegnato il comando della \"Quest\". Tra i vecchi camerati possiamo trovare i due medici Alexander Macklin e James McIlroy, il meteorologo Leonard Hussey, l'ingegnere Alexander Kerr, il marinaio Tom McLeod ed il cuoco Charles Green. Shackleton contava anche sulla partecipazione di Tom Crean e gli aveva gi\u00e0 \u00ab\"assegnato le navi\"\u00bb, ma Green era gi\u00e0 in pensione dalla Royal Navy non volle abbandonare la famiglia a County Kerry e declin\u00f2 l'invito.\nTra i nuovi arrivati, Roderick Carr, pilota della Royal Air Force nato in Nuova Zelanda con il compito di guidare l'aeroplano della missione, un Avro Baby modificato come un idrovolante con un motore da 80-cavalli. Carr aveva conosciuto Shackleton nel nord della Russia ed aveva ricoperto il ruolo di capo di stato maggiore della forza aerea lituana. Lo staff scientifico era composto dal biologo australiano Hubert Wilkins, gi\u00e0 stato in Artide, e dal geologo canadese Vibert Douglas inizialmente assunto per la spedizione nel mare di Beaufort. Gli uomini che catturarono maggiormente l'attenzione pubblica furono due membri dell'associazione scout britannica: Norman Mooney e James Marr scelti tra oltre 1\u00a0700 scout tramite una selezione curata dal \"Daily Mail\". Mooney era originario delle isole Orcadi, ma lasci\u00f2 la nave durante una sosta a Madera, sfinito dal mal di mare; Marr invece, un diciottenne di Aberdeen prese parte a tutte le operazioni della missione, guadagnandosi l'apprezzamento sia di Shackleton che di Wild per la sua dedizione al lavoro assegnatogli. Fuochista addetto al caricamento del carbone sulla \"Quest\", secondo Wild \u00ab\"super\u00f2 la prova molto bene, mostrando un attaccamento al lavoro ed una resistenza notevoli\"\u00bb.\nLa spedizione.\nVerso sud.\nLa \"Quest\" salpa dal molo di St. Katherine di Londra il 17 settembre 1921 dopo una visita di re Giorgio V; una folla era accorsa lungo le sponde del fiume e sui ponti per salutare l'equipaggio. Marr scrive sul suo diario \u00ab\"tutta Londra si era messa d'accordo per darci un caloroso saluto\"\u00bb.\nIl piano di Shackleton era di navigare sino a Citt\u00e0 del Capo visitando alcune delle isole dell'atlantico meridionale che avrebbe incontrato lungo la strada. Da Citt\u00e0 del Capo la \"Quest\" si sarebbe dovuta dirigere verso la terra di Enderby, in Antartide dove, una volta raggiunta la banchisa, far rotta verso la terra di Coats nel mare di Weddell per poi, al termine della stagione estiva raggiungere la Georgia del Sud e da l\u00ec di nuovo a Citt\u00e0 del Capo per rifornirsi e prepararsi ad una seconda stagione. La nave per\u00f2 presenta talmente tanti guasti e rallentamenti da costringere immediatamente ad una modifica del piano. Seri problemi costringono ad effettuare una settimana di sosta a Lisbona ed ulteriori riparazioni devono essere fatte a Madera ed a Capo Verde. I rallentamenti, costringono Shackleton a rinunciare alle previste soste nelle isole dell'Atlantico meridionale e lo spingono a far rotta verso Rio de Janeiro dove il motore della \"Quest\" potr\u00e0 ricevere una completa revisione. La nave raggiunge Rio il 22 novembre 1921. Le riparazioni al motore e la sostituzione della cima di un albero danneggiato costrinsero il gruppo a quattro settimane di sosta a Rio, rendendo quindi impossibile di far rotta verso Citt\u00e0 del Capo prima di affrontare l'Antartide. Shackleton decide allora di dirigersi direttamente a Grytviken, nella Georgia del Sud sacrificando tutti i rifornimenti ed i materiali inviati in Sud Africa, ma sperando evidentemente di poter trovar alternative nella Georgia del Sud. Le sue idee su dove andare dopo Grytviken erano assai vaghe; Macklin scrive sul suo diario \u00ab\"Il Boss ha detto chiaramente... che non sa dove andremo\"\u00bb.\nLa morte di Shackleton.\nIl 17 dicembre, un giorno prima della partenza della \"Quest\" da Rio, Shackleton si sente male, forse per un attacco di cuore. Viene chiamato Macklin, ma Shackleton rifiuta di essere visitato dicendo che si sentir\u00e0 \"meglio\" al mattino seguente. Durante il viaggio verso Grytviken appare, secondo il racconto dei suoi compagni di viaggio, insolitamente sommesso e svogliato. Contrariamente alla sua regola di non assumere alcol in mare, beve champagne ogni mattina \u00ab\"per attenuare il dolore\"\u00bb. Una forte tempesta impedisce i programmati festeggiamenti per il Natale ed un nuovo problema con la caldaia rallenta ancora la marcia sottoponendo Shackleton ad ulteriori stress. Il 1\u00ba gennaio 1922 il tempo migliora \u00ab\"la calma dopo la tempesta - l'anno nuovo \u00e8 gentile con noi\"\u00bb, scrive Shackleton sul suo diario. La Georgia del Sud viene avvistata il 4 gennaio e la \"Quest\" getta l'ancora a Grytviken nella tarda mattinata.\nDopo una visita alla locale industria baleniera, Shackleton fa ritorno a bordo, apparentemente riposato. Dice a Frank Wild che celebreranno, in ritardo, il Natale il giorno seguente e si ritira in cabina per scrivere il suo diario. Scrive: \u00ab\"Il vecchio odore di balena morta \u00e8 ovunque\"\u00bb ed ancora \u00ab\"\u00c8 un posto strano e curioso... Una serata fantastica, nel crepuscolo del tramonto ho visto una stella solitaria, come una gemma sopra la baia\"\u00bb. Poco dopo si addormenta e McIlroy, che ha appena finito il turno di guardia, lo sente russare. Poco dopo le due del mattino del 5 gennaio Macklin viene convocato di urgenza nella cabina di Shackleton. Scrive nel suo diario di aver trovato Shackleton in preda al mal di schiena e con una forte nevralgia facciale che, appena lo vede, gli domanda un antidolorifico. In una breve discussione Macklin dice a Shackleton che si \u00e8 sforzato troppo e che deve fare una vita pi\u00f9 regolare. Shackleton gli risponde \u00ab\"Mi chiedete sempre di smettere... cosa dovrei fare allora?\"\u00bb, Macklin replica \u00ab\"Smettere con l'alcol, boss, non credo che andiate d'accordo\"\u00bb. Subito dopo Shackleton \u00ab\"ha un forte spasmo, durante il quale muore\"\u00bb\nIl certificato di morte, firmato da Macklin, riporta come causa del decesso un \u00ab\"ateroma delle arterie coronariche ed insufficienza cardiaca\"\u00bb - in termini moderni trombosi coronarica. Nella mattinata, Wild, adesso al comando, comunica la notizia ad un equipaggio scioccato annunciando che la spedizione andr\u00e0 avanti. Il cadavere di Shackleton \u00e8 portato sulla terraferma per essere imbalsamato prima di far ritorno in Inghilterra. Il 19 gennaio Leonard Hussey porta il corpo di Shackleton a bordo di un piroscafo a Montevideo, ma giuntovi trova un messaggio di Lady Shackleton che chiede che il marito venga sepolto nella Georgia del Sud. Shackleton viene caricato su una nave britannica e fa ritorno a Grytviken dove, il 5 marzo viene sepolto nel piccolo cimitero norvegese. La \"Quest\" \u00e8 gi\u00e0 salpata, dei vecchi compagni soltanto Hussey \u00e8 presente alla cerimonia. Una grezza croce segnala il luogo della sepoltura, fino a quando non verr\u00e0 rimpiazzata sei anni dopo da un'alta colonna di granito.\nIn viaggio lungo la banchisa.\nCome comandante, la prima cosa che Wild deve decidere \u00e8 dove andare. Kerr gli comunica che il problema alla caldaia non \u00e8 serio e, dopo essersi rifornito con quanto pu\u00f2 trovare di viveri ed equipaggiamenti nella Georgia del Sud, Wild decide di procedere seguendo il piano gi\u00e0 descritto di Shackleton. Per prima cosa dirigere la nave ad est, verso l'isola Bouvet per poi proseguire oltre prima di dirigersi verso la banchisa il pi\u00f9 possibile vicino alla terra di Enderby per iniziare da qui a cartografare la costa. La \"Quest\" avrebbe anche dovuto indagare anche su alcune \"isole fantasma\" segnalate da James Clark Ross nel 1842 nel mare di Weddell e non pi\u00f9 avvistate da allora. In ultima istanza per\u00f2 la missione sarebbe dipesa dal meteo, dalle condizioni del ghiaccio e dalle capacit\u00e0 della nave.\nLa \"Quest\" lascia cos\u00ec la Georgia del Sud il 18 gennaio facendo rotta verso sud-est verso le isole Sandwich Meridionali: il mare \u00e8 agitato ed il moto ondoso fa s\u00ec che i trincarini dell'imbarcazione, sovraccarica, finiscano spesso sott'acqua allagando il ponte. Ma il viaggio procede; Wild scrive che la \"Quest\" rolla come un sasso, imbarcava acqua che richiedeva un pompaggio regolare, consumava parecchio carbone ed era lenta. Tutti questi problemi lo spingono, alla fine di gennaio, a cambiare i piani. L'isola Bouvet \u00e8 abbandonata in favore di una nuova rotta verso sud che li porter\u00e0 ad incontrare la banchisa il 4 febbraio.\n\u00ab\"Adesso la piccola Quest pu\u00f2 finalmente mettere alla prova il suo coraggio\"\u00bb, scrive Wild appena avvistano i primi ghiacci galleggianti facendo anche notare come la \"Quest\" sia la pi\u00f9 piccola nave mai entrata in contatto con i ghiacci Antartici. Meditando sul da farsi aggiunge \u00ab\"dobbiamo fuggire o la Quest entrer\u00e0 nello scrigno di Davy Jones?\"\u00bb. Nei giorni seguenti proseguono la rotta verso sud, mentre le temperature si fanno pi\u00f9 rigide ed il ghiaccio pi\u00f9 spesso. Il 12 febbraio raggiungono la massima latitudine meridionale a 69\u00b017'S e la massima longitudine orientale a 17\u00b09'E, poco lontano dalla terra di Enderby. Wild, dopo aver osservato lo stato del mare e temendo di rimanere intrappolato nel ghiaccio ordina \u00ab\"una rapida ed energica ritirata\"\u00bb verso nord-ovest. Wild spera ancora di poter affrontare dei ghiacci pi\u00f9 spessi, possibilmente per raggiungere territori inesplorati. Il 18 febbraio fa di nuovo rotta verso sud per un altro tentativo, ma senza miglior esito del precedente. Il 24 febbraio, dopo una nuova serie di fallimenti, si decide a far rotta verso ovest per percorrere l'imboccatura del mare di Weddell e cercare di raggiungere l'isola Elephant nelle isole Shetland Meridionali prima di far ritorno nella Georgia del Sud per trascorrervi l'inverno.\nLa maggior parte della traversata del mare di Weddell procede senza eventi di particolare rilievo; solo un po' di malcontento tra l'equipaggio che Wild promette di \u00ab\"risolvere nel modo pi\u00f9 drastico\"\u00bb. Il 12 marzo la nave raggiunge 64\u00b011'S, 46\u00b04'W, dove Ross aveva avvistato l'\"isola fantasma\" del 1842, ma non riescono ad avvistare niente ed il sonar non individua terra nel raggio di . Tra il 15 ed il 21 marzo la \"Quest\" \u00e8 bloccata nel ghiaccio e la scarsit\u00e0 di carbone inizia a preoccupare Wild. Non appena la nave riesce a liberarsi Wild fa rotta rapidamente verso l'isola Elephant dove spera di poter rinforzare le riserve di carbone con il blubber della locale colonia di elefanti marini. Il 25 marzo l'isola viene avvistata. Wild vorrebbe, se possibile, far ritorno a capo Wild, dove ha trascorso diversi mesi durante la spedizione Endurance, ma le cattive condizioni meteorologiche lo impediscono. I veterani dell\"'Endurance\" possono per\u00f2 vedere l'area attraverso i binocoli, indicandone i luoghi a loro familiari ai compagni prima di sbarcare lungo la costa occidentale dell'isola per cacciare leoni marini. Il gruppo \u00e8 in grado di ottenere sufficiente blubber che, mescolato con il carbone rimasto, e grazie a dei venti favorevoli permette alla \"Quest\" di raggiungere la Georgia del Sud il 6 aprile.\nIl ritorno.\nLa \"Quest\" resta nella Georgia del Sud per circa un mese, durante il quale l'equipaggio erige un tumulo in memoria del loro ex-comandante Shackleton su un rilievo che domina la baia di Grytviken. L'8 maggio la \"Quest\" fa rotta per il Sud Africa, ma lungo il tragitto fa sosta a Tristan da Cunha, una remota isola abitata a sud-ovest del Capo. Qui Marr ha ricevuto istruzioni da parte del suo Capo Scout di consegnare la bandiera della propria associazione alla locale sezione scout. Dopo un movimentato attraversamento dei \"ruggenti quaranta\", la \"Quest\" arriva a Tristan da Cunha il 20 maggio.\nDurante i cinque giorni di scalo, con l'aiuto di alcuni abitanti del posto, il gruppo sbarca nella piccola isola Inaccessibile a sud-ovest di Tristan e nell'ancor pi\u00f9 piccola isola Nightingale raccogliendo diversi campioni. L'impressione che Wild ha dell'isola non \u00e8 delle migliori: nota tanto squallore e povert\u00e0 e scrive della popolazione \u00ab\"sono ignoranti, spenti, fuori dal mondo e con un orizzonte terribilmente limitato\"\u00bb. Nonostante le sue riserve, la parata Scout e la presentazione della bandiera ha luogo prima della partenza della \"Quest\" per l'isola Gough pi\u00f9 ad est. Qui la spedizioni raccoglie diversi campioni geologici e botanici prima di far rotta per Citt\u00e0 del Capo che raggiungono il 18 giugno e dove vengono accolti da una folla entusiasta. Vengono ricevuti ufficialmente dal primo ministro sudafricano, Jan Smuts, ed onorati con pranzi e cene organizzati da diverse associazioni locali.\nAd attenderli c'\u00e8 anche un emissario di Rowett, che consegna a Wild un messaggio con l'ordine di far ritorno in Inghilterra. Wild scrive: \u00ab\"Mi sarebbe piaciuto fare un'altra stagione nel Quadrante di Enderby... si sarebbe potuto fare molto lavoro facendo di Citt\u00e0 del Capo il nostro punto di partenza per la nuova stagione\"\u00bb. Tuttavia la \"Quest\" lascia Citt\u00e0 del Capo il 19 luglio in direzione nord, lungo il percorso fa sosta a Sant'Elena, Ascensione e S\u00e3o Vicente. Il 16 settembre, un anno dopo essere partita, arriva nella baia di Plymouth.\nDopo la spedizione.\nI risultati raggiunti.\nSecondo Wild, la spedizione termin\u00f2 \"tranquillamente\", ma il suo biografo Leif Mills descrive una folla entusiasta che accolse la \"Quest\" al suo arrivo a Plymouth. Alla fine del suo libro, Wild spera che le informazioni raccolte durante la spedizione possano \u00ab\"contribuire a risolvere i grandi quesiti naturalistici che ancora ci assillano\"\u00bb riassumendo quanto raccolto in cinque brevi appendici. Dalla lettura di queste pagine traspaiono gli sforzi dell'equipaggio nel raccogliere dati scientifici e campioni in ogni luogo di sosta, nonch\u00e9 le ricerche geologiche svolte da Carr e Douglas nella Georgia del Sud prima di salpare verso l'Antartide. Da quanto raccolto vennero tratti alcuni articoli scientifici, ma si trattava, usando le parole di Leif Mills di \u00ab\"ben poca cosa, per un anno di lavoro\"\u00bb.\nLa mancanza di un preciso obiettivo per la spedizione fu aggravata dall'impossibilit\u00e0 di raggiungere Citt\u00e0 del Capo per imbarcare importanti equipaggiamenti prima di affrontare l'Antartide. Nella Georgia del Sud Wild non riusc\u00ec a trovare buoni sostituti per ci\u00f2 di cui aveva bisogno: non vi erano cani da slitta e dunque non Wild dovette scartare una delle attivit\u00e0 che riteneva pi\u00f9 promettenti: l'esplorazione in slitta della terra di Graham nella penisola Antartica. La morte di Shackleton fu un duro colpo per il morale degli uomini e diversi dubbi sono stati avanzati sull'adeguatezza di Wild a prenderne il posto come comandante della spedizione. Altcuni autori descrivono che Wild era un \"forte bevitore\" - \u00ab\"praticamente un alcolizzato\"\u00bb per Roland Huntford, biografo di Shackleton -. Tuttavia Mills sostiene che, se anche Shackleton fosse vissuto abbastanza per dirigere l'intera missione, \u00e8 opinabile dire che, date le circostanze avrebbe raggiunto risultati migliori di quelli ottenuti da Wild, tanto pi\u00f9 che diversi uomini della \"Quest\" furono colpiti dalla docilit\u00e0, dalla svogliatezza e dai tentennamenti mostrati da Shackleton durante il viaggio verso sud.\nTra i problemi tecnici vi fu l'impossibilit\u00e0 di far volare l'idrovolante faticosamente trasportato in Antartide. Con esso Shackleton sperava di poter diventare un pioniere di questa forma di trasporto nelle acque antartiche, ed aveva discusso delle potenzialit\u00e0 del mezzo anche con British Air Ministry. Secondo Fisher l'Avro Baby non vol\u00f2 perch\u00e9 parti essenziali del velivolo erano state inviate a Citt\u00e0 del Capo. La radio a lunga portata da 220-volt si rivel\u00f2 guasta e dovette essere accantonata. Il pi\u00f9 piccolo apparecchio da 110-volt aveva una portata di sole . Durante la sosta a Tristan Wild cerc\u00f2, senza successo, di installare una nuova radio con l'aiuto di un missionario locale\nLa fine dell\"Epoca Eroica\".\nAl ritorno della \"Quest\" l'Antartide venne quasi dimenticato: non vi furono significative spedizioni nella regione per i successivi sette anni. Quando l'area torn\u00f2 sotto i riflettori, le missioni furono di carattere diverso: l\"'Epoca Eroica\" aveva lasciato il posto all'\"Epoca Meccanica\".\nLasciata la \"Quest\", Wild scrive dell'Antartide \u00ab\"credo il mio lavoro l\u00e0 sia terminato\"\u00bb: non vi far\u00e0 pi\u00f9 ritorno chiudendo cos\u00ec una carriera di esploratore che, come quella di Shackleton, aveva abbracciato tutta l'\"Epoca Eroica\". Nessuno dei veterani dell\"'Endurance\" torn\u00f2 in Antartide, anche se Worsley and\u00f2 in Artide nel 1925. Degli altri uomini della \"Quest\", il naturalista australiano Hubert Wilkins divent\u00f2 un pioniere dell'aviazione artica ed antartica: nel 1928 compie un volo da punta Barrow in Alaska a Spitsbergen nelle isole Svalbard e negli anni trenta con l'esploratore statunitense Lincoln Ellsworth con fa diversi tentativi di volare sino al Polo Sud. James Marr, lo scout, dopo essersi specializzato in biologia marina torner\u00e0 far\u00e0 parte di diverse spedizioni australiane in Antartide svoltesi tra gli anni venti e gli anni trenta. Roderick Carr, il pilota che non riusc\u00ec a voltare in Antartide, continuer\u00e0 la sua carriera nella Royal Air Force sino a diventare \"Air Marshal\"."}
{"id": "1466492", "revid": "848247", "url": "https://it.wikipedia.org/wiki?curid=1466492", "title": "Riserva naturale del Bosco del Vaj", "text": "La riserva naturale del Bosco del Vaj \u00e8 un'area naturale protetta, pi\u00f9 precisamente una riserva naturale a gestione regionale, istituita nel 1978 e situata nell'area nota come Collina Torinese nei pressi della citt\u00e0 di Chivasso in Provincia di Torino, \u00e8 gestita insieme al Parco naturale della Collina di Superga e al Parco fluviale del Po-tratto torinese dall'Ente di gestione delle aree protette del Po torinese, conosciuto anche come Parco naturale della Collina Torinese.\nLa riserva comprende parte dell'area del Sito di interesse comunitario \"Bosco del Vaj e Bosc Grand\" (IT1110009).\nTerritorio.\nLa riserva paesaggisticamente si presenta come una collina boscata immersa tra le tante altre che la circondano, ad un chilometro a sud dell'abitato di Castagneto Po.\nNel punto pi\u00f9 alto della riserva, la sommit\u00e0 del \"Bric del Vaj\" (583\u00a0m s.l.m.), \u00e8 posta una grande croce di vetta ed \u00e8 il punto di arrivo di tre percorsi di visita ed escursionismo.\nStoria.\nI motivi per i quali si decise di tutelare quest'area, localizzata nel settore orientale della Collina Torinese, sono da ricercare nella tipologia del bosco, un ceduo composto, con prevalenza di castagno e matricine di rovere e faggio.\nIl faggio in particolare rappresenta qui un relitto glaciale, \"rifugiatosi\" nelle zone pi\u00f9 fresche dalla Collina Torinese a seguito dell'arretramento dei ghiacci nell'ultima era glaciale, e capace di mantenere caratteristiche ancora d'altofusto. La gestione tradizionale del ceduo con tagli molto frequenti avrebbe comportato grosse difficolt\u00e0 per la conservazione del faggio, mentre l'istituzione della riserva prima e l'approvazione di un piano di assestamento forestale hanno dato nuovi criteri gestionali del bosco che ora si trova in una graduale conversione ad alto fusto, condizione ideale per la specie faggio.\nFauna.\nNella riserva sono presenti gli animali tipici di queste zone collinari: cinghiale, faina, volpe, tasso, riccio, scoiattolo, poiana, allocco, civetta, picchio verde, picchio nero, Lupo.\nFlora.\nLa vegetazione presenta la caratteristica tipica della Collina Torinese con versanti settentrionali molto freschi che permettono l'inserimento di specie pi\u00f9 proprie dell'ambito alpino o submontano (come il faggio, la barba di capra, il mughetto e i noli tangere) e caldi versanti sud in cui si possono trovare specie pi\u00f9 termofile (pungitopo).\nComuni.\nLa riserva ricade interamente all'interno del territorio boscato del comune di Castagneto Po."}
{"id": "1466494", "revid": "146644", "url": "https://it.wikipedia.org/wiki?curid=1466494", "title": "Quest Expedition", "text": ""}
{"id": "1466495", "revid": "78273", "url": "https://it.wikipedia.org/wiki?curid=1466495", "title": "Rhydderch Hael", "text": ""}
{"id": "1466496", "revid": "146644", "url": "https://it.wikipedia.org/wiki?curid=1466496", "title": "Quest expedition", "text": ""}
{"id": "1466498", "revid": "767487", "url": "https://it.wikipedia.org/wiki?curid=1466498", "title": "I diavoli di Spartivento", "text": "I diavoli di Spartivento \u00e8 un film del 1963 diretto da Leopoldo Savona.\nTrama.\nTre fratelli uniscono le loro forze per combattere un malvagio e potente duca nell'Italia durante il Rinascimento."}
{"id": "1466499", "revid": "146644", "url": "https://it.wikipedia.org/wiki?curid=1466499", "title": "Spedizione Shackleton-Rowett", "text": ""}
{"id": "1466500", "revid": "146644", "url": "https://it.wikipedia.org/wiki?curid=1466500", "title": "Spedizione Shackleton Rowett", "text": ""}
{"id": "1466501", "revid": "73125", "url": "https://it.wikipedia.org/wiki?curid=1466501", "title": "Hubble Ultra Deep Field", "text": ""}
{"id": "1466502", "revid": "146644", "url": "https://it.wikipedia.org/wiki?curid=1466502", "title": "Shackleton-Rowett Expedition", "text": ""}
{"id": "1466503", "revid": "146644", "url": "https://it.wikipedia.org/wiki?curid=1466503", "title": "Shackleton Rowett Expedition", "text": ""}
{"id": "1466504", "revid": "146644", "url": "https://it.wikipedia.org/wiki?curid=1466504", "title": "Shackleton Rowett expedition", "text": ""}
{"id": "1466505", "revid": "146644", "url": "https://it.wikipedia.org/wiki?curid=1466505", "title": "Shackleton-Rowett expedition", "text": ""}
{"id": "1466506", "revid": "439868", "url": "https://it.wikipedia.org/wiki?curid=1466506", "title": "Ciobanu", "text": "Ciobanu \u00e8 un comune della Romania di 3.479 abitanti del distretto di Costanza, nella regione storica della Dobrugia.\nIl comune \u00e8 formato dall'unione di 2 villaggi: Ciobanu e Miori\u021ba."}
{"id": "1466507", "revid": "484362", "url": "https://it.wikipedia.org/wiki?curid=1466507", "title": "Accademia statale pedagogica del Kuzbass", "text": "L'Accademia statale pedagogica del Kuzbass (KuzGPA, ) conosciuta prima anche come Istituto universitario statale pedagogico di studi superiori di Novokuzneck o 'Universit\u00e0 pedagogica di Stalinsk \u00e8 un'universit\u00e0 pubblica russa che si trova a Novokuzneck, nell'oblast' di Kemerovo, in Siberia sudoccidentale, in Russia. Il magnifico rettore \u00e8 il Sergej Redlich.\nFacolt\u00e0.\nL'accademia comprende attualmente le seguenti facolt\u00e0:\nFacolt\u00e0 di tecnologie e economia.\nSpecializzazioni: tecnologia e attivit\u00e0 imprenditoriale\nFacolt\u00e0 di scienze naturali e geografiche.\nSpecializzazioni: geografia e biologia\nFacolt\u00e0 di storia.\nSpecializzazioni: storia\nFacolt\u00e0 di pedagogia e di istruzione elementare.\nSpecializzazioni: istruzione musicale e pedagogia e metodologia dell'istruzione elementare\nFacolt\u00e0 di psicologia e di pedagogia infantile.\nSpecializzazioni: psicologia e pedagogia infantile e pedagogia infantile speciale e psicologia\nFacolt\u00e0 di lingue straniere.\nSpecializzazioni: lingua inglese e tedesca e lingua inglese e francese\nFacolt\u00e0 di letteratura e lingua russa.\nSpecializzazioni: lingua e letteratura russa e lingua e letteratura russa con la specializzazione aggiuntiva nella lingua della shoria\nFacolt\u00e0 dello sport.\nSpecializzazioni: cultura fisica\nFacolt\u00e0 di fisica e matematica.\nSpecializzazioni: matematica e informatica, matematica e fisica, fisica e informatica, informatica e lingua inglese, pedagogia e psicologia, matematica e economia\nDottorati di ricerca alla KuzGPA.\nAttualmente all'Accademia statale pedagogica di Kuzbass si preparano i dottori di ricerca in 11 specializzazioni.\nLa discussione finale dei lavori dei dottorandi si svolge presso i Consigli Valutativi di Mosca, San Pietroburgo, Brjansk, Tomsk, Novosibirsk."}
{"id": "1466509", "revid": "17654", "url": "https://it.wikipedia.org/wiki?curid=1466509", "title": "Las tres espadas del Zorro", "text": ""}
{"id": "1466511", "revid": "4175", "url": "https://it.wikipedia.org/wiki?curid=1466511", "title": "Qualificazioni al campionato mondiale di calcio 2010 - AFC - Terza fase, gruppo 1", "text": ""}
{"id": "1466513", "revid": "339392", "url": "https://it.wikipedia.org/wiki?curid=1466513", "title": "Decreto Interministeriale", "text": ""}
{"id": "1466514", "revid": "124575566", "url": "https://it.wikipedia.org/wiki?curid=1466514", "title": "Fiat 850 SIATA Spring", "text": "La SIATA 850 Spring \u00e8 una spider due posti prodotta dal 1967 al 1970 dalla SIATA.\nStoria.\nLa Spring \u00e8 forse una delle prime vetture nate dopo aver effettuato un'attenta analisi del mercato. La SIATA intervista un certo numero di giovani, per venire a conoscenza di quelle che sono le loro aspettative nel mondo automobilistico. Completato il sondaggio si inizia a predisporre il prototipo di una mini-spider dal gusto inglese (nel 1965) che dopo due anni entra in produzione.\nDalla SIATA alla ORSA.\nNel 1970 la SIATA cessa l'attivit\u00e0 per fallimento, ma la linea di montaggio della Spring viene rilevata da un gruppo di giovani industriali sardi, convinti della validit\u00e0 del progetto, che anche grazie ai finanziamenti della \"Cassa per il Mezzogiorno\" costituiscono una societ\u00e0 denominata ORSA (Officina Realizzazione Sarde Automobili) la quale continuer\u00e0 a costruire la Spring (con meccanica proveniente dalla spagnola SEAT, cio\u00e8 con freni a disco anteriori della 850 Especial e motore 903\u00a0cm\u00b3 derivato da quello della Seat 850 Sport Coup\u00e9) in un proprio stabilimento a Cagliari fino a quando, nonostante nel 1972 l'Ing. Rivolta ne avesse acquistato il 75% delle azioni, gli effetti della crisi petrolifera costringeranno la societ\u00e0 a cessare la produzione di autovetture nel 1975 e a riconvertirsi alla produzione di automezzi antincendio.\nLa ORSA Spring ha quindi la particolare distinzione di essere l'unica automobile italiana prodotta in Sardegna.\nL'auto.\nIl telaio \u00e8 quello della Fiat 850, rinforzato con una crociera scatolata; mentre la carrozzeria spider (ispirata alle spider inglesi ed alle vetture degli anni trenta) \u00e8 costruita interamente negli stabilimenti SIATA di Strada di Lanzo. Il motore \u00e8 quello della Fiat 850 (vers. Super) da 843 cm\u00b3 che permette a questa piccola spider di superare i 125 km/h. Come optional da 50.000 lire sono fornite le ruote a raggi che completano l'aspetto di tendenza e retr\u00f2 di questo modello.\nLa versione ORSA montava invece un motore da 903\u00a0cm\u00b3, ma con una potenza di 47\u00a0CV e freni a disco all'avantreno, essendo basato in parte sulla meccanica della SEAT 850 Especial.\nCostruita in 3500 esemplari, \u00e8 stata venduta in Italia, Francia, Germania e Stati Uniti dove il marchio SIATA \u00e8 ancora oggi simbolo di sportivit\u00e0."}
{"id": "1466515", "revid": "287204", "url": "https://it.wikipedia.org/wiki?curid=1466515", "title": "Qualificazioni al campionato mondiale di calcio 2010 - AFC - Terza fase, gruppo 2", "text": ""}
{"id": "1466516", "revid": "486946", "url": "https://it.wikipedia.org/wiki?curid=1466516", "title": "Decreto interministeriale", "text": ""}
{"id": "1466518", "revid": "287204", "url": "https://it.wikipedia.org/wiki?curid=1466518", "title": "Qualificazioni al campionato mondiale di calcio 2010 - AFC - Terza fase, gruppo 3", "text": ""}
{"id": "1466521", "revid": "320578", "url": "https://it.wikipedia.org/wiki?curid=1466521", "title": "Siata Spring", "text": ""}
{"id": "1466522", "revid": "287204", "url": "https://it.wikipedia.org/wiki?curid=1466522", "title": "Qualificazioni al campionato mondiale di calcio 2010 - AFC - Terza fase, gruppo 4", "text": ""}
{"id": "1466523", "revid": "1776051", "url": "https://it.wikipedia.org/wiki?curid=1466523", "title": "Cioc\u00e2rlia (Costanza)", "text": "Cioc\u00e2rlia (in turco \"K\u00fc\u00e7\u00fck B\u00fclb\u00fcl \") \u00e8 un comune della Romania di 2.953 abitanti, ubicato nel distretto di Costanza, nella regione storica della Dobrugia.\nIl comune \u00e8 formato dall'unione di 2 villaggi: Cioc\u00e2rlia e Cioc\u00e2rlia de Sus."}
{"id": "1466524", "revid": "1442080", "url": "https://it.wikipedia.org/wiki?curid=1466524", "title": "Qualificazioni al campionato mondiale di calcio 2010 - AFC - Terza fase, gruppo 5", "text": ""}
{"id": "1466526", "revid": "536103", "url": "https://it.wikipedia.org/wiki?curid=1466526", "title": "AIDA (marketing)", "text": "AIDA \u00e8 un modello teorico di funzionamento della pubblicit\u00e0. Acronimo che riassume i quattro punti fondamentali ai quali una r\u00e9clame deve far fronte per essere efficace: Attenzione, Interesse, Desiderio, Acquisto.\nLimiti del modello.\nL'AIDA fu presentato per la prima volta nell'anno 1898 da Elias St. Elmo Lewis, e dopo negli anni venti da E.K. Strong, per poi divenire popolare a partire dagli anni sessanta. \nStoricamente rappresenta uno dei primi \"modelli\" messi a punto per implementare una campagna pubblicitaria.\nNel tempo i modelli di funzionamento della pubblicit\u00e0 che si sono avvicendati sono stati innumerevoli, tutti pi\u00f9 o meno giusti, tutti pi\u00f9 o meno sbagliati: di solito pi\u00f9 utili a posteriori per spiegare il successo (o l'insuccesso) di una pubblicit\u00e0, che non a priori per progettarla e quindi prevederne il successo (o l'insuccesso).\nOggi l'AIDA \u00e8 ritenuto un modello eccessivamente semplice e ingenuo, e che risente molto della cultura behaviourista nella quale fu formulato \"(vedi la pubblicit\u00e0/compri il prodotto)\".\nIn particolare l'ultimo punto, quello relativo all'Azione, presume un potere che la pubblicit\u00e0 non ha. Ci\u00f2 nella misura in cui per pubblicit\u00e0 efficace s'intende, in prima accezione, una r\u00e9clame in grado di creare \"goodwill\" (e cio\u00e8 un atteggiamento positivo, benevolenza, amicizia, simpatia) nei confronti di un prodotto o di una marca, e quindi capace di evocare il desiderio, la convinzione che il prodotto reclamizzato rappresenti una soluzione valida e desiderabile, anzi la migliore delle soluzioni possibili. E quindi stimolare una propensione al consumo o prima ancora un'intenzione all'acquisto. Ma \"non\" direttamente l'acquisto.\nNuovo modello BAIFDASV.\nRecentemente, Christian Betancur propone un processo pi\u00f9 completo: il modello BAIFDASV (in spagnolo: NAICDASE), che inizia con l'individuazione di un Bisogno (un'opportunit\u00e0 o un problema del cliente). Dopo L'Attenzione e L'Interesse, i deve nascere la Fiducia (senza di essa, i clienti difficilmente si spostano in avanti verso il Desiderio e l'Azione di acquisto). Il processo non si conclude con l'acquisto, in quanto questo non \u00e8 l'obiettivo del cliente, quindi, i due stadi finali sono la Soddisfazione dei bisogni precedentemente individuati e concordati e la Valutazione da parte del cliente circa l'intero processo. Se positivo, sar\u00e0 riacquisto e consigliato ad altri (la fedelt\u00e0 del cliente).\nLa fiducia \u00e8 un elemento chiave nel processo, e deve essere raggiunta attraverso questi ingredienti importanti:\nLa fiducia \u00e8 il collante che lega la societ\u00e0 e incoraggia relazioni forti e affidabili tra le persone, le imprese le famiglie, i cittadini, ecc..."}
{"id": "1466529", "revid": "155136", "url": "https://it.wikipedia.org/wiki?curid=1466529", "title": "Provveditori", "text": ""}
{"id": "1466530", "revid": "767487", "url": "https://it.wikipedia.org/wiki?curid=1466530", "title": "Licimnio", "text": "Licimnio o Licinnio (in greco antico \u039b\u03b9\u03ba\u03cd\u03bc\u03bd\u03b9\u03bf\u03c2) \u00e8 un personaggio della mitologia greca, imparentato con Eracle e fratellastro di Alcmena in quanto figlio illegittimo di Elettrione e di Midea.\nUna fonte cita una sua sorella di nome Alco (\u1f08\u03bb\u03ba\u03ce).\nLa sua sposa fu Perimede.\nMitologia.\nLicimnio era uno degli zii di Eracle e fu protagonista di una disputa che includeva lui e i suoi fratelli contro i figli di Pterelao. L'oggetto del contendere era il furto di una mandria ad opera dei discendenti di Pterelao. I figli di Elettrione possessori della mandria ingaggiarono feroce battaglia contro i colpevoli e alla fine soltanto Licimnio rimase in vita fra i suoi fratelli.\nMorte.\nFu ucciso, quando era anziano, dal nipote Tlepolemo; ma i motivi di quel gesto nei racconti del mito non furono chiariti, anche se secondo fonti minori si tratt\u00f2 di un incidente, perch\u00e9 Licinnio ormai quasi cieco cadde dinanzi a lui quando stava castigando uno schiavo finendo per colpirlo.\nDiscendenza.\nLicinnio ebbe i figli Eono, Argeio e Mela che furono i compagni di Eracle."}
{"id": "1466532", "revid": "767487", "url": "https://it.wikipedia.org/wiki?curid=1466532", "title": "Cobadin", "text": "Cobadin \u00e8 un comune della Romania di 8.893 abitanti, ubicato nel distretto di Costanza, nella regione storica della Dobrugia.\nIl comune \u00e8 formato dall'unione di 5 villaggi: Cobadin, Conacu, Curcani, Negre\u0219ti, Vii\u0219oara."}
{"id": "1466539", "revid": "1345932", "url": "https://it.wikipedia.org/wiki?curid=1466539", "title": "Canale McMurdo", "text": "Il canale McMurdo (in inglese \"McMurdo Sound\"), o Stretto di McMurdo, \u00e8 un'area del mare di Ross lunga circa 55 km e larga altrettanto. Quasi perennemente bloccato dal ghiaccio a causa della piattaforma glaciale di McMurdo, il canale si riduce, di fatto, ad un golfo."}
{"id": "1466545", "revid": "1543377", "url": "https://it.wikipedia.org/wiki?curid=1466545", "title": "Ectima", "text": "Con il termine Ectima in campo medico si intende una forma di piodermite che si manifesta sulla cute con bolle, vescicole e pustole, le quali rompendosi danno luogo ad una caratteristica ulcerazione. Il disturbo fa spesso seguito ad infezioni batteriche sostenute da cocchi o \"Pseudomonas aeruginosa\". Vi \u00e8 una stretta relazione tra impetigine ed ectima: quest'ultimo, caratterizzato dall'infezione che si estende nel derma pu\u00f2 essere infatti considerato la forma ulcerativa dell'impetigine.\nEziologia.\nLa causa \u00e8 spesso da riscontrarsi in traumi minori (ad esempio escoriazioni, dermatiti, punture di insetti) con successiva colonizzazione da parte di Streptococco beta-emolitico di gruppo A (Streptococco piogene) oppure di Staphylococcus aureus. Anche Pseudomonas aeruginosa rappresenta una causa frequente di infezione.\nEpidemiologia.\nEctima si verifica con maggiore frequenza in et\u00e0 pediatrica e nelle persone anziane, specialmente se trascurate ed in scarse condizioni igieniche. Alcuni focolai sono stati segnalati anche in comunit\u00e0 ristrette ed in particolare tra giovani militari. Frequente \u00e8 anche l'interessamento di persone con immunocompromissione (soggetti affetti da patologie croniche e debilitanti, diabete mellito, infezione da HIV e AIDS, neutropenia, trapiantati).\nFattori favorenti la condizione:\nMorbidit\u00e0/mortalit\u00e0.\nEctima raramente porta a sintomi sistemici oppure a batteriemia, tanto meno a sepsi. Le lesioni sono dolorose e possono associarsi a linfoadenopatia. In alcuni soggetti possono verificarsi linfangite secondaria e cellulite. Ectima spesso guarisce spontaneamente ma dando esito a cicatrici. Il tasso di glomerulonefrite post-streptococcica \u00e8 pari a circa 1%.\nSintomatologia.\nLa malattia inizia con la comparsa improvvisa di una vescicola con base eritematosa, la quale nel tempo (ore o giorni), si allarga e quindi crea un'ulcera che ben presto si ricopre con una crosta necrotica, spessa e di colore marrone-nerastro.\nMolto spesso la vescicola si accompagna ad una reazione infiammatoria di colore violaceo che nasce al bordo della vescicola stessa.\nEctima di solito si pone sulle estremit\u00e0 inferiori dei bambini e degli anziani.\nNei climi tropicali non \u00e8 infrequente che le ulcere ectimatose si localizzino sulle caviglie e sul dorso dei piedi.\nTerapie.\nIl trattamento \u00e8 a base di antibiotici tra i quali mupirocina, acido fusidico cos\u00ec come antibiotici per via sistemica benzatil-penicillina, eritromicina, cloxacillina, cefalexina ed altri ancora.\nInfine \u00e8 necessario l'eliminazione della crosta dopo dovuta pulizia."}
{"id": "1466546", "revid": "767487", "url": "https://it.wikipedia.org/wiki?curid=1466546", "title": "Cogealac", "text": "Cogealac \u00e8 un comune della Romania di 5.533 abitanti, ubicato nel distretto di Costanza, nella regione storica della Dobrugia.\nIl comune \u00e8 formato dall'unione di 5 villaggi: Cogealac, Gura Dobrogei, R\u00e2mnicu de Jos, R\u00e2mnicu de Sus, Tariverde."}
{"id": "1466547", "revid": "146644", "url": "https://it.wikipedia.org/wiki?curid=1466547", "title": "McMurdo Sound", "text": ""}
{"id": "1466548", "revid": "146644", "url": "https://it.wikipedia.org/wiki?curid=1466548", "title": "McMurdo sound", "text": ""}
{"id": "1466549", "revid": "729019", "url": "https://it.wikipedia.org/wiki?curid=1466549", "title": "Impetigine", "text": " \nL'impetigine (o piodermite) \u00e8 un'infezione provocata da germi piogeni che colpisce soprattutto in et\u00e0 pediatrica gli strati superficiali della cute, pi\u00f9 frequentemente volto e arti. Il nome deriva dal latino \"impetere\" (\"assalire\").\nUna variante meno frequente \u00e8 l'impetigine bollosa, caratterizzata dalla comparsa di vescicole e bolle a contenuto sieroso e purulento. L'impetigine bollosa interessa prevalentemente la prima infanzia e rappresenta solamente il 20% dei casi totali d'impetigine. Una delle caratteristiche principali dell'impetigine, che la distingue da altre patologie, \u00e8 la sua particolare contagiosit\u00e0. Il contagio avviene prevalentemente per via interumana diretta e indiretta.\nEziologia.\nCirca l'80% dei casi \u00e8 rappresentata dalla forma non bollosa, causata sia dallo \"streptococcus pyogenes\" (streptococco beta-emolitico di gruppo A) che dallo \"staphylococcus aureus;\" il secondo patogeno pi\u00f9 frequentemente implicato \u00e8 lo \"staphylococcus aureus\" coinvolto soprattutto nella patogenesi della forma bollosa tramite tossine esfoliative\nL\u2019infezione pu\u00f2 iniziare in due modi:\nSintomatologia.\nLe prime manifestazioni sono rappresentate da piccole placche rossastre su cui compaiono vescicole (bollicine ripiene di liquido chiaro), che successivamente si riempiono di pus assumendo quindi un colore giallo vivo. Presto le vesciche, molto fragili, lasciano il posto a una crosta che alla fine assume un tipico color miele. L'impetigine bollosa pu\u00f2 anche dare sintomi di malessere generale e febbre.\nLe zone infettate per prime sono in genere i contorni delle narici, della bocca o degli occhi, talvolta i genitali. Successivamente si assiste alla diffusione delle lesioni poich\u00e9 una manipolazione impropria delle lesioni da parte del bambino pu\u00f2 favorire il trasporto dei germi in altre zone del corpo, oltre a indurre la formazione di cicatrici talvolta definitive; tuttavia, l'impetigine causa prurito eccessivo.\nTrattamento.\nIl trattamento consiste nell'utilizzo di impacchi antisettici e la successiva rimozione di ogni crosta, associato alla somministrazione di antibiotici topici o orali come macrolidi e cefalosporine. Per quanto possibile, le federe, i tovaglioli e gli asciugamani utilizzati dal bambino devono essere usati separatamente e disinfettati. Si raccomanda il taglio delle unghie e la copertura delle lesioni con una garza, ove possibile."}
{"id": "1466551", "revid": "729019", "url": "https://it.wikipedia.org/wiki?curid=1466551", "title": "Go-Kart Records", "text": "La Go-Kart Records \u00e8 un'etichetta indipendente fondata nei primi anni novanta da Greg Ross e con sede a New York. \u00c8 specializzata in musica punk, sebbene nel corso degli anni si sia guadagnata il soprannome di \"The No-Category Label\" (etichetta senza categoria), in quanto produce dischi di vario genere spaziando dal punk, all'hardcore punk ed al rock.\nNel 2003, per far fronte ai problemi di gestione della distribuzione in Europa, \u00e8 nata anche la divisione Go-Kart Records Europe, con sede a Mannheim, in Germania.\nLe band e gli artisti che lavorano o che hanno lavorato in passato con la Go-Kart includono: Lunachicks, Anti-Flag, Toxic Narcotic, Bambix, Buzzcocks, GBH.\nRecentemente \u00e8 stata inaugurata anche la Go-Kart Films che, con sede a Los Angeles, distribuisce film indipendenti."}
{"id": "1466553", "revid": "436907", "url": "https://it.wikipedia.org/wiki?curid=1466553", "title": "Breaking the Habit", "text": "Breaking the Habit \u00e8 un singolo del gruppo musicale statunitense Linkin Park, pubblicato il 14 giugno 2004 come quinto estratto dal secondo album in studio \"Meteora\".\n\u00c8 il quarto singolo consecutivo estratto da \"Meteora\" (il quinto se si include quello promozionale \"Lying from You\") a raggiungere la prima posizione nella classifica Alternative Airplay stilata da \"Billboard\".\nDescrizione.\nInizialmente intitolato \"Drawing\" (demo presente nell'EP \"\"), il brano \u00e8 nato da un'idea del rapper Mike Shinoda (la cui versione originaria \u00e8 presente nell'EP \"Underground XIV\") e possiede un enorme numero di strumenti ed effetti, quali chitarra, basso e batteria elettrici, scratch vari e pianoforte digitale, oltre a un cantato prevalentemente melodico. Inoltre si tratta del primo singolo nella carriera del gruppo a non presentare alcuna parte vocale di Shinoda.\nVideo musicale.\nIl videoclip, diretto dal DJ del gruppo Joe Hahn, si basa su disegni realizzati dallo stesso Hahn e da Kazuto Nakazawa. \u00c8 composto da sequenze di animazioni in stile giapponese. Il gruppo che esegue il brano \u00e8 stato ripreso in un primo momento e poi inserita all'interno della sequenza animata. Il video si sofferma anche su vari personaggi depressi e stanchi della propria vita, perch\u00e9 intendono uscire dalla monotonia delle azioni di routine. Associando il \"vizio\" persino a dei \"mostri\" che fuoriescono da tale cosa.\nNel 2004 venne premiato agli MTV Video Music Awards come video preferito dagli spettatori."}
{"id": "1466554", "revid": "2519", "url": "https://it.wikipedia.org/wiki?curid=1466554", "title": "Svolv\u00e6r", "text": " \u00e8 una citt\u00e0 nella contea di Nordland, in Norvegia, situata sulle isole Lofoten e nel comune di V\u00e5gan, di cui \u00e8 capoluogo. La citt\u00e0 ha una popolazione di 4.739 abitanti (2020).\nSeparata da V\u00e5gan nel 1918, Svolv\u00e6r \u00e8 stata di nuovo fusa con V\u00e5gan il 1\u00ba gennaio 1964.\nUbicazione.\nSvolv\u00e6r \u00e8 situata nelle isole Lofoten sulla costa sud di Austv\u00e5g\u00f8y; si affaccia dunque a sud sul Mar di Norvegia ed \u00e8 sormontata, a nord, dalle montagne.\nLa pi\u00f9 famosa montagna, \"Svolv\u00e6rgeita\", venne per la prima volta scalata nel 1910. Riparata dalle montagne a nord ed a ovest, Svolv\u00e6r \u00e8 in una zona con meno nebbia, e in estate, con temperature pi\u00f9 alte rispetto alla parte occidentale delle isole Lofoten, ma anche con pi\u00f9 precipitazioni piovose create dalle stesse montagne.\nStoria ed economia.\nNei pressi dell'attuale Svolv\u00e6r, presso lo stretto porto naturale di Kabelv\u00e5g, era ubicato il primo insediamento della Norvegia del Nord, V\u00e5gar. V\u00e5gar \u00e8 menzionato nella raccolta di saghe \"Heimskringla\", motivo per cui se ne ipotizza la fondazione gi\u00e0 nel IX secolo. In quest'area fu costruita anche una delle prime chiese del nord della Norvegia, risalente a circa 900 anni fa.\nLa principale attivit\u00e0 economica della citt\u00e0 \u00e8 legata alla pesca del merluzzo bianco in inverno e all'itticoltura del salmone. Anche importanti aziende come Secora e Loftkraft hanno sede nel comune.\nIl turismo sta diventando sempre pi\u00f9 importante, poich\u00e9 Svolv\u00e6r \u00e8 un punto di partenza ottimale per i turisti in visita alle isole (sono circa 200000 quelli che passano da Svolv\u00e6r ogni anno). Molti artisti sono rimasti ispirati dalla luce delle Lofoten, motivo per cui nel comune ci sono molte opere e gallerie d'arte. In citt\u00e0 vi \u00e8 anche un noto museo sulla Seconda guerra mondiale (il \"Lofoten Krigsminnemuseum\"). Dal porto \u00e8 possibile partire per escursioni di whale watching (osservazione delle balene e delle orche) e gite in barca nelle vicinanze dello stretto di Raftsundet, con la sua famosa diramazione Trollfjord.\nComunicazioni.\nParte della citt\u00e0 \u00e8 stata costruita su piccole isole collegate da ponti. C'\u00e8 un aeroporto regionale e un porto che fa da scalo per l'Hurtigruten. Esiste un traghetto che collega Svolv\u00e6r a Skutvik e Hamar\u00f8y ed un traghetto espresso che arriva a Bod\u00f8 e Narvik. La Strada \"Lofast\" ha recentemente fornito alla citt\u00e0 un collegamento diretto alla terraferma e all'aeroporto di \"Harstad/Narvik\" a Evenes."}
{"id": "1466555", "revid": "1543377", "url": "https://it.wikipedia.org/wiki?curid=1466555", "title": "Perionissi", "text": " \nLa perionissi \u00e8 un'infezione acuta piogenica riguardante gli strati superficiali della cute, comprese pieghe e tessuti.\nEziologia.\nLa causa \u00e8 da riscontrarsi nello Staphylococcus aureus e la Candida albicans. Spesso insorgono in seguito a traumi locali.\nClinica.\nFra i sintomi e i segni clinici vi sono la comparsa improvvisa di una tumefazione del perionichio, che si ricopre di cute eritematosa.\nTrattamento.\nAntibiotici sia topici sia per via orale, eventuale drenaggio delle forme ascessuali."}
{"id": "1466573", "revid": "21880", "url": "https://it.wikipedia.org/wiki?curid=1466573", "title": "Yohimbe", "text": ""}
{"id": "1466577", "revid": "767487", "url": "https://it.wikipedia.org/wiki?curid=1466577", "title": "Anno 2670 - Ultimo atto", "text": "Anno 2670 - Ultimo atto (\"Battle for the Planet of the Apes\"), meglio noto con il titolo Battaglia per il pianeta delle scimmie, \u00e8 un film di fantascienza del 1973 per la regia di Jack Lee Thompson. Rappresenta il quinto e ultimo episodio della serie cinematografica inaugurata nel 1968 con \"Il pianeta delle scimmie\".\nIl film si colloca narrativamente dieci anni dopo \"1999 - Conquista della Terra\", circa duemila anni prima degli eventi del primo film della saga. Come il precedente capitolo, il titolo italiano non rispecchia la linea temporale effettiva in cui viene narrata l'intera vicenda.\nTrama.\nNel 2670, in Nord America, un orango che si fa chiamare \"Il Legislatore\" racconta gli avvenimenti accaduti all'incirca dodici anni dopo la rivolta delle scimmie, nel 2001.\nNel racconto lo scimpanz\u00e9 Cesare cerca di pacificare i suoi simili con gli umani sopravvissuti, dato che la loro guerra aveva ormai ridotto la Terra in un desolato scenario post-apocalittico. Nel frattempo, egli si \u00e8 sposato con la scimpanz\u00e9 Lisa, dalla quale ha avuto un figlio, Cornelius, in onore del defunto padre. Cesare \u00e8 rammaricato di non aver mai avuto l'occasione di conoscere i suoi genitori, finch\u00e9 il suo alleato umano MacDonald, fratello di quello incontrato nel film precedente, deceduto nella guerra, non gli rivela l'esistenza di loro registrazioni che parlavano di fatti che sarebbero avvenuti nel futuro; gli archivi dove si trovavano tali filmati erano situati nella \"Citt\u00e0 Proibita\", zona ormai irradiata dalle radiazioni. Portandosi un contatore Geiger, i due partono per la Citt\u00e0 Proibita in compagnia dell'orango Virgilio, il pi\u00f9 intelligente del villaggio. A destinazione raggiunta, il gruppo si mette a guardare le registrazioni di Cornelius e Zira che parlavano del futuro, e Cesare scopre infine le motivazioni per cui gli uomini avevano tentato accanitamente di uccidere lui e i suoi genitori: nel lontano futuro, anno 3955, i gorilla avrebbero distrutto la Terra (il futuro del primo film, dove sarebbe giunto Taylor conoscendo i genitori di Cesare: Cornelius e Zira). Virgilio afferma per\u00f2 che la registrazione parla solo di uno dei possibili futuri, e che, in base alle proprie scelte che si fanno, si pu\u00f2 cambiare il proprio destino; avendo scoperto la verit\u00e0 sul futuro della terra, il trio ha ora dunque la speranza che gli eventi si possono cambiare. Cesare vorrebbe studiare di pi\u00f9 i nastri, ma i tre vengono improvvisamente attaccati da un gruppo di uomini sfregiati dalle radiazioni, guidati dall'ispettore Kolp, autoproclamatosi governatore in seguito alla morte di Breck, anch'egli caduto durante la guerra nucleare.\nIn seguito Cesare e il suo gruppo riescono a tornare al villaggio delle scimmie. Kolp invia due esploratori per scoprire la loro posizione, convinto che il gruppo di Cesare fosse giunto alla Citt\u00e0 Proibita per spiarli; il suo assistente mutante M\u00e9ndez pensa invece che non avessero cattive intenzioni e che vadano lasciati in pace, ma Kolp lo ignora e dichiara guerra alle scimmie. Lisa \u00e8 preoccupata del perch\u00e9 suo marito Cesare abbia riunito d'urgenza un consiglio per prepararsi a una guerra, al che egli replica di averlo fatto perch\u00e9 non c'era altra scelta; avendo visto i mutanti della Citt\u00e0 Proibita, ha capito che le radiazioni hanno fatto impazzire le loro menti. Di notte Cornelius esce di casa mentre cerca di recuperare Ricky, il suo scoiattolo domestico, che era salito su un albero; sotto di esso il giovane scimpanz\u00e9 ode una cospirazione, capeggiata dal gorilla Aldus (lo stesso che, secondo il racconto di Cornelius, avrebbe dato origine alla sommossa delle scimmie sugli umani oppressori, prima del cambiamento della storia per la presenza di Cesare). Cornelius viene scoperto dai gorilla e cos\u00ec Aldus, nel tentativo di ucciderlo per non far trapelare i suoi piani, lo fa intenzionalmente cadere tagliando il ramo sul quale il giovane si era nascosto. Intanto i suoi gorilla si scontrano con gli umani di Kolp aprendo il fuoco per primi; catturatili, Aldus ordina quindi ai suoi soldati di saccheggiare le loro armi e munizioni. Nel frattempo il piccolo Cornelius muore in seguito alla caduta causata da Aldus, il che fa soffrire Cesare precipitandolo in un profondo lutto.\nIn quell'istante le forze di Kolp si ribellano e attaccano la citt\u00e0 delle scimmie, uscendo vittoriose dal combattimento che segue. Cesare resta accerchiato e Kolp si avvicina per finirlo, ma proprio allora scopre che le scimmie avevano finto di morire, e al momento giusto contrattaccano e catturano la maggior parte dei mutanti. Kolp e i mutanti che cercano di fuggire vengono abbattuti dalle forze di Aldus, il quale dichiara poi di voler sterminare ogni prigioniero; quando Cesare si oppone, Aldus minaccia di uccidere anche lui se osa proteggerli. A quel punto Virgilio rivela a Cesare che era stato Aldus a uccidere suo figlio, e questa era un'infrazione del diritto sacro pi\u00f9 importante della loro civilt\u00e0: \"Una scimmia non uccider\u00e0 mai una scimmia\". Accecato dalla furia, Cesare segue Aldus su per un alto albero e lo uccide facendolo precipitare, come il gorilla aveva fatto con suo figlio. Libera poi gli uomini, ma questi pretendono di essere trattati come uguali: disperato, Cesare si rende conto che la societ\u00e0 delle scimmie pu\u00f2 essere spregevole quanto quella degli uomini che un tempo le sfruttavano come schiave. Le scimmie e gli esseri umani decidono cos\u00ec di convivere l'uno con l'altro iniziando una nuova societ\u00e0.\nIl Legislatore termina di raccontare la storia di Cesare, avvenuta 600 anni prima, a un gruppo di giovani scimmie e bambini.\n\"Stiamo ancora aspettando figli miei\", dice. \"Ma guardando le scimmie e gli umani, che vivono in amicizia, in armonia e in pace da seicento anni dopo la morte di Cesare, possiamo dire di aspettare sperando nel futuro\", dice. Uno dei bambini gli domanda: \"\"Grande saggio, chi conosce il futuro?\" e il Legislatore risponde: \"Forse... Soltanto i morti\"\". Il film si chiude con un primo piano della statua di Cesare, che (forse prevedendo ci\u00f2 che avverr\u00e0 tredici secoli dopo) versa una lacrima da un occhio.\nAccoglienza.\nLa critica ha stroncato il film, giudicandolo il peggiore della serie, gi\u00e0 povero sul piano delle idee, altrettanto nella fase di realizzazione."}
{"id": "1466581", "revid": "1543377", "url": "https://it.wikipedia.org/wiki?curid=1466581", "title": "Varano dei Marchesi", "text": "Varano dei Marchesi, noto anche come Varano Marchesi o Varano de' Marchesi, \u00e8 una frazione del comune di Medesano, in provincia di Parma.\nLa localit\u00e0 dista 9,32\u00a0km dal capoluogo.\nGeografia fisica.\nLa frazione sorge nella stretta valle del torrente Recchio, circondata da colline molto ripide soprattutto sul versante meridionale, ove si stagliano le \"Ripe di San Biagio\", alti dirupi in nuda roccia, coperti in sommit\u00e0 da fitti boschi da cui emergono le rovine del castello medievale.\nOrigini del nome.\nIl toponimo della localit\u00e0 \u00e8 dovuto ai marchesi Pallavicino, per molti secoli feudatari della zona.\nStoria.\nLa zona risultava abitata gi\u00e0 in epoca romana, come dimostrato dal rinvenimento di alcuni reperti, tra cui due monete risalenti al I e al IV secolo.\nIl primo documento a testimonianza dell'esistenza di un insediamento umano a Varano risale tuttavia al 981, quando la chiesa di San Giorgio fu menzionata in un diploma dell'imperatore del Sacro Romano Impero Ottone II di Sassonia.\nIl castello fu edificato probabilmente gi\u00e0 nell'XI secolo, anche se fu nominato per la prima volta nel 1249, quando l'imperatore Federico II di Svevia lo assegn\u00f2 al marchese Oberto II Pallavicino.\nNel 1413 l'imperatore Sigismondo di Lussemburgo conferm\u00f2 a Rolando il Magnifico l'investitura sul feudo, ma nel 1441 Niccol\u00f2 Piccinino convinse Filippo Maria Visconti del tradimento del Marchese e si fece incaricare di conquistarne lo Stato Pallavicino; Rolando fu costretto alla fuga e tutte le sue propriet\u00e0 furono incamerate dal Duca di Milano, che nel 1442 assegn\u00f2 al condottiero Varano de' Marchesi e numerose altre terre nel Parmense. Nel 1450 il nuovo duca Francesco Sforza restitu\u00ec al Pallavicino il feudo varanese, che nel 1457 fu ereditato dal figlio primogenito Niccol\u00f2, unitamente ai castelli di Castelguelfo, Gallinella e Miano.\nCon l'estinzione del ramo della casata nel 1782, il territorio fu assegnato dal duca di Parma Ferdinando di Borbone ai marchesi Bergonzi, che ne mantennero i diritti feudali fino alla loro abolizione napoleonica del 1805.\nIn seguito Varano fu assorbito dal ducato di Parma e Piacenza e annesso al Comune di Medesano.\nDal 1810 al 1832 la frazione fu sede della fiera del bestiame, in seguito spostata nel capoluogo comunale.\nDal secondo dopoguerra Varano subisce un lento fenomeno di spopolamento, a causa della lontananza dalle principali vie di comunicazione.\nMonumenti e luoghi d'interesse.\nChiesa di San Giorgio Martire.\nMenzionata per la prima volta nel 981, l'antica chiesa fu completamente ricostruita in stile barocco nei primi anni del XVII secolo per volere dei marchesi Pallavicino e successivamente modificata nella zona absidale; danneggiata pesantemente dai bombardamenti alleati della seconda guerra mondiale, fu risistemata nel 1951 con la riedificazione del campanile e della facciata in stile neoclassico rivisitato, su progetto dell'ingegner Carlo Corradi; assegnata nel 2003 alla diocesi di Parma, fu restaurata tra il 2013 e il 2014. Il luogo di culto, affiancato da due cappelle per lato, \u00e8 internamente ornato con lesene doriche e affreschi sulle volte a botte lunettate.\nCastello.\nEdificato probabilmente gi\u00e0 nell'XI secolo, fu assegnato nel 1249 al marchese Oberto II Pallavicino, i cui discendenti lo mantennero quasi ininterrottamente fino al 1782; destinato successivamente ai marchesi Bergonzi, cadde definitivamente in abbandono in seguito all'abolizione dei diritti feudali del 1805, quando fu assorbito dalla Camera Ducale; oggi se ne conservano soltanto i resti del mastio, che emergono dalla boscaglia in posizione panoramica sulla vallata.\nPalazzo Pallavicino.\nCostruito originariamente in epoca medievale dai marchesi Pallavicino accanto alla chiesa di San Giorgio Martire, secondo la tradizione il palazzo era in origine collegato al castello attraverso una galleria sotterranea; ristrutturato in stile rinascimentale dopo il 1454, per volere di Alessandro Pallavicino, figlio di Niccol\u00f2, e della moglie Costanza Sanvitale, fu adibito a residenza estiva della famiglia.\nCultura.\nMuseo di Storia e Civilt\u00e0.\nInaugurato nel 1999 nell'ex teatrino parrocchiale adiacente alla chiesa di San Giorgio Martire, il museo \u00e8 suddiviso in due sezioni; la prima, dedicata alla civilt\u00e0 contadina, raccoglie numerosi oggetti legati all'attivit\u00e0 rurale del territorio a partire dal XVIII secolo, donati da Marco Pometti; la seconda, dedicata alla storia della vallata, espone una serie di immagini relative ai principali eventi che interessarono la zona dall'epoca romana al XIX secolo, oltre a due monete romane, ad alcune sculture e alla copia dell'epigrafe lapidea di Roccalanzona esposta nella Galleria nazionale di Parma.\nPiccolo museo della canapa Traballosky.\nAperto nel 2002 nella localit\u00e0 La Valle per iniziativa del restauratore e musicista Carlo Traballi, il piccolo museo, visitabile su appuntamento, espone tutti gli attrezzi per la lavorazione della pianta della canapa sativa e del filo ottenuto, che, lavorato al telaio, era anticamente utilizzato per la realizzazione di sacchi per il grano, tovaglie e biancheria per la casa. \nEventi.\nDal 1977 la pro loco di Varano Marchesi organizza, nei mesi estivi, il \"Festival del Teatro Dialettale Parmigiano\", durante il quale si esibiscono le principali compagnie dialettali del Parmense."}
{"id": "1466583", "revid": "68105", "url": "https://it.wikipedia.org/wiki?curid=1466583", "title": "Hunter Thompson", "text": ""}
{"id": "1466588", "revid": "1921867", "url": "https://it.wikipedia.org/wiki?curid=1466588", "title": "Lying from You", "text": "Lying from You \u00e8 un singolo promozionale del gruppo musicale statunitense Linkin Park, estratto dal secondo album in studio \"Meteora\" e pubblicato nel 2004.\nDescrizione.\nSebbene sia stato pubblicato esclusivamente come singolo promozionale, \"Lying from You\" ha riscontrato un buon successo nelle classifiche statunitensi, conquistando la prima posizione nella Alternative Airplay e divenendo il quarto brano consecutivo estratto da \"Meteora\" ad ottenere tale posizione (\"From the Inside\" era stato pubblicato esclusivamente in Europa).\nNel 2004 il gruppo ha registrato un mash-up di \"Lying from You\" con \"Dirt off Your Shoulder\" di Jay-Z per l'EP \"Collision Course\". Il brano, intitolato \"Dirt Off Your Shoulder/Lying from You\", \u00e8 stato pubblicato come singolo di lancio dell'EP.\nVideo musicale.\nIl video, diretto da Kimo Proudfoot e pubblicato solo in Canada, utilizza le riprese dell'album dal vivo \"Live in Texas\" mentre il gruppo esegue il brano."}
{"id": "1466594", "revid": "767487", "url": "https://it.wikipedia.org/wiki?curid=1466594", "title": "Comana (Costanza)", "text": "Comana \u00e8 un comune della Romania di 1.844 abitanti, ubicato nel distretto di Costanza, nella regione storica della Dobrugia.\nIl comune \u00e8 formato dall'unione di 3 villaggi: Comana, Pelinu, T\u0103taru."}
{"id": "1466597", "revid": "339392", "url": "https://it.wikipedia.org/wiki?curid=1466597", "title": "Best Rap/Sung Collaboration", "text": ""}
{"id": "1466601", "revid": "767487", "url": "https://it.wikipedia.org/wiki?curid=1466601", "title": "Corbu (Costanza)", "text": "Corbu \u00e8 un comune della Romania di 5.781 abitanti, ubicato nel distretto di Costanza, nella regione storica della Dobrugia.\nIl comune \u00e8 formato dall'unione di 3 villaggi: Corbu, Lumini\u021ba, Vadu."}
{"id": "1466603", "revid": "339392", "url": "https://it.wikipedia.org/wiki?curid=1466603", "title": "Best Hard Rock Performance", "text": ""}
{"id": "1466613", "revid": "729019", "url": "https://it.wikipedia.org/wiki?curid=1466613", "title": "Secora", "text": "Secora \u00e8 una organizzazione governativa norvegese creata nel 2005 per eseguire i lavori di costruzione delle infrastrutture di trasporto su acqua, rotte marittime e porti.\nLa societ\u00e0 \u00e8 stata originariamente parte di Kystverket, che \u00e8 responsabile per l'acqua di trasporto delle infrastrutture.\nSecora ha sede a Svolv\u00e6r e ha 90 dipendenti."}
{"id": "1466616", "revid": "339392", "url": "https://it.wikipedia.org/wiki?curid=1466616", "title": "Best Metal Performance", "text": ""}
{"id": "1466620", "revid": "599013", "url": "https://it.wikipedia.org/wiki?curid=1466620", "title": "Gustavo Nery", "text": ""}
{"id": "1466622", "revid": "63756", "url": "https://it.wikipedia.org/wiki?curid=1466622", "title": "Tevet", "text": "Quarto mese del calendario ebraico, secondo la sequenza ordinaria (decimo dell'anno ecclesiastico). In ebraico: \u05d8\u05b5\u05d1\u05b5\u05ea. Segue il mese di Kislev e precede quello di Shevat; \u00e8 un mese invernale di 29 giorni, corrispondente all'incirca ai mesi dicembre-gennaio del calendario gregoriano.\nTevet \u00e8 il mese in cui cadono gli ultimi giorni della festivit\u00e0 di Chanukah, detta \"festa delle luci\", che dura dal 25\u00ba giorno di Kislev al 2\u00b0 (o 3\u00b0, se Kislev ha 29 giorni) di Tevet; Chanukah ricorda il miracolo avvenuto durante la rivolta di Israele contro la dominazione ellenistica. La Torah narra che al termine della rivolta, quando si volle consacrare il Tempio, si trov\u00f2 olio adatto sufficiente per far ardere la luce perenne per un solo giorno; ma quella piccola quantit\u00e0 bast\u00f2 per sette giorni, il tempo necessario alla preparazione dell'olio necessario.\nUn'altra festa minore si celebra il giorno 10 del mese."}
{"id": "1466625", "revid": "339392", "url": "https://it.wikipedia.org/wiki?curid=1466625", "title": "Best Rap Solo Performance", "text": ""}
{"id": "1466629", "revid": "123081929", "url": "https://it.wikipedia.org/wiki?curid=1466629", "title": "Costine\u0219ti", "text": "Costine\u0219ti (in turco \"G\u00fcvenli\") \u00e8 un comune della Romania di 2.581 abitanti (dato 2009), ubicato nel distretto di Costanza (CT), nella regione storica della Dobrugia.\nIl comune \u00e8 formato dall'unione di 2 villaggi: Costine\u0219ti e Schitu e dista 19 chilometri da Eforie.\nSituato sulle rive del Mar Nero, con un piccolo lago alle spalle, Costine\u0219ti si \u00e8 trasformato negli anni sessanta da villaggio di pescatori a localit\u00e0 turistica, grazie agli investimenti effettuati dal regime comunista con la costruzione di un albergo e diverse grandi case per vacanze.\nEconomia.\nTurismo.\nI primi investimenti nel settore turistico risalgono al 1956 quando il Partito Comunista Rumeno organizz\u00f2 il primo campo estivo internazionale per studenti\nDopo la rivoluzione del 1989, la localit\u00e0 ha attratto anche investimenti privati, con un consistente sviluppo turistico soprattutto dell'area settentrionale.\nInfrastrutture e trasporti.\nLa linea ferroviaria Costanza - Mangalia unisce il comune alle maggiori localit\u00e0 della Romania, in particolare durante i mesi estivi grazie all'aumento delle frequenze."}
{"id": "1466634", "revid": "110157", "url": "https://it.wikipedia.org/wiki?curid=1466634", "title": "North (Logh)", "text": "North \u00e8 un album del gruppo svedese post-rock Logh. \u00c8 stato pubblicato il 5 febbraio 2007."}
{"id": "1466641", "revid": "767487", "url": "https://it.wikipedia.org/wiki?curid=1466641", "title": "Crucea (Costanza)", "text": "Crucea \u00e8 un comune della Romania di 3.258 abitanti, ubicato nel distretto di Costanza, nella regione storica della Dobrugia.\nIl comune \u00e8 formato dall'unione di 6 villaggi: B\u0103lt\u0103ge\u0219ti, Cri\u0219an, Crucea, G\u0103lbiori, Siriu, Stupina."}
{"id": "1466646", "revid": "767487", "url": "https://it.wikipedia.org/wiki?curid=1466646", "title": "Cump\u0103na", "text": "Cump\u0103na (in turco \"Ha\u015fiduluc\") \u00e8 un comune della Romania di 10.588 abitanti, ubicato nel distretto di Costanza, nella regione storica della Dobrugia.\nIl comune \u00e8 formato dall'unione di 2 villaggi: Cump\u0103na e Straja."}
{"id": "1466647", "revid": "287204", "url": "https://it.wikipedia.org/wiki?curid=1466647", "title": "Cumpana", "text": ""}
{"id": "1466648", "revid": "339392", "url": "https://it.wikipedia.org/wiki?curid=1466648", "title": "Best New Artist", "text": ""}
{"id": "1466650", "revid": "86599", "url": "https://it.wikipedia.org/wiki?curid=1466650", "title": "Androne (mitologia)", "text": "Nella mitologia greca, Androne era il nome del figlio di Anio e Dorippa.\nNella mitologia.\nAndrone, fratello delle Vignaiole, le tre ragazze che ebbero come dono da Dioniso il poter creare olio, vino e grano all'infinito, fu discepolo di Apollo per quanto riguarda l'arte mantica, come gi\u00e0 suo padre. Divenne successivamente re di Andro.\nQuando le sue sorelle furono rapite da Odisseo, secondo una tradizione esse fuggirono trovando nel regno del fratello un rifugio sicuro. La versione pi\u00f9 diffusa narra invece che vennero trasformate in colombe da Dioniso affinch\u00e9 appunto non cadessero di nuovo in mano agli Achei."}
{"id": "1466656", "revid": "1632387", "url": "https://it.wikipedia.org/wiki?curid=1466656", "title": "Favo (medicina)", "text": " \nPer favo, in campo medico, si intende quella infezione piogenica acuta riguardante gli strati superficiali della cute, la cui comparsa si rivolge ad un accumulo di pi\u00f9 foruncoli contigui.\nEziologia.\nLa causa dell'infezione \u00e8 da riscontrarsi specialmente nello Staphylococcus aureus.\nSintomatologia.\nFra i sintomi e i segni clinici possiamo annoverare la nascita di pi\u00f9 noduli sottocutanei, la cui unione forma una placca, dolore della zona interessata, infiammazione della zona esterna a quella dove \u00e8 comparsa la placca, febbre, malessere generalizzato. \nTerapie.\nImpacchi disinfettanti, antibiotici topici che contengono acido fusidico da utilizzare fino alla scomparsa dell'infezione, e l'uso di antibiotici sistemici come la penicillina."}
{"id": "1466657", "revid": "339392", "url": "https://it.wikipedia.org/wiki?curid=1466657", "title": "Best Rap Song", "text": ""}
{"id": "1466658", "revid": "287204", "url": "https://it.wikipedia.org/wiki?curid=1466658", "title": "Mike Hale", "text": "Carriera.\nVince nel 1980 l'AMA National dirt track 50cc e quattro anni pi\u00f9 tardi nelle classi 80 e 125. Nel 1989 vince il campionato nazionale su sterrato AMA Junior. L'anno successivo vince l'AMA Rookie of the Year. Quattro anni dopo ottenne successi nell'AMA Twin a bordo di una Honda.\nNel 1995 partecipa al campionato mondiale Superbike e rimane in quest'ultima categoria per i due successivi anni. Dopo l'intervallo nella classe 500 nel motomondiale 1999 dove gareggia con una Modenas KR3 del team Proton KR Modenas, nel 2000 e nel 2001 si dedica alle corse automobilistiche NASCAR. Nel 2002 ritorna alle AMA."}
{"id": "1466660", "revid": "767487", "url": "https://it.wikipedia.org/wiki?curid=1466660", "title": "Cuza Vod\u0103 (Costanza)", "text": "Cuza Vod\u0103 \u00e8 un comune della Romania di 3.486 abitanti, ubicato nel distretto di Costanza, nella regione storica della Dobrugia.\nIl nome del comune si riferisce a Alexandru Ioan Cuza, chiamato anche \"Cuza Vod\u0103\", Principe di Moldavia e Valacchia, poi di Romania."}
{"id": "1466661", "revid": "1863632", "url": "https://it.wikipedia.org/wiki?curid=1466661", "title": "Follicolite", "text": " \nPer follicolite in campo medico si intende quella infezione acuta riguardante gli strati superficiali della cute, nello specifico la parte del follicolo pilifero. Per loro natura li si trovano al capillizio, quindi dove crescono peli di qualunque genere, da quelli della barba a quelli delle palpebre, prevalentemente sul volto.\nEziologia.\nLa causa \u00e8 da riscontrarsi soprattutto nello Staphylococcus aureus, mentre altri batteri come quelli Gram-negativi sono pi\u00f9 rari. La Pseudomonas aeruginosa \u00e8 la causa di una tipologia specifica di follicolite denominata \u201cda bagno caldo\u201d.\nSintomatologia.\nFra i sintomi e i segni clinici si riscontra la creazione di una piccola papula eritematosa, posta come sempre alla base del fusto del pelo; rimuovendo la papula rimane una piccola ferita che guarisce senza lasciare cicatrici. La follicolite profonda colpisce tutto il follicolo pilifero e si manifesta come foruncolo.\nTerapie.\nNella terapia rientrano le modifiche dell'abbigliamento, evitando l'uso di abiti stretti o che determinino uno stress meccanico sulla cute. \u00c8 anche importante l'utilizzo di materiale traspirante non sintetico, in quanto la mancata ossigenazione della cute pu\u00f2 essere una causa. \nIl primo trattamento \u00e8 quello dell'uso di impacchi disinfettanti, seguiti da antibiotici a somministrazione topica, quali acido fusidico, penicilline isossazoliche.\nCurabile con preparato a base di ossido di zinco e lanolina.\nIn caso di follicoliti per depilazione, si pu\u00f2 procedere tramite epilazione permanente."}
{"id": "1466663", "revid": "729019", "url": "https://it.wikipedia.org/wiki?curid=1466663", "title": "Idrosadenite", "text": "Lidrosadenite \u00e8 una malattia infiammatoria in cui le anomalie istologiche sono principalmente caratterizzate da un infiltrato localizzato intorno alle ghiandole sudoripare eccrine. Tra queste sono comprese l'idrosadenite eccrina neutrofila e l'idrosadenite palmoplantare ricorrente. Con questo termine sono definite anche pi\u00f9 in generale le infiammazioni delle ghiandole sudoripare.\nL'idrosadenite suppurativa \u00e8 invece una malattia cronica cutanea caratterizzata dalla fibrosi delle ghiandole sudoripare apocrine."}
{"id": "1466664", "revid": "339392", "url": "https://it.wikipedia.org/wiki?curid=1466664", "title": "Best Rock Song", "text": ""}
{"id": "1466667", "revid": "287204", "url": "https://it.wikipedia.org/wiki?curid=1466667", "title": "Sebastian Rambert", "text": ""}
{"id": "1466668", "revid": "23117", "url": "https://it.wikipedia.org/wiki?curid=1466668", "title": "Pascual Rambert", "text": ""}
{"id": "1466669", "revid": "1776051", "url": "https://it.wikipedia.org/wiki?curid=1466669", "title": "Deleni (Costanza)", "text": "Deleni, fino al 1940 \"Ienidja\" (in turco \"Ienidja\") \u00e8 un comune della Romania di 2.428 abitanti, ubicato nel distretto di Costanza, nella regione storica della Dobrugia.\nIl comune \u00e8 formato dall'unione di 4 villaggi: Deleni, Petro\u0219ani, Pietreni, \u0218ipotele."}
{"id": "1466672", "revid": "349054", "url": "https://it.wikipedia.org/wiki?curid=1466672", "title": "Abby Sciuto", "text": "Abigail \"Abby\" Beethoven Sciuto \u00e8 un personaggio della serie televisiva \"NCIS - Unit\u00e0 anticrimine\", interpretato da Pauley Perrette. Fa parte del cast principale fino alla 15\u00aa stagione, al termine della quale il personaggio lascia la serie.\nSviluppo del personaggio.\nLa Perrette \u00e8 stata scelta per il ruolo di Abby Sciuto nel 2003 e la specialista forense appare nelle serie fin dal primo episodio. L'attrice ha raccontato che, in merito al suo personaggio, il produttore della serie Donald P. Bellisario le spieg\u00f2 che quando aveva creato Magnum, P.I. aveva introdotto un veterano della guerra del Vietnam che si discostasse dagli stereotipi negativi. Allo stesso modo l'idea che aveva di Abby era quella di una persona con uno stile alternativo, che amasse i tatuaggi e lo stile goth ma fosse allo stesso tempo solare e di successo. Doveva inoltre avere i capelli neri, essere dipendente dalla caffeina e intelligente.\nSecondo Bellisario avere come scienziata forense una amante dello stile goth avrebbe inoltre aiutato a fare presa su un pubblico pi\u00f9 giovane, facendo subito capire che la serie aveva un taglio diverso rispetto alla pi\u00f9 matura JAG - Avvocati in divisa.\nIn alcuni flashback nell'episodio \"Colpisci e scappa (Hit &amp; Run)\" della decima stagione la versione da bambina di Abby \u00e8 interpretata dall'attrice statunitense Brighton Sharbino, che all'epoca aveva 11 anni.\nRuolo.\nAbigail Sciuto \u00e8 l'addetta alle analisi del laboratorio del Naval Criminal Investigative Service (NCIS); quasi sempre \u00e8 indispensabile per la risoluzione dei casi perch\u00e9 grazie alle sue analisi precise e accurate riesce spesso a evidenziare prove o tracce che consentono alla squadra di Leroy Jethro Gibbs di portare a termine le indagini e scovare i colpevoli. Abby visita raramente le scene dei crimini, rimanendo quasi sempre nel suo laboratorio.\nPersonalit\u00e0.\nAbby \u00e8 una ragazza dalla personalit\u00e0 non comune, ama la cultura goth e questa sua passione si riflette su tutti i tratti del personaggio. Abby veste sempre con abiti scuri, indossa spesso collari e braccialetti con borchie di vario genere, cinture che assomigliano a catene e magliette con ossa, teschi o croci, insolite per una scienziata; eppure ha la fobia dei cadaveri e quindi raramente si avventura nella sala delle autopsie dove opera il dottor Ducky Mallard.\nAdora lavorare ascoltando musica, spesso di genere metal o rock, molto alta. Si diverte a giocare con bambole voodoo, ha un pupazzo a forma di ippopotamo di nome Bert che emette flatulenze se compresso, ama i fumetti e si sposta utilizzando come automobile una Ford Model A 5-window Coupe Hot Rod del 1931. A casa dorme in una bara e ogni mattina legge il suo oroscopo. Nel tempo libero fa volontariato.\nNonostante il suo abbigliamento gotico, Abby \u00e8 una persona gioviale e sorridente, dimostrando spesso un lato quasi fanciullesco di se stessa in situazioni particolarmente liete o tristi. Adora il suo lavoro e la scienza, infatti \u00e8 molto rispettata e benvoluta da tutti i suoi superiori, persino da Eli David, direttore del Mossad. \u00c8 un'accanita bevitrice di caff\u00e8, anche pi\u00f9 di Gibbs. A dispetto delle apparenze, \u00e8 perfettamente in grado di difendersi da sola anche di fronte a degli assassini. In pi\u00f9 di un'occasione \u00e8 stata presa di mira da uomini spietati ma \u00e8 stata capace di neutralizzarli da s\u00e9, persino contro un killer pagato per ucciderla.\nNell'episodio \"Nemico al Congresso\" della nona stagione, si scopre che \u00e8 stata adottata ed ha un fratello biologico di nome Kyle.\nRelazioni.\nAbby ha una grande affinit\u00e0 con tutti i personaggi della serie, \u00e8 rispettata da tutti e tutti all'NCIS la conoscono per via delle sue stravaganze e le vogliono bene. Ha avuto una storia ora conclusa con McGee (tanto che lui ha ricordato questa relazione anche nei suoi romanzi) e spesso durante le diverse stagioni lei mostra gelosia nei confronti di possibili ragazze frequentate dall'\"amico\". Prova un grande affetto per Gibbs che lui ricambia; questo si pu\u00f2 notare nell'episodio \"Bagno di sangue\", dove Gibbs le fa compagnia in ascensore. Ha un rapporto molto divertente con DiNozzo, composto da battute da una parte e dall'altra, ma lui la rispetta moltissimo infatti, quando gli viene iniettato un siero della verit\u00e0 da un terrorista e parla di lei, oltre alle sue bizzarre qualit\u00e0 la definisce \"la donna pi\u00f9 straordinaria del mondo\", mentre lei gli \u00e8 molto affezionata, infatti lo difende sempre a spada tratta se qualcuno parla male di lui. Era molto legata a Kate Todd e anche per questo inizialmente non sopporta Ziva David, l'agente di collegamento con il Mossad, tanto che in un episodio si sono prese a schiaffi; successivamente, invece, le due diventano grandi amiche.\nVerso la fine della quindicesima stagione, Abby era molto legata a Clayton Reeves, e i due vanno a cena insieme nel terzultimo episodio. Dopo il pasto, i due vengono avvicinati da un uomo che chiede loro degli spiccioli. L'uomo in realt\u00e0 era stato mandato per uccidere Abby, e infatti spara, colpendo lei nel torace e Clayton nel cuore. Abby riesce a sopravvivere, e parte con la salma di Clayton verso l'Inghilterra, per seppellirlo vicino alla madre, come da suo testamento, e decide di rimanervi a vivere, dicendo addio ai suoi colleghi e venendo sostituita da Kasie Hines.\nAccoglienza.\nAbby \u00e8 uno dei personaggi pi\u00f9 amati della serie e nel 2018 Pauley Perrette \u00e8 stata votata come attrice pi\u00f9 amata della TV americana, davanti a Taraji P. Henson (interprete di Cookie Lyon in Empire) e Emilia Clarke, celebre per il ruolo di Daenerys Targaryen ne Il Trono di Spade.\nGrazie al suo stile caratteristico il personaggio \u00e8 inoltre copiato dai fan in occasioni di eventi cosplay o per i travestimenti di Halloween."}
{"id": "1466681", "revid": "1444886", "url": "https://it.wikipedia.org/wiki?curid=1466681", "title": "Finelettrica", "text": "Societ\u00e0 Finanziaria Elettrica Nazionale - Finelettrica S.p.A. era la societ\u00e0 finanziaria statale per il settore dell'energia elettrica. Era controllata dall'IRI.\nStoria.\nNasce nel 4 aprile 1952 con lo scopo di raggruppare tutte le aziende italiane che operavano nel settore della produzione e della distribuzione di energia elettrica ed eredita dall'IRI partecipazioni in SIP, SME, Acciaierie di Terni e Trentina. Negli anni sessanta costruisce la centrale nucleare del Garigliano attraverso Societ\u00e0 Elettronucleare Nazionale. Nel 1962, in seguito alla nazionalizzazione dell'energia elettrica, viene fusa per incorporazione nel nascente Enel."}
{"id": "1466682", "revid": "1573940", "url": "https://it.wikipedia.org/wiki?curid=1466682", "title": "Diprotodontia", "text": "Diprotodontia \u00e8 l'ordine dei marsupiali pi\u00f9 ricco di specie ed include canguri, ratti canguro, potori, possum e koala.\nDescrizione.\nI diprotodonti sono caratterizzati dalla combinazione di due particolarit\u00e0: la presenza di una sola coppia di larghi incisivi sulla mandibola (che d\u00e0 il nome al taxon) e la sindattilia, cio\u00e8 la fusione del secondo con il terzo dito fino alla base degli artigli (che sono separati).\nL'ordine include i marsupiali di maggiori dimensioni. Il marsupio \u00e8 in genere ben sviluppato.\nDistribuzione e abitudini.\nI diprotodonti sono e sono sempre stati ristretti all'Australasia.\nQuasi tutte le specie sono erbivore, ma ve ne sono anche di insettivore e onnivore.\nMolte specie sono adattate alla vita al suolo, ma vi sono anche specie arboricole.\nTassonomia.\nLe 138 specie viventi sono raggruppate in 3 sottordini e 11 famiglie. Diamo qui un elenco che comprende tutte le famiglie con specie viventi e alcune di quelle estinte\nOrdine Diprotodontia - Diprotodonti"}
{"id": "1466684", "revid": "287204", "url": "https://it.wikipedia.org/wiki?curid=1466684", "title": "Ho bruciato la notte", "text": "Ho bruciato la notte \u00e8 un romanzo scritto da Richard Wright nel 1953.\nTrama.\nIl libro racconta le vicende di Cross Damon, un impiegato di colore delle poste nella Chicago degli anni '50.\nEstraneo da sempre fra gli umani della societ\u00e0 in cui vive (\"The Outsider\", appunto), vede con occhio critico e distaccato chiunque lo circondi: dalla madre bigotta e divorata da una vita di pentimento alla moglie (a cui ha dato tre figli) che lo odia, all'amante minorenne (anche lei in attesa di un figlio da parte sua). Anche i suoi colleghi di lavoro, con cui va a bere dopo il lavoro e con cui tutto sommato va d'accordo, li vede in qualche modo lontani.\nIl suo essere al di fuori da ogni regola e da ogni convenzione lo porta pian piano a una spirale di violenza in cui decide autonomamente cosa sia giusto o meno. Un tragico incidente nella metro gli d\u00e0 l'insperata occasione di sparire definitivamente dalla vita e dalla cerchia di persone che conosce, per le quali non prova che sentimenti di sufficienza e pena.\nLa mancanza di riferimenti e il suo rifiuto di schierarsi a favore o contro qualunque ideologia o sentimento confondono la polizia e il partito comunista che gli stanno addosso, poich\u00e9 con lui, nella parte di Harlem dove si \u00e8 spostato, \u00e8 arrivata un'ondata di violenti omicidi.\nL'autore argomenta abbondantemente il pensiero del protagonista, disegnando una persona aliena al mondo ma profondamente lucida e consapevole. La sua colpevolezza resta a lungo nascosta poich\u00e9 la societ\u00e0 (rappresentata dal procuratore distrettuale Houston, dagli scagnozzi del partito comunista e da una ragazza che vede in lui una speranza di una nuova vita) non riesce ad accettare un movente che non sia criminale (nel senso classico), politico o passionale.\nAlla fine, Houston, a lui affine per certi aspetti poich\u00e9 affetto da cifosi e quindi abituato a vedersi diverso dagli altri, riuscir\u00e0 a capire chi ha di fronte. Lascer\u00e0 Damon spiazzato perch\u00e9 decide di non applicargli la solita legge che vale per tutti, unica cosa che Damon si aspettava (e che intimamente sperava) da colui che rappresenta una societ\u00e0 osservata con disillusione:\nDamon ammetter\u00e0 finalmente che una vita cos\u00ec vissuta, solitario paladino di una forma di giustizia nuova, \u00e8 orribile."}
{"id": "1466685", "revid": "1776051", "url": "https://it.wikipedia.org/wiki?curid=1466685", "title": "Dobromir", "text": "Dobromir (in turco \"Dobromir\") \u00e8 un comune della Romania di 2.933 abitanti, ubicato nel distretto di Costanza, nella regione storica della Dobrugia.\nNel 2001 il 50% della popolazione parlava il turco, che \u00e8 seconda lingua ufficiale assieme al romeno. \nIl comune \u00e8 formato dall'unione di sei villaggi: "}
{"id": "1466690", "revid": "633110", "url": "https://it.wikipedia.org/wiki?curid=1466690", "title": "Colt New Service", "text": "La Colt New Service \u00e8 una rivoltella a doppia azione di produzione statunitense.\nQuest'arma fu prodotta dalla Colt ininterrottamente dal 1898 al 1944, in vari calibri. Fu prodotta in varie lunghezze di canna: 4.5\", 5.5\" e 7.5\" con bruniture di tipo blue o con placcatura in nickel.\nAlcuni modelli dell'ultima produzione furono prodotti con lunghezze di canna in 4\", 5\" e 6\".\nStoria.\nFu adottata 2 volte dall'esercito degli Stati Uniti: "}
{"id": "1466698", "revid": "709565", "url": "https://it.wikipedia.org/wiki?curid=1466698", "title": "Episodi di West Wing - Tutti gli uomini del Presidente (seconda stagione)", "text": "Si scopre che l'attentato ha ferito sia il Presidente che Josh, e mentre Sam e Toby ricordano il momento in cui sono stati coinvolti da Josh nella corsa alle presidenziali, emergono due situazioni di instabilit\u00e0: la moglie del Presidente rivela all'anestesista dell'\u00e9quipe medica che il marito soffre di una forma di sclerosi multipla, mentre si valuta, considerate le condizioni del Presidente, se invocare il 25\u00ba emendamento e passare i poteri al vice presidente.\nTutta la stagione sar\u00e0 segnata dalle conseguenze dell'attentato, soprattutto per Josh, che dovr\u00e0 ricorrere a uno psicologo per superare le crisi di panico a cui andr\u00e0 soggetto, e per lo staff, a lungo indeciso sull'idea di rivelare all'opinione pubblica la malattia del Presidente. Intanto, anche C.J. e Donna ricordano i giorni del loro ingresso nello staff del futuro Presidente, e crisi locali e internazionali di minore e maggiore gravit\u00e0 sono all'ordine del giorno per l'azione governativa del Presidente, che se non altro trova un momento per riflettere sulla grandezza delle scoperte dell'uomo quando una sonda spaziale atterra su Marte.\nMentre si avvicina il momento di dichiarare la propria volont\u00e0 di correre per le successive elezioni presidenziali, Bartlet, che si vorrebbe ricandidare, ha un violento scontro con la moglie, che gli ricorda il patto che avevano fatto: una sola legislatura.\nSpari nell'ombra.\nTrama.\nIl Presidente e Josh vengono feriti nell'attentato, due attentatori vengono uccisi, il terzo \u00e8 scappato. La First Lady \u00e8 costretta a informare il medico che operer\u00e0 il Presidente che egli soffre di sclerosi multipla. Josh viene ricoverato d'urgenza in gravissime condizioni. Nell'episodio sono inframmezzati dei flashback in cui si viene a sapere cosa facevano Toby, Sam, Leo e Josh prima che Bartlet diventasse Presidente. La narrazione torna al presente: il Presidente si rimetter\u00e0, ma Josh \u00e8 ancora in pericolo di vita; il Vice Presidente deve ora governare il Paese e far fronte alla crisi militare a causa dell'abbattimento dell'F-117, anche se le decisioni seguono le indicazioni date da Leo. Si profila l'applicazione del 25\u00b0 emendamento per garantire la leadership.\nIl terzo uomo.\nTrama.\nIl terzo attentatore viene arrestato e dichiara che il bersaglio era Charlie; i giornalisti stanno addosso a CJ perch\u00e9 sembra che il Presidente, prima di essere messo sotto anestesia, non abbia firmato un documento con cui trasferiva temporaneamente i poteri. Continuano i flashback che raccontano come CJ, Toby, Sam, Josh e Leo si sono conosciuti e come hanno iniziato a lavorare insieme. Tornando al presente, Toby affronta l'agente Butterfield riguardo al fatto che, secondo la stampa, non c'erano sufficienti misure di sicurezza rispetto a quelle che pretendeva l'amministrazione precedente: Toby non vuole che gli agenti vengano messi sotto processo per una direttiva del Presidente stesso, ma Butterfield preferisce il processo mediatico piuttosto che divulgare le procedure di sicurezza al pubblico. Dopo una lunga e difficile operazione, Josh si sveglia: \u00e8 fuori pericolo.\nSindrome da attentato.\nTrama.\nLo staff della Casa Bianca sta cercando di riprendersi psicologicamente dall'attentato, anche perch\u00e9 incombono le elezioni di medio termine; alcuni vorrebbero sfruttare la \"simpatia\" che l'elettorato prova nei confronti del Presidente, altri vorrebbero essere pi\u00f9 concreti nell'agire cambiando alcune leggi, tra cui quella sul possesso delle armi. Charlie tiene a distanza Zoey perch\u00e9 si sente in colpa: l'obiettivo della sparatoria era lui, ma ci sono andati di mezzo Josh, che \u00e8 stato dimesso ma \u00e8 ancora convalescente, e il Presidente. Toby sta cercando un escamotage per mettere sotto indagine i gruppi estremisti di bianchi senza violare la legge sulla libert\u00e0 di espressione. Sam propone al procuratore Tom Jordan, suo amico dai tempi dell'universit\u00e0, di candidarsi come deputato con l'appoggio dei Democratici, ma si scopre che seleziona giurie di soli bianchi quando l'imputato \u00e8 di colore, tutto per garantirsi una condanna. Le elezioni si concludono con un nulla di fatto, la composizione del Congresso rimane invariata.\nDa presidente a presidente.\nTrama.\nSam si scontra in TV con un'agguerrita novellina repubblicana, Ainsley Hayes, che gli fa fare una figuraccia. Bartlet ne rimane impressionato e decide di assumerla, con grande costernazione di Sam e CJ. Il signor Nimbala, presidente di uno stato africano, si trova a Washington per discutere con dei rappresentanti di aziende farmaceutiche il perch\u00e9 il prezzo a cui vengono venduti i farmaci in alcuni Stati occidentali sia la met\u00e0 del prezzo di vendita applicato per dei Paesi africani. Le medicine servono per cercare di contenere la diffusione dell'AIDS, ma si viene a creare uno scontro culturale a cui Toby e Josh riescono a trovare un compromesso. Mentre il presidente Nimbala si trova negli Stati Uniti, avviene un colpo di Stato nel suo Paese: il Presidente Bartlet offre asilo al presidente africano, che lo rifiuta perch\u00e9 vuole tornare per stare vicino alla sua famiglia e al suo popolo: verr\u00e0 giustiziato appena atterrato. La Hayes, pur in disaccordo con tutti i membri dello staff, decide di andare a lavorare per l'amministrazione Bartlet, convinta della loro rettitudine.\nSenso del dovere.\nTrama.\nLa Hayes inizia a lavorare per l'amministrazione Bartlet tra mille perplessit\u00e0 dello staff democratico e in un ufficio relegato in fondo agli scantinati. Il consigliere per la Casa Bianca Tribbey, suo superiore, \u00e8 a dir poco scontento di dover lavorare con lei, per\u00f2 ne riconosce il valore e l'intelligenza e con Sam Seaborn non esiter\u00e0 a licenziare due tronfi impiegati dell'ufficio legale che, oltre ad aver combinato un guaio sul lavoro, non esiteranno a mobbizzarla. Il generale Barrie, militare in forte disaccordo con l'amministrazione Bartlet, sta per andare in pensione e vuole approfittare di una trasmissione televisiva per togliersi qualche sassolino dalla scarpa; toccher\u00e0 a CJ cercare di farlo ragionare. Josh deve pagare parte delle cure ospedaliere perch\u00e9 l'assicurazione non gliele rimborsa; Sam gli suggerisce, anzich\u00e9 far causa alla compagnia, di far causa a chi gli ha sparato, ma Josh desiste.\nIl seggio libero.\nTrama.\nC'\u00e8 da ratificare il trattato sul bando degli esperimenti con le armi nucleari e lo staff sta lavorando per fare in modo che il Congresso appoggi i voleri del Presidente in merito: un seggio al Senato infatti \u00e8 vacante ed \u00e8 necessario capire chi nominare per quel posto affinch\u00e9 voti a favore del bando. Un membro del parlamento ucraino si presente alla Casa Bianca ubriaco e, pur non avendo un appuntamento, pretende di vedere il Presidente; toccher\u00e0 a Josh cercare di farlo ragionare senza che i giornalisti se ne accorgano. Toby scopre che un democratico al Congresso voter\u00e0 contro la ratifica del bando e incontra il Senatore Marino per capire chi \u00e8 il \"traditore\"; Ainsley convince Sam ad accompagnarlo a un incontro con alcuni esponenti repubblicani del Congresso, riuscendo a sbloccare in parte lo stallo sui voti. \nVolo notturno.\nTrama.\nIl Presidente si reca a Portland, mentre una Leo lo informa che una petroliera \u00e8 stata fermata nel Golfo per sospetto contrabbando di petrolio in violazione all'embargo. Josh incontra il deputato Skinner, gay e repubblicano, per parlare della discussione in Congresso di una legge sul riconoscimento dei matrimoni tra persone dello stesso sesso; il deputato \u00e8 sorprendentemente contrario perch\u00e9 pensa che il Paese non sia ancora pronto per una riforma del genere. Sam, sull'Air Force One, si sta disperando perch\u00e9 non riesce a scrivere per il Presidente un discorso sul tema dell'istruzione che ritenga essere incisivo.\nGiorno del Ringraziamento.\nTrama.\n\u00c8 la settimana del Ringraziamento. Una nave proveniente dalla Cina con un centinaio di clandestini viene fermata al largo di San Diego; i cinesi a bordo sostengono di essere cristiani evangelici e pertanto chiedono asilo per evitare la persecuzione religiosa nel loro Paese; si apre il problema se concedere o meno il permesso allo sbarco: la Cina e le Nazioni Unite affermano che il cristianesimo non \u00e8 perseguitato in patria e si pone il quesito se essi siano veramente cristiani. Bartlet incontra uno di loro per stabilire se mentono e gli pone delle domande; l'uomo cinese gli risponde che non \u00e8 possibile dare una prova di Fede e convince il Presidente della loro sincerit\u00e0, che dovr\u00e0 risolvere il problema per salvare i rifugiati senza offendere la Cina. Il Presidente intanto vuole aprire un dibattito sull'obbligo delle preghiere nelle scuole; CJ, come addetta stampa, deve decidere quale tra i due tacchini (vivi) consegnati alla Casa Bianca deve essere graziato dal Presidente nella cerimonia tradizionale, ma le dispiace per l'altro che finirebbe ucciso e cucinato: trover\u00e0 un modo per salvarli entrambi con l'aiuto di Bartlet.\nLa sfida.\nTrama.\nLo staff prepara il Presidente affinch\u00e9 parli alla Nazione per annunciare che la prima sonda spaziale \u00e8 atterrata su Marte, ma dovranno rivedere il programma perch\u00e9 la NASA ha perso i contatti. Toby deve incontrare il ministro delle poste perch\u00e9 c'\u00e8 da scegliere un soggetto per un nuovo francobollo. Il Presidente deve anche trovare la linea di condotta da tenere con l'Islanda affinch\u00e9 non violi il divieto della caccia alle balene. In Russia avviene un'esplosione: i russi dicono che \u00e8 stata una raffineria di petrolio a saltare in aria, mentre in realt\u00e0 sembra si tratti di un sito missilistico segreto. Charlie si lascia scappare con un giornalista che al Presidente non piacciono i fagiolini: ci\u00f2 scatena la preoccupazione di tutti perch\u00e9 l'Oregon, dove Bartlet ha vinto per pochissimo, deve la sua economia proprio alla coltivazione dei fagiolini.\nBuon Natale, Josh.\nTrama.\nVigilia di Natale. Josh \u00e8 costretto a incontrare uno psicologo a causa di un possibile disturbo da stress post-traumatico in seguito all'attentato subito; la narrazione si sposta a 3 settimane prima, quando sembra che Josh abbia iniziato a dare segnali preoccupanti riguardo al suo comportamento.\nCJ viene a sapere che una donna in visita alla Casa Bianca ha avuto una reazione convulsa dinnanzi a un quadro: indagando, scopre che apparteneva agli antenati della donna, ebrei francesi a cui i nazisti avevano rubato gli oggetti di valore; si prodiga pertanto a restituire il dipinto con le loro pi\u00f9 sentite scuse, anche se l'amministrazione non era a conoscenza della storia del dipinto.\nUn pilota militare si schianta con il suo aereo da caccia, ma si scopre che l'atto \u00e8 stato un suicidio intenzionale; l'episodio d\u00e0 inizio, tramite una serie di associazioni di idee, al declino psicologico di Josh, che inizia a scattare a ogni occasione e fino ad alzare la voce anche col President; Josh arriva addirittura a ferirsi in un momento di rabbia. La presa di coscienza dei motivi del suo comportamento sar\u00e0 l'inizio per Josh del suo processo di guarigione.\nUno strano mal di gola.\nTrama.\nLo staff dell'Ala Ovest sta organizzando una colazione per cementare la collaborazione bipartisan e a CJ tocca decidere la disposizione a tavola degli invitati. Leo istruisce Josh, Toby e Sam di cosa parlare e non parlare durante la colazione per non trasformarla in una discussione politica. Toby discute con Ann Stark, capo del personale del pi\u00f9 influente esponente dei Repubblicani, del salario minimo e della legge sui diritti dei pazienti. La Stark prende queste confidenze come una dichiarazione e fa una soffiata ad un giornalista, il quale rivolge durante la conferenza stampa una domanda scomoda al deputato repubblicano Shallick, scatenando una bufera mediatica. Toccher\u00e0 a CJ cercare di rimediare in modo che il clima si distenda e si possa arrivare alla colazione bipartisan con animo sereno.\nLo scudo stellare.\nTrama.\nMentre viene testato, senza successo, uno scudo stellare per difendersi da eventuali attacchi nucleari da nazioni ostili, CJ annuncia che il Presidente incontrer\u00e0 durante una cerimonia dedicata i nuovi ambasciatori di Paesi stranieri assegnati agli Stati Uniti, tra cui Lord Marbury per la Gran Bretagna, che sta cordialmente antipatico a Leo. Il Presidente ha un incontro con esponenti del CDC per discutere del progetto di recupero dell'ambiente: Toby \u00e8 preoccupato perch\u00e9 \u00e8 un'associazione ambientalista e teme ripercussioni dal mondo delle aziende. Modifica cos\u00ec il discorso scritto da Sam, suscitando la sua ira.\nOstaggi.\nTrama.\n\u00c8 il momento del discorso sullo stato dell'Unione: il Presidente annuncia l'istituzione di una commissione bipartisan per studiare il futuro a lungo termine dei programmi di assistenza e Joy Lucas viene incaricata di fare un sondaggio per sapere l'opinione degli elettori, ma le telefonate vengono interrotte a causa di un black out. Al ricevimento che segue il discorso, uno degli ospiti speciali \u00e8 l'agente Jack Sloan, ma lo staff viene a sapere che in passato ha avuto la mano un po' pesante durante un arresto e teme una ripercussione negativa sul Presidente. Cinque agenti speciali dell'antidroga sono stati rapiti in Colombia: Leo, in vece del Presidente, inizia a preparare con lo stato maggiore un piano per il salvataggio. CJ parla con l'agente Sloan, che rimane amareggiato dal riemergere dal passato di quell'episodio, di cui nega ogni responsabilit\u00e0. La First Lady litiga con Bartlet perch\u00e9, durante il suo discorso allo stato dell'Unione, si \u00e8 chiaramente capito che il Presidente si stava ricandidando per una seconda legislatura, contrariamente al patto che avevano fatto i due coniugi: un solo mandato.\nLo scambio.\nTrama.\nLo Stato Maggiore sta lavorando col Presidente per liberare gli ostaggi; CJ prepara l'agente Sloan all'incontro con la stampa, anche perch\u00e9 crede fermamente nella sua innocenza. Toby incontra il senatore Gillette e discutono sui voti che il senatore pu\u00f2 portare o meno a favore del Presidente riguardo al progetto di legge sulla previdenza. Il black out finalmente finisce e il sondaggio riprende, mentre Donna insiste con Josh affinch\u00e9 inviti Joy a cena. L'operazione di salvataggio si rivela un'imboscata e muoiono i soldati della squadra di recupero, scatenando l'ira del Presidente sia per i morti, che per essere stato preso in giro dal controspionaggio colombiano. Il presidente colombiano propone a Bartlet la scarcerazione di un signore della droga in cambio degli ostaggi. Abbey \u00e8 preoccupata per la salute del marito, anche in vista di un secondo mandato, e litigano nuovamente.\nUn padre ingombrante.\nTrama.\nLa responsabile della sanit\u00e0 Millicent Griffith partecipa a una chat in cui si parla della depenalizzazione della marijuana, pronunciandosi a favore e scatenando una bufera nell'Ala Ovest perch\u00e9 \u00e8 una posizione contraria a quella dell'amministrazione Bartlet; Josh le chiede di dimettersi ricevendo il rifiuto della donna. Intanto l'Associazione per i valori della famiglia fa pubblicare su 22 quotidiani nazionali l'elenco di nomi di persone che si sono opposte alla diffusione di un certo film, e tra i nominativi compare anche quello di Bartlet, cosa di cui lui non sa niente. Eleonor Bartlet, una delle figlie del Presidente, rilascia una dichiarazione a sostegno della Griffith scatenando l'ira del padre. I sindacati e l'associazione pensionati vogliono il senatore Gillette nella commissione per la riforma della previdenza, ma Toby non pu\u00f2 domandare al senatore di accettare l'incarico poich\u00e9 rifiuterebbe per dispetto a causa di passati disaccordi, quindi chiede alla sua ex-moglie Andrea di aiutarlo.\nAlto tradimento.\nTrama.\nWashington \u00e8 paralizzata da una manifestazione di studenti che chiedono giustizia globale e tocca a Toby incontrare i rappresentanti. Sono anche oggetto di studio alcuni provvedimenti di indulto; a tale proposito Stephanie Gault chiede all'amica Donatella, assistente di Josh, di parlare con Sam affinch\u00e9 interceda presso il Presidente per concedere l'indulto a suo nonno, che ha lavorato alla Casa Bianca negli anni '40 e che \u00e8 stato condannato per spionaggio durante il periodo del Maccartismo. Sam incontra l'ostruzionismo dell'FBI che si vergogna di quel periodo, e incontra poi il Consigliere per la sicurezza nazionale McNally, che gli mostra un dossier dell'NSA che afferma incontrovertibilmente che Gault era una spia dell'l'Unione Sovietica. CJ incontra il dott. Fallow, che propone di cambiare tutte le carte geografiche perch\u00e9 secondo lui sono sbagliate.\nOstruzionismo.\nTrama.\nIl senatore Stackhouse fa ostruzionismo durante una seduta del Senato tirando in lungo il suo intervento, e ritardando cos\u00ec l'inizio della votazione per l'approvazione di una legge: \u00e8 venerd\u00ec sera e tutti vorrebbero andare a casa, ma ci\u00f2 non \u00e8 possibile prima che la votazione abbia avuto luogo. Le voci fuori campo di CJ, Sam e Josh, che stanno scrivendo una mail ai loro genitori, raccontano che tutto \u00e8 iniziato con una legge sul benessere della famiglia a cui il senatore voleva aggiungere un emendamento a favore della cura dei bambini autistici, aggiunta che gli \u00e8 stata rifiutata. Toby intanto parla al vicepresidente di una testimonianza fatta alla commissione federale del commercio in cui si afferma che le norme troppo rigide sulle emissioni volute dall'amministrazione Bartlet incidono sulla raffinazione del greggio in modo troppo costoso e non fanno trarre benefici all'ambiente e, stranamente, il vicepresidente si schiera con l'amministrazione, suscitando i sospetti di Toby. Donatella scopre che la testardaggine del senatore \u00e8 dovuta al fatto di avere un nipotino autistico e lo staff escogita un modo costituzionale per interrompere l'intervento del senatore, che sta durando da pi\u00f9 di 8 ore, e permettere cos\u00ec l'inserimento dell'emendamento voluto da Stackhouse.\nUna difficile rivelazione.\nTrama.\nToby \u00e8 sempre pi\u00f9 preoccupato dal comportamento del vicepresidente e legge tra le righe la sua volont\u00e0 a candidarsi come Presidente alle prossime elezioni; a tal fine chiede a Leo che cosa pu\u00f2 far pensare a Hoynes di potersi candidare e gli chiede anche che cosa gli si sta nascondendo. Leo pertanto chiede a Bartlet di dire a Toby la verit\u00e0 sulla sua malattia. Sam e Josh stanno riscrivendo il discorso per la cena con i giornalisti perch\u00e9 noioso e privo di brio. Toby rimane sconvolto dalla rivelazione di Bartlet: il Presidente, secondo lui, ha mentito alla Nazione; inoltre Ziegler gli espone tutti gli episodi in cui Bartlet non si \u00e8 comportato secondo la Costituzione: la crisi in Kashmir o quando non ha passato i poteri al vicepresidente durante l'attentato. Ora Toby si spiega in parte il comportamento di Hoynes e anche perch\u00e9 la First Lady si \u00e8 rintanata a Manchester snobbando gli incontri pubblici, e paventa la possibilit\u00e0 di impeachment qualora la notizia diventi di dominio pubblico.\nIl bandolo della matassa.\nTrama.\nLeo convince Bartlet a consultare Oliver Babish, avvocato e consigliere legale della Casa Bianca, riguardo al fatto di aver taciuto della sua malattia al popolo. Intanto i problemi non mancano: il Messico ha avuto un crollo economico e una petroliera si \u00e8 incagliata al largo del Delaware perdendo greggio. Babish spiega al Presidente che, essendo un avvocato del Governo, non \u00e8 tenuto al segreto professionale e inizia a fargli domande per capire se ha spergiurato in passato o ha dichiarato esplicitamente il falso in qualche documento. Qualcuno ha fatto una soffiata ai giornali sulla riunione sui finanziamenti e tocca a CJ scovare la spia. Charlie, nel compilare i moduli di iscrizione all'universit\u00e0, si accorge che alle matricole \u00e8 richiesta un'anamnesi familiare e che Zoey non ha dichiarato, pur conoscendola, la malattia del padre; essendo minorenne il modulo \u00e8 stato firmato da un genitore, quindi Bartlet ha di fatto dichiarato il falso in un documento. Babish a questo punto consiglia a Bartlet di rendere pubblica la sua malattia a partire dal suo staff e al contempo si preparano per la bufera legale, politica e mediatica che ne deriver\u00e0.\nLa morsa della verit\u00e0.\nTrama.\nMartin Connelly chiede a Josh che la Casa Bianca stanzi altri soldi per la causa contro le compagnie del tabacco. La notizia della malattia del Presidente viene rivelata allo staff e tutti reagiscono male temendo ripercussioni legali poich\u00e9 pensano che nessuno creder\u00e0 al fatto che loro fossero all'oscuro. Donatella riceve la notizia dalla NASA che un satellite cinese sta cadendo sulla Terra in modo incontrollato. Josh incarica Joy Lucas di iniziare un sondaggio per capire come reagiranno gli americani alla notizia della malattia di Bartlet: il problema \u00e8 che nel sondaggio la Lucas non potr\u00e0 inserire il nome di Bartlet per non diffondere la notizia. Babish inizia a interrogare lo staff e la first lady per capire cosa sapevano e cosa non sapevano della sclerosi multipla del Presidente, e anche per capire come procedere con la difesa di Bartlet. Viene fuori che Abigail, in quanto medico, iniettava betaserone al marito per ridurre la frequenza delle crisi.\nPrima dell'annuncio.\nTrama.\nJoy Lucas incontra lo staff e il Presidente con i risultati del sondaggio, che sono sconfortanti: gli elettori, interpellati su un caso ipotetico senza fare il nome di Bartlet, rispondono che lo riterrebbero un bugiardo e che non voterebbero per lui. Intanto la Casa Bianca si ritrova a gestire un colpo di Stato a Port-au-Prince: \u00e8 necessario evacuare il personale dall'ambasciata americana locale e decidere se dare asilo al presidente di Haiti. Lo staff sta cercando di capire come presentare l'annuncio: discorso, durata del discorso, modalit\u00e0 di trasmissione e CJ contatta Paul Hackett per avere mezz'ora in diretta per il Presidente e la First Lady, mentre Josh segue lo sviluppo del processo tra lo Stato e le industrie del tabacco. Babish ravvisa violazione del codice deontologico medico da parte della signora Bartlet, che ha prescritto le medicine al marito e le consiglia di prendere un avvocato. Con tutto quello che sta accadendo, arriva anche una notizia tragica: la signora Landigham, la segretaria personale del Presidente a cui sono tutti molto affezionati, \u00e8 morta in un incidente d'auto a causa di una guidatrice ubriaca.\nLe due cattedrali.\nTrama.\nLeo deve fare i conti con la sottocommissione che controlla il budget per giustizia e commercio, che non vuole stanziare altri fondi per la causa contro le lobby del tabacco. \u00c8 il giorno del funerale della signora Landigham, della diretta in cui il Presidente annuncer\u00e0 al Paese che \u00e8 malato da anni di sclerosi multipla e in cui una squadra di militari si sta dirigendo a Port-au-Prince in aiuto delle persone bloccate all'interno dell'ambasciata americana. In alcuni flashback si viene a conoscenza del passato del giovane Bartlet, figlio di un padre scostante e autoritario, preside dell'esclusivo collegio in cui studia il ragazzo; il padre assunse alle sue dipendenze la giovane signora Dolores Landigham: nel corso degli anni Josiah e Dolores impareranno a conoscersi e a stimarsi reciprocamente. Sar\u00e0 il ricordo della donna a infondere coraggio al Presidente e a fargli annunciare, sorprendendo il suo stesso staff, che intende ricandidarsi alle prossime elezioni."}
{"id": "1466700", "revid": "1180736", "url": "https://it.wikipedia.org/wiki?curid=1466700", "title": "The Golden Orpheus Festival '73", "text": "Recital at the festival \"The Golden Orpheus '73\" \u00e8 un album dal vivo, pubblicato dal gruppo dei Ricchi e Poveri, nel 1973, realizzato per il mercato bulgaro, in seguito messo in commercio anche in Italia. \nDescrizione.\nIl disco esce in seguito ad un loro concerto live in Bulgaria come ospiti al festival \"The Golden Orpheus\", avvenuto nel mese di giugno del 1973 presso Sunny beach. \nL'album contiene solo 6 canzoni del complesso, incise sul lato 1, mentre sul lato 2 ci sono canzoni di Mac and Katie Kissoon, anch'essi partecipanti a tale festival. Vengono compresi al suo interno tre brani presentati dal quartetto al Festival di Sanremo, in tre edizioni consecutive:\n\"Che sar\u00e0\" del 1971, \"Un diadema di ciliegie\" del 1972 e \"Dolce frutto\" del 1973. Completano la tracklist \"L'amore \u00e8 una cosa meravigliosa\" del 1969, \"Anche tu\" del 1972, e \"Piccolo amore mio\" del 1973."}
{"id": "1466702", "revid": "639480", "url": "https://it.wikipedia.org/wiki?curid=1466702", "title": "Chuck Taylor All-Stars", "text": "Le Chuck Taylor All-Stars, o semplicemente All-Stars, sono una linea di scarpe di tela e gomma prodotte dalla Converse. Furono prodotte per la prima volta nel 1917 come tentativo della Converse di entrare nel mercato delle scarpe per la pallacanestro. Diventarono molto popolari in seguito alla scelta del cestista statunitense Chuck Taylor di adottarle come sue calzature preferite. \u00c8 per questo motivo che dopo alcune piccole modifiche nel 1932 la scarpa prese il nome attuale e le venne apposta la firma di Chuck Taylor. Per il resto della sua vita Chuck visse come ambasciatore del basket per la Converse, viaggiando attraverso tutta l'America, ispirando i giovani, insegnando il suo amore per il gioco.\nStoria.\nFurono le scarpe leader del basket fino agli anni settanta. Le calzarono migliaia di giocatori di ogni lega e nazionalit\u00e0. Nell'NBA divennero celeberrime le All-Stars nere basse di Wilt Chamberlain.\nNegli anni settanta e ottanta molti musicisti e cantanti di gruppi rock, heavy metal, hard rock, punk rock, ecc. indossarono abitualmente queste scarpe (Es. Angus Young degli AC/DC, i membri dei Ramones, Slash, chitarrista dei Guns N' Roses, ma anche Kurt Cobain, leader dei Nirvana nei primi anni novanta). Cos\u00ec negli anni queste scarpe persero la loro funzione principale di scarpe da basket, e si diffusero tra i giovani fans e il pubblico di massa.\nLe All-Stars sono rimaste popolari anche nel terzo millennio, anche grazie alla scelta dell'azienda di produrre numerosissime variazioni sul tema, cambiando colori, materiali e forma delle scarpe originali. Le All-Stars sono oggi disponibili in tinta unita di moltissimi colori oppure con disegni di vario tipo, come frutta, fiori e svariate fantasie, oltre ad essere prodotte in pelle, velluto o panno in numerose versioni invernali.\nLe Chuck Taylor All-Stars vengono indossate sempre da Chuck Bartowski protagonista della serie TV \"Chuck\"."}
{"id": "1466704", "revid": "122969760", "url": "https://it.wikipedia.org/wiki?curid=1466704", "title": "Palden Tenpai Nyima", "text": "Caos politico.\nIl precedente Panchen Lama, Lobsang Palden Yeshe mor\u00ec improvvisamente di vaiolo senza identificare n\u00e9, ovviamente, nominare il suo successore; spett\u00f2 quindi a suo fratello, Sha Marpa, il compito di comunicare il nome del nuovo Panchen Lama.\nLa figura di Sha Marpa, \u00e8 estremamente controversa, infatti le sue mire alle ricchezze del fratello, lo spinsero a pianificare un'invasione ai danni del Tibet ad opera del Nepal, invasione che fu poi conclusa da un intervento armato cinese nel 1792. Ad ogni modo Sha Marpa identific\u00f2 ed addestr\u00f2 ai primi voti di monaco il 9\u00ba Dalai Lama al quale impose anche il nome di Lungtok Gyatso nel 1815.\nLe attivit\u00e0 di Palden Tenpai Nyima.\nIl 9\u00ba Dalai Lama mor\u00ec prematuramente nel 1815 e passarono ben otto anni prima che fosse scelto il suo successore.\nGli eventi politici in quel periodo furono molteplici, ma finalmente il Panchen Lama, Palden Tenpai Nyima prese in mano la situazione intervenendo e usando per la prima volta l'Urna dorata (Golden Urn) al fine di identificare un nuovo Dalai Lama. Fu cos\u00ec che nel 1822 fu insediato il 10\u00ba Dalai Lama al quale fu dato il nome di Tsultrim Gyatso. Spett\u00f2 a Palden il ruolo di guida ai voti monacali del nuovo lama.\nNel 1842 Palden identific\u00f2 di nuovo un altro Dalai Lama, l'undicesimo della storia, dandogli il nome di Khedrup Gyatso.\nNel 1844 Palden fece costruire un palazzo dedicato ai soli Panchen Lama; lo fece edificare ad un chilometro a sud del monastero di Tashilhunpo. Successivamente il decimo Panchen Lama, Lobsang Trinley Lh\u00fcndrub Ch\u00f6kyi Gyaltsen fece creare due cappelle in un vicino giardino ed oggigiorno queste sono meta di turisti in visita nel paese.\nPalden continu\u00f2 il resto della sua vita viaggiando tra Lhasa e la provincia di Tsang. Mor\u00ec nel 1853.\nSfortunatamente, durante la Rivoluzione culturale cinese le tombe dei Panchen Lama dal quinto al nono furono distrutte; ma sotto il decimo Panchen Lama fu edificata un'unica grande tomba al monastero di Tashilhunpo in loro memoria, conosciuta col nome di Tashi Langyar."}
{"id": "1466709", "revid": "148712", "url": "https://it.wikipedia.org/wiki?curid=1466709", "title": "Chuck Taylor All-Star", "text": ""}
{"id": "1466710", "revid": "465169", "url": "https://it.wikipedia.org/wiki?curid=1466710", "title": "Fronte (guerra)", "text": "Il fronte, nel lessico militare, \u00e8 la linea lungo la quale si affrontano gli eserciti avversari che occupano due zone distinte e confinanti, e ne delinea i territori sotto controllo. Il tentativo di modificare la posizione del fronte si chiama offensiva. \nUn'offensiva riuscita porta ad uno spostamento di fronte. \nIl concetto si contrappone a quello di guerriglia, dove le forze avversarie si affrontano andando a colpire centri nevralgici del nemico per poi sparire fino all'attacco successivo.\nCi sono poi fronti intesi in senso figurato, come il Fronte Militare Clandestino formatosi a Roma nel 1943 fu un moto di resistenza militare delle truppe partigiane contro i nazisti, oppure il fronte interno, che rappresenta la situazione sociale dello stato in guerra, i contadini, i borghesi, etc.\nDopo la prima guerra mondiale il concetto di fronte si \u00e8 modificato: mentre fino ad allora gli eserciti si sono prevalentemente affrontati su una linea pi\u00f9 o meno continua, successivamente, grazie al potenziamento dei mezzi di trasporto, si \u00e8 affermato il concetto di \"fronte mobile\" dove le truppe, con rapidi movimenti, sono in grado di cambiare lo schieramento.\nIndica inoltre la disposizione dei soldati che si affiancano l'uno all'altro dando origine al fronte in fila, quando si dispongono in un'unica fila, o fronte per due, per tre, ecc. quando si dispongono a gruppi."}
{"id": "1466714", "revid": "729019", "url": "https://it.wikipedia.org/wiki?curid=1466714", "title": "Eritrasma", "text": "L'eritrasma \u00e8 un'infezione dermatologica.\nEziologia.\nLa causa \u00e8 da attribuirsi all'infezione da Corynebacterium minutissimum.\nClinica.\nSegni e sintomi.\nL'unico sintomo che viene percepito dal paziente consiste in manifestazioni dermatologiche, simili a candidosi, ma di origine diversa dalle micosi.\nPossono essere presenti macchie rossastre cutanee esfoliative, e un diverso odore durante la sudorazione a livello delle pieghe\nEsami di laboratorio e strumentali.\nLa diagnosi viene eseguita in ambulatorio, con la luce di Wood. L'affezione non \u00e8 invece diagnosticabile con l'esame del sangue. Neanche una semplice emocoltura pu\u00f2 rivelarne la presenza, ma esistono colture particolari che possono far sviluppare il microrganismo in questione. Bisogna quindi che il laboratorio venga avvisato dal medico in anticipo con indicazioni su cosa cercare.\nTrattamento.\nIl trattamento \u00e8 antibiotico, solitamente gli antiobitici topici risultano sufficienti. Tali microrganismi sono poco sensibili alle penicilline e scarsamente alla ciprofloxacina. Rispondono invece positivamente al trattamento con eritromicina o eritrocina.\nPrevenzione.\nPer ridurre i fattori che predispongono a tale infezione, bisogna migliorare l'igiene e utilizzare indumenti non occlusivi."}
{"id": "1466715", "revid": "599013", "url": "https://it.wikipedia.org/wiki?curid=1466715", "title": "American Fork", "text": "American Fork \u00e8 un comune degli Stati Uniti d'America, nella Contea di Utah, nello Stato dello Utah. Si erge ai piedi del Monte Timpanogos, a nord del Lago Utah. Secondo il censimento del 2000 conta 21.941 abitanti, stimati 26.472 nel 2007. La citt\u00e0 \u00e8 in rapida crescita dagli anni settanta.\nAmerican Fork si trova a 1404 m s.l.m., copre un'area di 19,5 km\u00b2, ed \u00e8 sede del Tempio di Monte Timpanogos della Chiesa di Ges\u00f9 Cristo dei Santi degli Ultimi Giorni."}
{"id": "1466717", "revid": "580197", "url": "https://it.wikipedia.org/wiki?curid=1466717", "title": "Coppa Italia (calcio femminile)", "text": "La Coppa Italia, ufficialmente chiamata Coppa Italia TIMvision per ragioni di sponsorizzazione, \u00e8 la coppa nazionale calcistica italiana riservata a formazioni di calcio femminile, che si tiene sotto l'egida della FIGC ed \u00e8 organizzata a cadenza annuale dalla divisione calcio femminile della stessa FIGC.\nEssa \u00e8 riservata ai club sportivi partecipanti ai campionati nazionali di primo e secondo livello, la Serie A e la Serie B, quest'ultima che subentra dopo che dal 2002 al 2013 era stata sostituita dall'A2.\nLa vincitrice sfida la squadra campione d'Italia nella Supercoppa italiana.\nFormula.\nLa formula, dalla stagione 2011-2012, prevede la disputa di cinque turni ad eliminazione diretta in gara unica e della finale, pure in gara unica.\nIn precedenza la formula prevedeva la suddivisione in due gruppi, uno per la Serie A e Serie A2 e uno per la Serie B. Le societ\u00e0 del primo gruppo venivano organizzate in 8 gironi da 4 o 5 squadre ciascuno; le prime classificate di ciascun girone, accoppiate tramite griglia predeterminata dalla LND, si incontravano in gare di andata e ritorno che determinavano le quattro qualificate alla seconda fase. Le societ\u00e0 del secondo gruppo erano organizzate in 14 gironi. Le prime classificate di ogni girone pi\u00f9 due ammesse di diritto dovevano affrontare ottavi e quarti di finale, con partite di andata e ritorno, che determinavano le quattro qualificate alla seconda fase.\nAccedevano alla fase finale quattro societ\u00e0 di Serie A/A2 e quattro societ\u00e0 di Serie B. Negli accoppiamenti ad eliminazione diretta ciascuna squadra di Serie B incontrava una squadra di Serie A/A2, in gare di andata e ritorno. Con la modalit\u00e0 andata/ritorno si svolgevano anche le semifinali e la finale."}
{"id": "1466719", "revid": "767487", "url": "https://it.wikipedia.org/wiki?curid=1466719", "title": "Cheratolisi puntata", "text": " \nPer cheratolisi puntata in campo medico si intende quella infezione batterica acuta riguardante gli strati superficiali della cute, soprattutto la zona dell'avampiede.\nEziologia.\nLa causa \u00e8 da riscontrarsi nello Corynebacterium keratolyticum.\nSintomatologia.\nFra i sintomi e i segni clinici si riscontrano la comparsa nella zona specifica di una cute macerata e biancastra, con una notevole quantit\u00e0 di depressioni puntiformi, cattivo odore, bruciore.\nTerapie.\nIl trattamento \u00e8 antibiotico, gli antiobitici topici risultano assolutamente sufficienti. \nPrevenzione.\nPer ridurre i fattori che predispongono a tale infezione, bisogna migliorare l'igiene e utilizzare indumenti non occlusivi."}
{"id": "1466721", "revid": "36426", "url": "https://it.wikipedia.org/wiki?curid=1466721", "title": "San Martino al Vescovo", "text": ""}
{"id": "1466723", "revid": "1543377", "url": "https://it.wikipedia.org/wiki?curid=1466723", "title": "Qualificazioni al campionato mondiale di calcio 2010 - CAF", "text": "Prima fase.\nInizialmente erano previsti cinque incontri di andata e ritorno ad eliminazione diretta, vi avrebbero partecipato le dieci nazioni africane con \"ranking\" pi\u00f9 basso (secondo la classifica FIFA del luglio 2007). Questo era stato il risultato del sorteggio:\nIl 31 agosto 2007 le federazioni di S\u00e3o Tom\u00e9 e Pr\u00edncipe e della Repubblica Centrafricana hanno annunciato il loro ritiro dalla competizione. Con l'obiettivo di mantenere invariato il formato della seconda fase, \u00e8 stato deciso l'automatico passaggio del turno per e (le nazionali col migliore \"ranking\" tra le dieci), e le squadre che le avrebbero incontrate, e , sono state accoppiate tra loro. L'incontro tra e \u00e8 stato giocato in gara unica in Gibuti, poich\u00e9 la Somalia non ha strutture idonee agli standard FIFA, le altre due eliminatorie con partite di andata e ritorno. Tutti gli incontri si sono disputati tra il 14 ed il 17 ottobre 2007.\nSeconda fase.\nLe 48 nazionali qualificate (45 di diritto pi\u00f9 le 3 vincitrici della prima fase) vengono suddivise in dodici gruppi da quattro squadre ciascuno. Il sorteggio si svolge a Durban in Sudafrica il 25 novembre 2007. Le squadre giocheranno un girone all'italiana con partite di andata e ritorno nel corso del 2008, le vincitrici di ogni girone e le migliori otto seconde avanzano alla terza fase. A seguito dell'esclusione dell', e del ritiro dell', i gironi non presentano lo stesso numero di squadre; perci\u00f2 nel determinare le migliori seconde vengono considerati i punti ottenuti contro prime e terze classificate del proprio girone.\nI gruppi.\nDal sorteggio sono stati formati i seguenti raggruppamenti:\nSquadre qualificate alla fase finale.\nPassano alla fase finale le nazionali prime classificate in ognuno dei dodici gruppi, ossia:\nClassifica agglomerata delle dodici nazionali seconde arrivate senza i risultati conseguiti contro l'ultima posizionata in ogni gruppo (a eccezione di e per le quali si tiene conto invece della classifica piena avendo giocato nei due gruppi da tre squadre):\nPassano inoltre alla fase finale anche le otto migliori seconde in base alla classifica di cui sopra, ossia:\nFase finale.\nLe 20 squadre che hanno superato la seconda fase sono state divise in 4 urne in base alla loro classifica mondiale della FIFA dell'ottobre 2008 (posizione tra parentesi).\nIl 22 ottobre 2008 a Zurigo (Svizzera) \u00e8 stata sorteggiata una squadra da ciascuna urna, per formare 5 gruppi da 4 squadre.\nIl sorteggio ha determinato i seguenti gruppi di qualificazione.\nLa prima classificata di ogni gruppo si qualifica per il Campionato mondiale di calcio 2010. Inoltre le prime tre classificate di ogni gruppo si qualificano per la Coppa delle Nazioni Africane 2010."}
{"id": "1466724", "revid": "12565871", "url": "https://it.wikipedia.org/wiki?curid=1466724", "title": "Monterosa", "text": ""}
{"id": "1466732", "revid": "149726", "url": "https://it.wikipedia.org/wiki?curid=1466732", "title": "Phascolarctidae", "text": ""}
{"id": "1466735", "revid": "767487", "url": "https://it.wikipedia.org/wiki?curid=1466735", "title": "Tenpai Wangchuk", "text": "Succedette a Palden Tenpai Nyima e anche la sua tomba fu distrutta, come quella dei Panchen Lama dal quinto al nono, durante la Rivoluzione culturale cinese, salvo poi essere riedificata in un'unica grande costruzione voluta dal 10\u00b0 Panchen Lama nel monastero di Tashilhunpo a Shigatse."}
{"id": "1466748", "revid": "1043", "url": "https://it.wikipedia.org/wiki?curid=1466748", "title": "Grotte di Camuy", "text": ""}
{"id": "1466749", "revid": "287204", "url": "https://it.wikipedia.org/wiki?curid=1466749", "title": "Bruno Mazzia", "text": "Biografia.\nIl figlio Lorenzo, scomparso nel 2010 all'et\u00e0 di quarantadue anni, \u00e8 stato anch'egli calciatore (con la maglia della ) e allenatore in diverse squadre dilettantistiche piemontesi.\nCaratteristiche tecniche.\nCalciatore.\nHa giocato prevalentemente come mezzala, tuttavia nel corso della sua militanza nella ha ricoperto tutti i ruoli in campo, caratterizzandosi come \"jolly\" a disposizione dell'allenatore. In giovent\u00f9 era considerato un abile rigorista.\nAllenatore.\nInizialmente \u00e8 stato tra i fautori del gioco \"all'italiana\", privilegiando l'equilibrio tra difesa e attacco e il raggiungimento del risultato, nel rispetto delle caratteristiche tecniche e tattiche dei giocatori. A partire dal 1987, tuttavia, ha iniziato a impostare le proprie squadre \"a zona\", tattica che ha applicato alla e all', tanto da esserne annoverato come uno dei principali esponenti tra gli anni ottanta e novanta.\nCarriera.\nCalciatore.\nClub.\nCresciuto nella , vi esordisce nel Campionato Interregionale 1957-1958, e dopo due stagioni viene acquistato dalla , che precede l'interessamento del . Inizialmente incluso nelle formazioni giovanili, vince il Torneo di Viareggio 1961 rendendosi protagonista nella semifinale contro il : la sfida finisce ai calci di rigore, e Mazzia trasforma tutti i sei tiri dal dischetto della sua squadra. Il 19 marzo successivo esordisce in Serie A, nel \"Derby della Mole\" vinto per 1-0 sul , e Mazzia fallisce un calcio di rigore tirando alto sopra la traversa; chiude la stagione con 4 presenze in campionato, fregiandosi del titolo di Campione d'Italia.\nNell'annata successiva trova maggior spazio, alternandosi con Humberto Rosa nel ruolo di mezzala di regia che era stato di Giampiero Boniperti. A fine campionato viene ceduto in prestito, prima al e poi alla , prima di ritornare per un biennio alla Juventus: in tutti questi anni viene considerato come una riserva, disputando un massimo di 24 partite con la maglia della Lazio.\nNel 1966 la Juventus lo cede definitivamente al Brescia, sempre nella massima serie, nella trattativa che porta Virginio De Paoli in bianconero. Con i lombardi Mazzia viene schierato titolare, e contribuisce con 6 reti in 32 partite alla salvezza della squadra. Riconfermato nella stagione 1967-1968, non evita la retrocessione in Serie B; al termine del campionato si trasferisce al , tra i cadetti, rimanendovi per quattro stagioni consecutive.\nDopo un'annata nella , nel 1973 torna in Piemonte ingaggiato dall'; con i grigi vince il campionato di Serie C 1973-1974, con i galloni di capitano e collaborando con Mario Pietruzzi dopo l'esonero dell'allenatore Dino Ballacci. Nel successivo campionato di Serie B realizza 7 reti (record personale), non sufficienti tuttavia ad evitare la retrocessione dopo lo spareggio perso contro la . Ormai trentaquattrenne, nel 1975 scende in Serie D tornando brevemente alla Biellese, ma nel mercato autunnale lascia la formazione bianconera per incomprensioni con l'allenatore. Viene acquistato dalla Pro Vercelli, militante in Serie C, con cui disputa le sue due ultime stagioni da calciatore, ritirandosi nel 1977 a 36 anni.\nHa disputato 145 partite con 9 reti in Serie A, e 188 partite con 19 reti in Serie B.\nNazionale.\nHa esordito nella Nazionale giovanile il 12 ottobre 1959, contro il Libano; con la maglia azzurra ha giocato 5 partite, prendendo parte ai vittoriosi Giochi del Mediterraneo a Beirut, nel 1959.\nAllenatore.\nDopo aver frequentato il primo corso per allenatori a Coverciano, voluto da Italo Allodi, ha iniziato la propria carriera di allenatore nel 1977, nella Pro Vercelli, laddove aveva interrotto quella da calciatore; l'esperienza tuttavia \u00e8 breve, poich\u00e9 viene esonerato a dicembre. L'anno successivo esordisce in Serie B subentrando a Bruno Giorgi sulla panchina della , senza evitare la retrocessione dei \"molossi\". Nella stagione 1979-1980 \u00e8 sulla panchina del , in Serie B: ottiene un piazzamento di centroclassifica nella prima annata, e viene esonerato in autunno nella seconda, sostituito da Gianni Di Marzio.\nNella stagione 1981-1982 allena il Forl\u00ec in Serie C1, venendo sostituito a campionato in corso da Giovanni Ragazzini. L'anno successivo subentra a Giancarlo Cad\u00e8 sulla panchina del Lanerossi Vicenza, sempre in Serie C1, senza riuscire a centrare l'obiettivo della promozione. Sulla panchina berica, nell'ultima giornata del campionato 1982-1983, fa esordire da professionista il sedicenne Roberto Baggio.\nNel gennaio 1984 viene chiamato a sostituire Dino Binacchi sulla panchina del , in Serie C2: anche in questo caso la squadra manca di poco la promozione, terminando il campionato al quarto posto. Dopo una stagione di pausa, nel 1985 siede sulla panchina del Campobasso, in Serie B: nonostante le difficolt\u00e0 iniziali, che lo portano vicino all'esonero, conduce i molisani alla salvezza. Nell'estate 1986, dopo essere stato tra i papabili per la panchina della al posto di Giovanni Trapattoni, viene ingaggiato dalla , sempre tra i cadetti, in sostituzione di Emiliano Mondonico.\nCon la formazione grigiorossa, partita senza ambizioni di promozione, sfiora la Serie A perdendo gli spareggi contro e . L'anno successivo Mazzia imposta la squadra secondo i dettami della zona, e ottiene di nuovo un piazzamento a ridosso della zona promozione; la Serie A arriver\u00e0 al termine del campionato 1988-1989, vincendo lo spareggio contro la . Al termine del campionato lascia la Cremonese per trasferirsi ad un'altra neopromossa, l', voluto da Giampaolo Pozzo al posto di Nedo Sonetti il cui gioco era giudicato poco spettacolare. L'avventura in Friuli dura fino a Natale, quando viene esonerato a causa dei risultati negativi ottenuti, e nonostante la squadra avesse espresso un buon gioco.\nNel 1990 viene ingaggiato dal Brescia, in Serie B. L'avventura con le \"Rondinelle\" dura tre partite, nelle quali colleziona altrettante sconfitte, prima di essere avvicendato da Bruno Bolchi. Nella stagione successiva \u00e8 sulla panchina del : alla guida di una formazione indebolita dalle cessioni di Demetrio Albertini e Antonio Benarrivo, non riesce a dare alla squadra un gioco all'altezza delle ambizioni della societ\u00e0; nel corso della stagione, tuttavia, ha modo di far esordire in prima squadra il giovane Alessandro Del Piero. In aprile viene esonerato dopo la sconfitta interna con la , al culmine di una crisi di gioco e risultati che aveva portato i veneti vicino alla zona retrocessione.\nIn seguito entra nel settore tecnico della FIGC dove rimane fino al 2002, quando viene nominato responsabile del settore giovanile dell'Hellas Verona. Ricopre l'incarico fino al 2006, e dopo una parentesi alla Juventus come osservatore nel 2009 torna alla Cremonese, come collaboratore tecnico. Il rapporto con i grigiorossi dura per due stagioni, fino al 2011."}
{"id": "1466750", "revid": "767487", "url": "https://it.wikipedia.org/wiki?curid=1466750", "title": "The Antidote (Benzino)", "text": "The Antidote \u00e8 un album registrato in studio dal rapper Benzino, pubblicato nell'anno del 2007. Il primo singolo estratto dall'album s'intitola \"Back on My Grizzy\""}
{"id": "1466757", "revid": "599013", "url": "https://it.wikipedia.org/wiki?curid=1466757", "title": "Cedar Fort", "text": "Cedar Fort \u00e8 un comune degli Stati Uniti d'America, nella Contea di Utah, nello Stato dello Utah. Gli abitanti secondo il censimento del 2000 ammontano a 341, passati a 360 secondo una stima del 2007."}
{"id": "1466763", "revid": "729019", "url": "https://it.wikipedia.org/wiki?curid=1466763", "title": "Stazione di Trieste Centrale", "text": "La stazione di Trieste Centrale \u00e8 lo scalo ferroviario principale di Trieste. \u00c8 una stazione di testa, terminale per le linee dirette a Venezia, Udine, Vienna e per la linea di circonvallazione che la collega allo scalo di smistamento di Trieste Campo Marzio.\nStoria.\nL'apertura e i primi anni d'esercizio.\nIl 27 luglio 1857 alla presenza dell'Imperatore austriaco Francesco Giuseppe fu inaugurata la stazione capolinea della linea ferroviaria Trieste-Vienna, progettata dall'ingegner Carlo Ghega. Come la linea, l'impianto ferroviario fu esercito inizialmente dalla Imperial-Regia Ferrovia di Stato meridionale (\"K.k. S\u00fcdliche Staatsbahn\") per poi passare nel corso del 1858 alla compagnia ferroviaria privata \"Imperial-regia privilegiata societ\u00e0 delle ferrovie meridionali\", storicamente nota come S\u00fcdbahn.\nIl nuovo fabbricato viaggiatori.\nNei suoi primi anni di vita, la stazione era dotata di un modesto fabbricato. Lo sviluppo estremamente veloce dei traffici mercantili e commerciali e, con essi, della citt\u00e0, port\u00f2 alla decisione di sostituire l'originale costruzione. Inoltre la prima stazione si trovava 10 metri pi\u00f9 in alto del porto, decisione presa in ottemperanza alle disposizioni doganali, il che ostacolava notevolmente le operazioni di carico-scarico. Gli ultimi due chilometri della linea vennero perci\u00f2 deviati su di un nuovo percorso, il piano della stazione abbassato al livello portuale, e fu progettato dall'architetto Wilhelm von Flattich un nuovo, pi\u00f9 elegante e ricco edificio in stile neo-rinascimentale che aveva nel monumentale atrio, successivamente denominato sala Reale, e nel maestoso hangar vetrato le sue caratteristiche pi\u00f9 pregevoli. L'inaugurazione avvenne il 19 giugno 1878.\nNel 1887, le Ferrovie di Stato austriache (kkStB), per ridurre la propria dipendenza dalla rete della S\u00fcdbahn, aprirono una linea ferroviaria che dal nuovo porto triestino giungeva alla stazione di Erpelle-Cosina sulla ferrovia Istriana dotando la citt\u00e0 di una seconda stazione, denominata \"Trieste Sant'Andrea\". Le due stazioni furono raccordate da un binario che nei progetti iniziali doveva essere una soluzione provvisoria: la linea delle Rive.\nCon l'apertura della ferrovia Transalpina nel 1906, la stazione di Sant'Andrea fu sostituita da un nuovo impianto, pi\u00f9 capiente, che assunse la denominazione di \"Trieste stazione dello Stato\" (in tedesco, \"Triest Staatsbahnhof\"). L'impianto della linea Meridionale fu identificato come \"Trieste stazione della Meridionale\" o \"Trieste Meridionale\" (in tedesco, \"Triest S\u00fcdbahnhof\").\nDopo la Prima guerra mondiale ed il trattato di Saint Germain, la stazione pass\u00f2 in gestione alle Ferrovie dello Stato (FS).\nLa stazione nel terzo millennio.\nI lavori conclusi nel 2007 consentirono il completo recupero dell'antico accesso al Viale Miramare attraverso la sala Reale.\nStrutture e impianti.\nLa stazione, gestita da Rete Ferroviaria Italiana, \u00e8 dotata di un fabbricato viaggiatori che ospita la sede Polfer, uffici di Trenitalia e la dirigenza movimento. Sono presenti altres\u00ec un supermercato, una chiesa cattolica e altri esercizi commerciali, oltre che una nuova sala destinata ai passeggeri delle Frecce.\nEssendo stazione terminale, Trieste Centrale \u00e8 dotata di dieci binari tronchi, otto adibiti al servizio passeggeri, serviti da quattro banchine e due restanti binari per movimenti di manovra. Nel 2009 fu inaugurato il terminal per il trasporto d'auto al seguito. Inoltre sono presenti numerosi binari tronchi, usati come deposito dei treni non in servizio. La stazione \u00e8 dotata di una rimessa locomotive e di officine.\nDa qui parte anche un collegamento con il porto di Trieste.\nMovimento.\nLa stazione \u00e8 servita da collegamenti a lunga percorrenza e da servizi regionali, questi ultimi svolti da Trenitalia nell'ambito del contratto di servizio con la Regione Friuli-Venezia Giulia.\nServizi.\nLa stazione, la cui area commerciali \u00e8 gestita da Centostazioni, dispone di:\nInterscambi.\n\u00c8 presente un interscambio con linee di autobus dirette verso paesi limitrofi e verso le vicine Slovenia, Croazia e Serbia. Inoltre la societ\u00e0 Trieste Trasporti con i bus della linea 39 collega Trieste Centrale con la stazione di Villa Opicina, dove terminano i treni delle Ferrovie slovene per Lubiana.\nDurante buona parte del Novecento l'area antistante la stazione ospitava altres\u00ec un importante capolinea della rete tranviaria di Trieste."}
{"id": "1466764", "revid": "124123", "url": "https://it.wikipedia.org/wiki?curid=1466764", "title": "Thubten Ch\u00f6kyi Nyima", "text": "Biografia.\nCelebre e rinomato esperto di studi buddhisti, nel 1901 ricevette la visita di Agvan Dorzhiev, influente Lama mongolo. Anche se quella visita dur\u00f2 solo due giorni, il \"Grande Erudito\" pot\u00e9 impartirgli importanti insegnamenti segreti, e molti sulla Preghiera di Shambhala, scritta dal VI Panchen Lama, che narrava le vicende del regno di Shambhala, che affascinava molto Agvan Dorzhiev, da lungo tempo desideroso di approfondire le proprie conoscenze in proposito, e che ricevette in dono alcune statuette d'oro come prove materiali.\nNel 1906, invece, invit\u00f2 a Tashilhunpo Sir Charles Bell, con cui ebbe una cordiale discussione sugli avvenimenti politici dell'epoca.\nNel 1924 ebbe una disputa con il XIII Dalai Lama, e si rifugi\u00f2 nella Mongolia interna. Il Dalai Lama a quel punto proib\u00ec a tutti i lama e monaci che facevano a capo al \"Grande Erudito\" di ricoprire qualsiasi carica al di fuori di Lhasa, limitando la loro autorit\u00e0 all'interno della capitale. Successivamente requis\u00ec il suo patrimonio rimasto in Tibet allo scopo di coprire un quarto delle spese militari, e per ridurre la potenza dello stesso Panchen Lama, che all'epoca godeva di una smisurata autorit\u00e0 sulla regione di Shigatse, che correva il rischio di diventare indipendente dall'autorit\u00e0 di Lhasa.\nNel suo esilio fuori il Tibet, il IX Panchen Lama lavor\u00f2 ad alcuni piani di sviluppo per un Tibet moderno, ma in patria fu accusato di essere favorevole alla causa cinese. Si dice infatti che avesse adottato le idee di Sun Yat-sen, analogamente al rivoluzionario Pandatsang Rapga, un khampa, che tradusse le opere del politico cinese in lingua tibetana.\nChoekyi Nyima mor\u00ec nel 1937 a Gy\u00eagu, nella provincia di Qinghai, e fu sepolto a Tashilhunpo. Sfortunatamente, per\u00f2, durante la Grande rivoluzione culturale le tombe di molti Panchen Lama, quelle dal quinto fino al nono, furono brutalmente distrutte. In seguito, per\u00f2, il X Panchen Lama edific\u00f2 un'unica grande tomba in loro memoria, sempre a Tashilhunpo, conosciuta col nome di Tashi Langyar."}
{"id": "1466765", "revid": "599013", "url": "https://it.wikipedia.org/wiki?curid=1466765", "title": "Noriyasu Numata", "text": "Carriera.\nCorse la classe 250 nel All Japan Road Race Championship dal 1991 al 1996. Nel 1993 pass\u00f2 alla Suzuki, per la quale corse con la RGV 250. Numata port\u00f2 la moto alla prima vittoria alla nona gara del campionato. Diede il primo titolo nella 250 alla Suzuki nel 1995 battendo il team Honda e il suo pilota T\u014dru Ukawa, e si ripet\u00e9 nel 1996 battendo Daijir\u014d Kat\u014d.\nPartecip\u00f2 ad un gran premio della stagione 1995, nella classe 250 con la Suzuki e nel 1996 partecip\u00f2 come wild card al GP del Giappone nella classe 250 arrivando 2\u00ba dietro a Max Biaggi e davanti a Daijir\u014d Kat\u014d.\nNella stagione 1996 gareggi\u00f2 sempre nel mondiale 250 con la Suzuki, partecipando a 14 GP della stagione 1997 nella classe 250.\nNel 1998 corse in 250 con la Suzuki, mentre nel 1999 corse un solo GP, nella classe 500 con la Muz Weber per sostituire Luca Cadalora, arrivando 13\u00ba al traguardo.\nNon ha ottenuto punti nel 1995, si \u00e8 classificato 21\u00ba nel 1996 (nella quale ha ottenuto il suo unico podio nel motomondiale), 12\u00ba nel 1997, 16\u00ba nel 1998 e 29\u00ba nel 1999.\nTra il 2000 e il 2003 corse una gara nel campionato mondiale supersport e una in quello superbike, ma si ritir\u00f2 sempre. Numata, come molti piloti giapponesi, corse spesso la 8 ore di Suzuka. Tra il 1991 e il 2002 la corse 7 volte, con un 4\u00ba posto di miglior piazzamento (nel 1993 al fianco di Akira Yanagawa). Dal 2004 al 2007 torn\u00f2 a correre nel All Japan Road Race Championship nella classe 600\u00a0cm\u00b3, arrivando 5\u00ba nel 2004 e 6\u00ba nel 2005.\nNumata \u00e8 morto nel 2007 durante una sessione di test privati organizzati dalla Dunlop nel circuito di Okayama. Al momento della sua morte era all'11\u00ba posto del campionato giapponese del 2007."}
{"id": "1466774", "revid": "33689", "url": "https://it.wikipedia.org/wiki?curid=1466774", "title": "Anicio Auchenio Basso (console 408)", "text": "Apparteneva alla nobile \"gens Anicia\" ed era probabilmente figlio dell'omonimo \"praefectus urbi\" del 382 e di Tirrenia Onorata; ebbe un figlio omonimo, console nel 431. Fu l'autore di alcuni versi incisi sulla tomba di Monica, madre di Agostino d'Ippona.\nNel 408 fu console \"prior\" con Flavio Filippo come collega."}
{"id": "1466776", "revid": "4252", "url": "https://it.wikipedia.org/wiki?curid=1466776", "title": "Turrita", "text": "Turrita \u00e8 una frazione del comune di Montefalco (PG).\nIl paese si trova a 309 e al censimento del 2001 contava 218 abitanti.\nStoria.\nNel periodo romano Turrita era una palude, bonificata dai Romani e diventata una delle campagne pi\u00f9 produttive del comune soprattutto per quanto riguarda il vino di Montefalco.\nMonumenti e luoghi d'interesse.\nDi importante rilevanza \u00e8 la chiesa di S. Maria di Turrita, risalente al XII secolo, a cui in origine era annesso un monastero benedettino, successivamente soppresso. La leggenda del patrono san Fortunato narra che il santo era il parroco di questa chiesa. Gli affreschi presenti all'interno della chiesa sono di carattere devozionale, i pi\u00f9 famosi sono quelli del 1400 di Giovanni di Corradduccio e Bartolomeo da Miranda. Presente nella chiesa \u00e8 la \"Madonna che appare a San Filippo Neri\" (pre-1713), del pittore Giampiero Canotti."}
{"id": "1466779", "revid": "1318658", "url": "https://it.wikipedia.org/wiki?curid=1466779", "title": "Leonardo Bazzaro", "text": "Biografia.\nNato a Milano da Ambrogio Bazzero e Anna Boschetti, commercianti di stoffe a Varese, come il fratello Ernesto dimostra sin dalla giovane et\u00e0 una spiccata propensione per il disegno e le arti figurative.\nI genitori, collezionisti d'arte, assecondano questa inclinazione e nel 1863 decidono di affidarlo agli insegnamenti privati \ndel paesaggista Gaetano Fasanotti, titolare della cattedra di paesaggio all'Accademia di Belle Arti di Brera, dove Leonardo si iscrive nel 1868; allievo di Raffaele Casnedi e Giuseppe Bertini, si specializza nella rappresentazione di interni di chiese e palazzi del '700, mostrando originalit\u00e0 nella ricerca di luce, di colore e nelle vedute prospettiche.\nNel 1873 debutta alla Mostra annuale di Belle Arti dell'Accademia di Brera, mentre l'anno successivo partecipa alla Promotrice di Genova con \"Interno della chiesa di San Vittore di Varese\", acquistato dalla civica Galleria d'Arte di Modena.\nNel 1878 ottiene il \"Premio Fumagalli\" con \"Sala nel Palazzo Verri\" e il \"Premio Girotti\" con \"Un mesto ufficio\": l'interesse per la pittura paesaggistica lo porta ad avviarsi verso il Naturalismo e la riproduzione di paesaggi all'aria aperta, in particolare tra Chioggia, Valle d'Aosta, Verbano, dove soggiorna presso Gignese e la Valsassina.\nL\u2019affermazione definitiva giunge nel 1882, quando espone a Brera \"Ave Maria\", che lo consacra come uno dei pi\u00f9 originali protagonisti del Naturalismo lombardo; in questo periodo frequenta il circolo culturale della Famiglia Artistica Milanese, dove \u00e8 a contatto con Camillo Boito, Alfredo Catalani, Carlo Dossi e Maria Antonietta Torriani ed espone nelle principali mostre nazionali.\nPartecipa a numerosi soggiorni di lavoro presso le alture del Verbano, in compagnia dei colleghi Achille Tominetti, Eugenio Gignous, Uberto Dell'Orto e Federico Ashton, ispirati da paesaggi che spaziano tra Lago Maggiore e montagne.\nNel 1887 si aggiudica il premio \"Principe Umberto\" con \"Sala del Consiglio nel castello d'Issogne\", nel 1889\nottiene una medaglia all\u2019Esposizione Universale di Parigi per \"A Chioggia\" e nel 1893 una medaglia d'oro alla Permanente di Brera per \"Chioggia\".\nNel 1894 si trasferisce con la futura moglie Corona Douglas Scotti della Scala, pittrice e ceramista dilettante in una villa presso la localit\u00e0 Alpino, sulle pendici del Mottarone, adiacente a quella dell'amico Uberto Dell'Orto, dove riproduce la vita popolare delle valli e le montagne del Verbano in toni sempre pi\u00f9 intimisti.\nNel 1897 \"Pace di naufraghi\" riceve una medaglia d'oro alla III Triennale di Milano, mentre nel 1904 viene premiato con medaglia d\u2019argento all\u2019Esposizione Universale di Saint Louis per \"Giornata di vento a Chioggia\" e nel 1906 si aggiudica di nuovo il premio \"Principe Umberto\" con \"Dopo il naufragio\".\nNel 1914 il re Vittorio Emanuele III sceglie \"Prime simpatie\" per ornare il Palazzo del Quirinale: nello stesso anno, la Biennale di Venezia gli dedica una personale dove vengono esposte ventidue opere tra le pi\u00f9 significative della pittura di Bazzaro.\nAll'Esposizione internazionale Panama-Pacifico di San Francisco del 1915 riceve la medaglia d\u2019oro per il dipinto \"Al trampolino\" e nel 1917 la Galleria Centrale di Milano dedica a lui e al fratello Ernesto un'importante mostra antologica.\nIl dolore per la perdita della moglie Corona e di Ernesto, scomparsi entrambi agli inizi del \n1937, lo porta ad abbandonare la pittura e la villa di Alpino: muore il 2 novembre 1937, all'et\u00e0 di 84 anni, nella casa milanese del nipote. \nViene sepolto presso il cimitero di Gignese accanto alla tomba della moglie, ornata dalla scultura \"Esaurimento\"\nrealizzata dal fratello Ernesto.\nNel 1939 viene allestita alla Societ\u00e0 Permanente di Milano una mostra postuma dedicata a Bazzaro con 210 opere.\nStile.\nConsiderato uno dei principali esponenti del naturalismo lombardo, al pari di Eugenio Gignous e Filippo Carcano, la sua produzione \u00e8 maggiormente concentrata su soggetti paesaggistici dove viene esaltata la rappresentazione del quotidiano familiare.\nNei primi anni di attiivt\u00e0, Bazzaro si orienta su vedute prospettiche di interni di chiese e di noti palazzi milanesi, con un'impronta verista di matrice sei-settecentesca derivata dal maestro Giuseppe Bertini: gli ex compagni di Brera gli attribuiscono il soprannome \"piccolo Velasquez\", ad attestare la forte intensit\u00e0 espressiva raggiunta in queste prima fase.\nNei tardi anni settanta, sul modello di Mos\u00e8 Bianchi, viaggia frequentemente presso la Laguna Veneta e, in particolare, a Chioggia, dove sperimenta la pittura di paesaggio, spesso intervallandola a scene di genere \"en plein air\", esaltando la limpidezza della luce sul mare e le tonalit\u00e0 degli edifici affacciati sui canali.\nIn seguito, la frequentazione dei colleghi Achille Tominetti, Eugenio Gignous e Uberto Dell'Orto lo porta nei territori del Verbano, dove riproduce quei paesaggi montani che divengono il suo marchio di riconoscibilit\u00e0, vi si trasferisce e \ndipinge la tranquilla atmosfera del suo quotidiano familiare, divenendo cos\u00ec tra gli autori pi\u00f9 ricercati dal collezionismo borghese.\nA livello stilistico, questa fase si dimostra molto vicina ai tratti della Scapigliatura e, in particolare, del suo capostipite Tranquillo Cremona nella resa emozionale del personaggio, pennellate fini alternate a corpose, l'effetto \"sfumato\"."}
{"id": "1466780", "revid": "6923", "url": "https://it.wikipedia.org/wiki?curid=1466780", "title": "MuZ Weber", "text": "La MuZ Weber \u00e8 stato un costruttore motociclistico che ha partecipato al motomondiale nelle annate 1998 e 1999 continuando l'evoluzione iniziata dal team Elf, ripresentando la Elf 500 rimarchiata con il nuovo nome.\nStoria.\nLa sigla deriva dal nome in cui era conosciuta in quel periodo la MZ Motorrad und Zweiradwerk, storica casa motociclistica nata in Germania nel 1906 e che ha rappresentato per anni la maggiore produttrice di motociclette della Germania Orientale, unita al nome dello sponsor principale.\nVenne stretta una collaborazione con la Swissauto, progettista del motore che aveva equipaggiato la ELF sin dagli esordi, che ne segu\u00ec l'evoluzione tecnica, lo sviluppo della parte telaistica fu invece affidato a Eskil Suter che in alcune occasioni guid\u00f2 anche la moto in gara durante il primo anno. Per quel che concerne la squadra che porto in pista la motocicletta, nel 1998 fu denominata Muz Roc RennSport, mentre nel 1999 venne ingaggiato Rolf Biland quale direttore sportivo, con conseguenza che la denominazione divenne team Biland GP1. \nAl termine dell'avventura nelle gare del motomondiale, concluso con la conquista di 11 punti nel motomondiale 1998 (6\u00ba posto tra i costruttori) e di 64 punti nell'edizione successiva (5\u00ba posto finale), l'evoluzione di quell'unico modello presentato venne continuato sotto il nome di un nuovo team, la Pulse GP.\nPiloti.\n1998.\nNel 1998 il pilota titolare designato era Doriano Romboni, che venne sostituito da Eskil Suter a partire dal Gran Premio d'Italia e fino al Gran Premio di Catalogna, con la sola eccezione del Gran Premio d'Olanda, quando la moto venne affidata a Jean-Philippe Ruggia. Il Gran Premio d'Argentina venne invece corso da Luca Cadalora, che non port\u00f2 a termine la gara a causa di un ritiro, il pilota concluse la stagione al 23\u00ba posto in classifica mondiale grazie al sesto posto ottenuto al Gran Premio di Francia che per\u00f2 corse con il Yamaha Team Rainey.\nIl miglior risultato in gara fu il 12\u00ba posto ottenuto da Romboni nella gara inaugurale in Giappone, peraltro unica gara corsa dal pilota italiano in stagione, visto che al successivo GP in Malesia non prese il via. Mentre il pilota che ottenne pi\u00f9 punti in campionato (sette) fu Suter, che per\u00f2 fu anche quello che corse pi\u00f9 gare in stagione.\n1999.\nFurono due le motociclette schierate al via della stagione 1999, assegnate a Jurgen van den Goorbergh e Luca Cadalora. Il pilota olandese van den Goorbergh corse tutte le 16 gare in calendario, ottenendo due pole position al Gran Premio di Catalogna ed a quello della Repubblica Ceca. Diversa fu la stagione di Cadalora, che corse 7 gare, venendo sostituito da Noriyasu Numata al Gran Premio del Giappone, da Simon Crafar al Gran Premio di Gran Bretagna (Crafar corse le prime sei gare stagionali con il team Red Bull Yamaha WCM, pertanto dei suoi 19 punti solo 6 sono ottenuti con MuZ Weber), da Bernard Garcia in occasione dei GP di Imola e della Comunit\u00e0 Valenciana, e da Anthony Gobert per le ultime quattro gare del mondiale.\nPer quel che concerne i risultati in gara, furono complessivamente migliori rispetto alla stagione di debutto, con Cadalora al GP di Spagna e van den Goorbergh in quello di Catalogna che ottennero l'ottavo posto, che risulta il miglior risultato in gara per il costruttore. Lo stesso van den Goorbergh con 40 punti risult\u00f2 il miglior pilota in classifica mondiale."}
{"id": "1466782", "revid": "121036883", "url": "https://it.wikipedia.org/wiki?curid=1466782", "title": "Consulta per l'islam italiano", "text": "Con il termine Consulta islamica si fa riferimento ad un organismo di carattere consultivo del Ministero dell'Interno, composto da alcuni autorevoli rappresentanti dell'islam in Italia, dietro nomina ministeriale. Istituita nel 2005, riformata nel 2010, \u00e8 stata ricostituita nel 2016 - sempre con nomi differenti.\nLa Consulta per l'islam italiano (2005).\nLa Consulta per l'islam italiano, istituita con decreto nel 2005 dall'allora Ministro dell'Interno Giuseppe Pisanu, \u00e8 stata confermata nel 2006 dal nuovo ministro degli interni Amato. Il ministro Amato vi ha inserito un nucleo di accademici e esperti del mondo arabo/islamico.\nCome risulta dal decreto istitutivo, la consulta ha il compito di esprimere pareri e formulare proposte sulle questioni indicate dal ministro, fornendo cos\u00ec elementi concreti per la soluzione dei problemi dell\u00b4integrazione delle comunit\u00e0 musulmane nella societ\u00e0 nazionale, nel pieno rispetto della costituzione e delle leggi. \nLa consulta si muove nella prospettiva della formazione di un islam italiano, espressione di una comunit\u00e0 aperta ed integrata, salvaguardata nelle differenze compatibili con il nostro ordinamento, rispettosa dell'identit\u00e0 nazionale e dei valori della societ\u00e0 di accoglienza.\nLa met\u00e0 dei componenti possiede la cittadinanza italiana e le nazionalit\u00e0 di origine rappresentate sono, oltre a quella italiana, l'albanese, l'algerina, la giordana, l'irachena, la libica, la marocchina, la pakistana, la senegalese, la siriana, la somala e la tunisina. Particolare attenzione \u00e8 stata riservata alle diverse espressioni della societ\u00e0 civile, ai giovani e alle donne, una delle quali sciita.\nTra i membri della consulta troviamo esponenti di vertice di organizzazioni e comunit\u00e0 islamiche presenti in Italia: Comunit\u00e0 ismailita in Italia, Co.Re.Is. (Comunit\u00e0 religiosa islamica), Sezione italiana della Lega musulmana mondiale, U.C.O.I.I. (Unione delle comunit\u00e0 e delle organizzazioni islamiche in Italia), U.I.O. (Unione islamica in Occidente, espressione della World Islamic Call Society).\nNel dettaglio i 16 componenti della Consulta erano: Ahmad Ejaz, pakistano, giornalista, direttore della rivista \"Azad\" (\u00abLibero\u00bb), mediatore culturale; Khalil Altoubat, giordano, laureato in fisioterapia; Rachid Amadia, algerino, Imam; Kalthoum Bent Amor Ben Soltane, tunisina, lettrice di lingua araba all\u00b4Universit\u00e0 di Urbino; Khalid Chaouki, marocchino, studente, operatore della comunicazione, ex presidente dei Giovani Musulmani d'Italia; Mohamed Nour Dachan, italiano di origine siriana, medico, presidente dell'UCOII; Zeinab Ahmed Dolal, somala, operatrice sanitaria ; Gulshan Jivraj Antivalle, nata in Kenya, presidente della Comunit\u00e0 ismailita italiana; Tantush Mansur, libico, presidente dell\u00b4U.I.O.; Yahya Sergio Yahe Pallavicini, italiano, Imam, vice presidente della CO.RE.IS; Mohamed Saady, magrebino, co-presidente dell'ANOLF; Souad Sbai, marocchina, giornalista, presidente dell\u00b4Associazione donne marocchine in Italia, direttrice del mensile \"Al Maghrebiya\"; Mario Scialoja, italiano, ambasciatore a riposo, direttore della Sezione italiana della Lega musulmana mondiale; Roland Seiko, albanese, giornalista, di Roma; Younis Tawfik, iracheno, scrittore, di Torino; Mahadou Siradio Thiam, senegalese, operatore nel mondo del volontariato, di Roma\nLa Consulta si riunisce a cadenza mensile nel corso del 2006, discutendo vari temi considerati di rilevanza, tra cui integrazione e cittadinanza (ius soli). Nella riunione di agosto vengono discusse alcune dichiarazioni, considerate antisemite, del presidente UCOII Mohamed Nour Dachan, e il ministro Amato invita i membri della Consulta a sottoscrivere una carta dei valori e dei principi sulla base dei quali costruire l'islam italiano, da redigere assieme ad esponenti del mondo della cultura e del diritto. Un comitato scientifico per la stesura di tale Carta \u00e8 istituito nell'aprile 2007 (ne fanno parte Roberta Aluffi Beck Peccoz, Carlo Cardia, Khaled Fouad Allam, Adnane Mokrani, Francesco Zannini) La \"Carta dei valori della cittadinanza e dell'integrazione\" viene firmata dai membri della Consulta e pubblicata in Gazzetta Ufficiale nei mesi successivi.\nNel marzo 2008 alcuni membri della Consulta (Ahmad, Antivalle, Pallavicini, Redouane, Saady, Sbai, Scialoja, Tawfik) avviano il progetto di una \"Federazione dell'islam italiano\" come federazione tra organizzazioni che restano autonome, ma si riconoscono in alcuni valori fondativi specificati nella Carta dei valori (laicit\u00e0 dello Stato, libert\u00e0 religiosa, eguaglianza tra uomo e donna, formazione degli imam, trasparenza dei finanziamenti) con l'intento di rappresentare l'Islam moderato e pluralista. Il progetto \u00e8 criticato dall'UCOII, uscito dalla Consulta dopo aver firmato la Carta dei valori. Il progetto non va in porto negli anni successivi.\nIl Comitato per l'Islam italiano (2010).\nLa Consulta viene riformata durante il governo Berlusconi IV dal ministro dell'interno Roberto Maroni. Del nuovo organo, denominato Comitato per l'Islam italiano, fanno parte il consigliere di Cassazione Mario Cicala, il docente presso l'Universit\u00e0 di Trieste Khaled Fouad Allam, il fondatore del Centro studi sulle nuove religioni Massimo Introvigne, i giornalisti Carlo Panella e Andrea Moriggi, il segretario della grande moschea di Roma Abdellah Redouane, il direttore della sezione italiana della Lega musulmana mondiale Mario Scialoja, l'esponente dell'associazione dei Musulmani moderati, Gamal Bouchaib, Confederazione Islamica Italiana, il giornalista egiziano della tv veneta La9, Mohammad Ahmad, l'intellettuale marocchino Ahmad Habous, docente dell'Universit\u00e0 Orientale di Napoli e l'imam di Torino Abdellah Mechnoune, segretario della Lega mondiale degli Imam.\nIl Comitato di Maroni \u00e8 da subito criticato per la mancanza di rappresentativit\u00e0 del mondo dell'Islam in Italia e delle seconde generazioni, e per la presenza di personalit\u00e0 considerate islamofobe quali Panella e Morigi, cui vengono affidati anche compiti di relatori dei gruppi di lavoro, cosa che porta alle dimissioni di Scialoja. Il Comitato resta pressoch\u00e9 inattivo a partire dal 2011.\nIl Consiglio per le relazioni con l\u2019Islam (2016).\nNel corso di una riunione della consulta religiosa, rimasta inattiva dal 2011 con Roberto Maroni, \u00e8 stato comunicato l'avvio di un processo di riforma e rinnovamento, a partire dal 23 febbraio 2015.\nIl ministro dell'Interno Angelino Alfano ha istituito il \"Tavolo permanente di consultazione\", sotto il controllo del sottosegretario Domenico Manzione, al fine di avviare una agenda di incontri a cadenza mensile. Al posto dei 15 leader delle comunit\u00e0 islamiche, confermato soltanto il vicepresidente della CO.RE.IS. Yahya Pallavicini, entrano sette membri dell'U.C.O.I.I., insieme a Abdellah Redouane, segretario generale del Centro Islamico Culturale d'Italia (fondato nel 1998, fra gli altri, da Hamza Piccardo) e in rappresentanza della Moschea di Roma, ai leader delle moschee di Napoli e Palermo.\nAccolta - sempre nel corso della riunione - la proposta lanciata dalla CO.RE.IS di istituire un albo territoriale degli imam, previa intesa con rappresentanza religiosa dell'islam. Previsto pure l'avvio di una campagna web contro l'islam radicale. \nLa nuova composizione della Consulta ha raccolto anche critiche per la percepita eccessiva presenza dell'elemento religioso (imam) e l'allontanamento di membri della societ\u00e0 civile (quali i giornalisti Ejaz e Sbai) e altri esponenti religiosi considerati pi\u00f9 \"moderati\" come l'imam della Moschea di Torino Abdellah Mechnoune.,\nUn nuovo Consiglio per le relazioni con l\u2019Islam viene istituito nel gennaio 2016 dal ministro Alfano. I suoi membri firmano nel febbraio 2017 un \"Patto nazionale per un Islam italiano\" avente l'obiettivo di \"creare un islam italiano legittimo, civilizzato\" attraverso la formazione degli imam (con il contributo del ministero dell'Interno e delle universit\u00e0 statali), l\u2019uso dell\u2019italiano nei sermoni, e il dialogo inter-religioso e inter-culturale territoriale, incluso l\u2019accesso ai non-musulmani ai luoghi di preghiera. Tale patto solleva tuttavia varie critiche per l'impostazione securitaria e paternalista da parte del mondo islamico italiano, inclusi alcuni membri della stessa Consulta, che arrivano a considerarlo al limite del commissariamento da parte di personalit\u00e0 non elette e non rappresentative."}
{"id": "1466793", "revid": "339392", "url": "https://it.wikipedia.org/wiki?curid=1466793", "title": "Riserva Naturale Speciale del Bosco del Vaj", "text": ""}
{"id": "1466794", "revid": "298055", "url": "https://it.wikipedia.org/wiki?curid=1466794", "title": "La stagione dell'amore", "text": "La stagione dell'amore \u00e8 un album di inediti pubblicato dal gruppo musicale italiano dei Ricchi e Poveri nel 1980.\nIl disco.\n\u00c8 l'ultimo album pubblicato dai Ricchi e Poveri come quartetto, nella formazione originaria di cui faceva parte anche la cantante genovese Marina Occhiena, uscita dal gruppo all'inizio del 1981, poco prima dell'esibizione della band come trio, per l'interpretazione sanremese del successo \"Sar\u00e0 perch\u00e9 ti amo\" (l'ultima performance dei Ricchi e Poveri con Marina Occhiena coincide proprio con le prove per l'esecuzione del brano sul palco dell'Ariston). L'album, contenente dieci inediti, esce nel 1980, per l'etichetta Baby Records, su vinile e in cassetta, distribuito dalla CGD.\n\"La stagione dell'amore\" vede la partecipazione attiva, come autrice e traduttrice ritmica, proprio della Occhiena, che realizza l'adattamento di un brano in francese intitolato \"Et maintenant\", che diventa in italiano \"E no, e no\", pubblicato come singolo promozionale, abbinato a un'altra canzone tratta dal 33 giri, la title track \"La stagione dell'amore\", sul lato B. Il long-playing contiene diversi brani composti da Toto Cutugno, vincitore del Festival di Sanremo di quell'anno con \"Solo noi\", e autore di \"Olympic Games\", brano con cui il cantante italo-spagnolo Miguel Bos\u00e9 trionfa, in estate, al Festivalbar. \"Piccolina\" \u00e8 invece scritta da Marina assieme ai due uomini del gruppo, Angelo Sotgiu e Franco Gatti. Gli arrangiamenti dell'intero disco sono realizzati da Mats Bjorklund.\nDell'album, la cui edizione italiana comprende anche la versione in inglese di \"Et maintenant\", intitolata \"What Now My Love\", e una doppia versione, vocale e strumentale, di \"Jungle Beat\" di Cutugno, viene realizzata anche un'edizione spagnola, sempre per la Baby Records, ben pi\u00f9 \"fortunata\" in termini di vendite, disponibile in vinile e su cassetta, che prende il titolo di \"La estaci\u00f3n del amor\", con alcuni brani cantati in castigliano, tradotti da Juan A. Garc\u00eda Reyz\u00e1bal (Ex batterista dei M\u00f3dulos). Cos\u00ec, \"La stagione dell'amore\" diventa \"La estaci\u00f3n del amor\"; \"Amare, ricominciare, no, no, no\" diventa semplicemente \"No, no, no\"; \"Goodbye my love\" diventa \"Adi\u00f3s mi amor\"; mentre \"Piccolina\", reinterpretata in lingua, conserva per\u00f2 il suo titolo italiano originario. Come singolo promozionale ispanico viene scelta \"Adi\u00f3s mi amor\", con \"La estaci\u00f3n del amor\" sul lato B. Particolare successo ottiene \"No, no, no\", indicata, direttamente sulla copertina del long-playing, come grande successo in castigliano del gruppo.\nL'album verr\u00e0 poi ristampato in Italia nel 1982 con il nuovo titolo \"Come eravamo\". Nella ristampa i brani non subiscono nessun tipo di variazione mantenendo lo stesso ordine di disposizione.\nTracce.\nVersione italiana: \"La stagione dell'amore\" - 1980 / Ristampa italiana: \"Come eravamo\" - 1982.\nTutti i brani sono arrangiati da Mats Bjorklund.\nLato A\nLato B\nN.B. L'album dell'edizione italiana viene distribuito anche per il mercato estero. Fra i Paesi in cui viene pubblicato vi sono la Germania e il Brasile.\nVersione spagnola: \"La estaci\u00f3n del amor\" - 1980.\nTutti i brani in spagnolo sono tradotti da Juan A. Garc\u00eda Reyz\u00e1bal.\nLato A\nLato B"}
{"id": "1466795", "revid": "547034", "url": "https://it.wikipedia.org/wiki?curid=1466795", "title": "Qualificazioni al campionato mondiale di calcio 2010 - CAF - Seconda fase, gruppo 1", "text": ""}
{"id": "1466797", "revid": "287204", "url": "https://it.wikipedia.org/wiki?curid=1466797", "title": "Qualificazioni al campionato mondiale di calcio 2010 - CAF - Seconda fase, gruppo 2", "text": ""}
{"id": "1466798", "revid": "287204", "url": "https://it.wikipedia.org/wiki?curid=1466798", "title": "Qualificazioni al campionato mondiale di calcio 2010 - CAF - Seconda fase, gruppo 3", "text": ""}
{"id": "1466799", "revid": "729019", "url": "https://it.wikipedia.org/wiki?curid=1466799", "title": "Qualificazioni al campionato mondiale di calcio 2010 - CAF - Seconda fase, gruppo 4", "text": ""}
{"id": "1466800", "revid": "287204", "url": "https://it.wikipedia.org/wiki?curid=1466800", "title": "Qualificazioni al campionato mondiale di calcio 2010 - CAF - Seconda fase, gruppo 5", "text": ""}
{"id": "1466801", "revid": "838137", "url": "https://it.wikipedia.org/wiki?curid=1466801", "title": "Laura Ravetto", "text": "Biografia.\nNata il 25 gennaio del 1971 a Cuneo, si \u00e8 laureata in Giurisprudenza presso l'Universit\u00e0 Cattolica del Sacro Cuore di Milano. Prima di entrare in politica, ha lavorato come direttore degli affari legali presso la consociata italiana della multinazionale farmaceutica Schering Plough.\nElezione a deputato.\nAlle elezioni politiche del 2006 viene candidata, ed eletta, per la prima volta alla Camera dei Deputati, tra le liste di Forza Italia nella circoscrizione Lombardia 1.\nNella corso della XV legislatura fa parte della V Commissione Permanente Bilancio, Tesoro e Programmazione della Camera.\nAlle elezioni politiche del 2008 \u00e8 stata poi rieletta nelle liste del Popolo della Libert\u00e0. Successivamente le viene assegnato l'incarico di presidente della delegazione parlamentare italiana presso l'Iniziativa Centro Europea.\nA seguito del di Roma del Popolo della Libert\u00e0 (PdL), \u00e8 stata nominata Responsabile nazionale del settore Comunicazione, Immagine, propaganda del PdL. Il 23 aprile 2009 a Roma, il Presidente della Camera Gianfranco Fini, in occasione dell'incontro con la Presidente della Camera dei deputati della Romania Roberta Alma Anastase, l'ha nominata Presidente del gruppo amicizia Italia-Romania.\n\u00c8 stata candidata alle elezioni europee del 2009 nella circoscrizione Italia nord-occidentale tra le lista del Popolo della Libert\u00e0, ottenendo solo preferenze, che non sono sufficienti per essere eletta.\nSottosegretario ai rapporti con il Parlamento.\nIl 1\u00ba marzo 2010 \u00e8 stata nominata dal Consiglio dei Ministri Sottosegretario di Stato per i rapporti con il Parlamento del Governo Berlusconi IV, affiancando il ministro Elio Vito, incarico che mantiene fino al 16 novembre 2011.\nAlle elezioni politiche del 2013 \u00e8 stata rieletta, per la terza volta, deputata per il PdL sempre nella circoscrizione Lombardia 2.\nIl 16 novembre 2013, con la sospensione delle attivit\u00e0 del Popolo della Libert\u00e0, decide di aderire alla rinascita di Forza Italia.\nAlle politiche del 2018 viene nuovamente eletta alla Camera nel collegio uninominale di Como. Il 6 ottobre 2019 viene nominata Responsabile del dipartimento immigrazione di Forza Italia.\nA novembre 2018 deposita alla Camera due proposte di legge per rendere possibile l\u2019adozione di un bambino da parte delle persone single, insieme al medico Serena Caprio che raccoglie 11.000 firme a sostegno della proposta, sottoscritti da diversi deputati di Forza Italia, affermando: \"Il mio non \u00e8 un attacco alla famiglia tradizionale o un assist agli omosessuali che vogliono adottare. La mia \u00e8 una proposta di buon senso, presentata nell\u2019interesse e per la tutela dei diritti dei bambini. Parlando con le persone mi sono resa conto che questo \u00e8 un tema trasversale, n\u00e9 di destra o di sinistra\".\nPassaggio da Forza Italia alla Lega.\nDa tempo fuori dall\"'inner circle\" di Silvio Berlusconi e un po\u2019 messa ai margini, il 19 novembre 2020 decide di lasciare Forza Italia, assieme a Federica Zanella e Maurizio Carrara, e aderisce alla Lega per Salvini Premier, commentando la vicenda: \"Forza Italia ha altres\u00ec perso quella forza propulsiva che l\u2019aveva portata ad essere luogo di aggregazione per tutto il centrodestra. Salvini incarna la rivoluzione liberale\". Inoltre motiva la sua scelta \"in quanto lei \u00e8 stata eletta in un collegio uninominale con i voti di tutto il centro-destra\".\nVita privata.\nSi \u00e8 sposata il 4 giugno 2016, con rito civile nel castello Carlo V di Monopoli, con Dario Ginefra (deputato per il Partito Democratico dal 2008 al 2013). Al matrimonio erano presenti il presidente della Regione Puglia Michele Emiliano e Walter Veltroni, con quest'ultimo che ha celebrato il matrimonio.\nA gennaio 2018, a 47 anni, diventa madre di una bambina: Clarissa Delfina."}
{"id": "1466803", "revid": "125989202", "url": "https://it.wikipedia.org/wiki?curid=1466803", "title": "Grimbergen (birra)", "text": "Grimbergen \u00e8 una birra belga d'abbazia commercializzata da Carlsberg. In precedenza, fino al 2008, \u00e8 stata commercializzata dal gruppo Scottish &amp; Newcastle, fino ad allora il primo gruppo birraio nel Regno Unito. Nel 2008 il suddetto gruppo \u00e8 stato acquistato dalla danese Carlsberg unitamente all'olandese Heineken per 10,4 miliardi di euro, dividendosi poi i marchi fino ad allora controllati dalla S&amp;N. Tra questi il marchio Grimbergen, che \u00e8 passato alla Carlsberg.\nStoria.\nL'abbazia di Grimbergen \u00e8 fondata nel 1128 da Norbert de Xanten, ma distrutta nel 1142, quindi ricostruita nel 1566 e nel 1798. Nel corso della sua storia l'abbazia \u00e8 diventata famosa per la sua produzione birraria. Nel XII secolo i Padri premostratensi hanno messo a punto la ricetta della \"Grimbergen\", tramandandola fino ai giorni nostri.\nSimbolo della rinascita, l'emblema della Fenice viene scelto nel 1629, come il suo slogan, \"Ardet nec consumitur\" (\u00abbrucia ma non si consuma\u00bb).\nPrecedentemente, in occasione del loro passaggio all'abbazia, i pellegrini e gli ospiti scoprivano la ricchezza degli aromi ed il sapore di Grimbergen.\nTipologie prodotte.\nLe birre Grimbergen sono imbottigliate nei formato 25cl, 33cl, 65cl e 75cl, variando il formato a seconda delle tipologia e del mercato."}
{"id": "1466805", "revid": "852396", "url": "https://it.wikipedia.org/wiki?curid=1466805", "title": "Qualificazioni al campionato mondiale di calcio 2010 - CAF - Seconda fase, gruppo 6", "text": ""}
{"id": "1466806", "revid": "268129", "url": "https://it.wikipedia.org/wiki?curid=1466806", "title": "Qualificazioni al campionato mondiale di calcio 2010 - CAF - Seconda fase, gruppo 7", "text": ""}
{"id": "1466808", "revid": "1543377", "url": "https://it.wikipedia.org/wiki?curid=1466808", "title": "Qualificazioni al campionato mondiale di calcio 2010 - CAF - Seconda fase, gruppo 8", "text": "L' \u00e8 stata esclusa dal torneo il 12 settembre 2008."}
{"id": "1466811", "revid": "852396", "url": "https://it.wikipedia.org/wiki?curid=1466811", "title": "Qualificazioni al campionato mondiale di calcio 2010 - CAF - Seconda fase, gruppo 9", "text": ""}
{"id": "1466812", "revid": "1543377", "url": "https://it.wikipedia.org/wiki?curid=1466812", "title": "Qualificazioni al campionato mondiale di calcio 2010 - CAF - Seconda fase, gruppo 10", "text": ""}
{"id": "1466813", "revid": "1543377", "url": "https://it.wikipedia.org/wiki?curid=1466813", "title": "Qualificazioni al campionato mondiale di calcio 2010 - CAF - Seconda fase, gruppo 11", "text": "Il 25 marzo 2008 l' ha rinunciato a partecipare alle partite di qualificazione."}
{"id": "1466814", "revid": "729019", "url": "https://it.wikipedia.org/wiki?curid=1466814", "title": "Qualificazioni al campionato mondiale di calcio 2010 - CAF - Seconda fase, gruppo 12", "text": ""}
{"id": "1466820", "revid": "45927", "url": "https://it.wikipedia.org/wiki?curid=1466820", "title": "Circoncisione nelle religioni", "text": ""}
{"id": "1466824", "revid": "798140", "url": "https://it.wikipedia.org/wiki?curid=1466824", "title": "Alessandra di Danimarca", "text": "Biografia.\nInfanzia e giovinezza.\nLa principessa Alexandra Caroline Marie Charlotte Louise Julia, detta Alix nell'ambito familiare, nacque nel Palazzo Giallo, edificio del XVIII secolo adiacente ad Amalienborg nel complesso reale di Copenaghen.\nSuo padre era il principe Cristiano e sua madre la principessa Luisa d'Assia-Kassel.\nNonostante le ascendenze nobiliari, la sua famiglia viveva un'esistenza relativamente normale: vantava infatti entrate di circa 800 sterline dovute a un precedente incarico militare di Cristiano, e l'abitazione dove viveva era concessa in usufrutto gratuito senza canone di locazione.\nLo scrittore Hans Christian Andersen era uso essere invitato a casa per raccontare fiabe ai bambini di casa prima che andassero a letto.\nNel 1848 il re Cristiano VIII di Danimarca mor\u00ec e gli succedette l'unico figlio Federico VII, il quale aveva gi\u00e0 due matrimoni alle spalle, ma era senza figli; ci\u00f2 significava che il principe Cristiano di Schleswig-Holstein-Sonderburg-Gl\u00fccksburg, discendente di un cugino del re, poteva essere l'erede al trono di Danimarca e dello Schleswig-Holstein. In Holstein la legge salica impediva la successione tramite linea femminile, mentre in Danimarca non c'era distinzione; l'Holstein, essendo prevalentemente tedesco, si proclam\u00f2 indipendente e chiam\u00f2 in aiuto la Prussia. Nel 1852 le grandi potenze tennero una conferenza a Londra per discutere della successione danese: le condizioni di pace prevedevano la nomina del principe Cristiano a successore di Federico VII, a discapito delle rivendicazioni degli altri pretendenti, fra i quali vi erano la suocera di Cristiano e suo cognato.\nCristiano ottenne dunque il titolo di principe di Danimarca e con la famiglia si trasfer\u00ec nella residenza ufficiale di Palazzo Bernstorff. Sebbene lo status della famiglia si fosse alzato, ci fu solo un piccolo incremento nella rendita e Cristiano e i suoi non parteciparono alla vita di corte a Copenaghen, poich\u00e9 non desideravano incontrare la terza moglie di Federico, un tempo sua amante, Louise Rasmussen, che aveva un figlio illegittimo, nato da una precedente relazione. Nella nuova dimora Alessandra occupava un aerato attico insieme alla sorella Dagmar, futura zarina di Russia, si cuciva da sola gli abiti e serviva a tavola le sue sorelle. A Bernstorff Alessandra stava diventando una donna: imparava l'inglese dal suo cappellano a Copenaghen e fu cresimata a Christiansborg. nella confessione luterna della chiesa danese. Alessandra dopo la conversione a seguito del matrimonio fu devota per tutta il resto della vita ai precetti dell'Alta chiesa anglicana.\nMatrimonio.\nLa regina Vittoria e il principe consorte Alberto erano preoccupati nel trovare una sposa al figlio ed erede Edoardo Alberto, principe del Galles, e chiesero aiuto a una delle loro figlie, Vittoria, principessa ereditaria di Prussia. Inizialmente Alessandra non fu la loro prima scelta, poich\u00e9 i danesi erano in disaccordo con i prussiani sulla questione dello Schleswig-Holstein e la famiglia reale britannica aveva maggiori relazioni con l'ambiente tedesco. Alla fine, per\u00f2, dopo aver respinto altre possibilit\u00e0, la loro scelta cadde sulla principessa Alessandra, dalle nobili origini e di stirpe reale, ritenuta \u00abl'unica che pu\u00f2 essere scelta\u00bb.\nIl 24 settembre 1861 la principessa Vittoria present\u00f2 ufficialmente Alessandra al principe Edoardo a Spira, ma fu quasi un anno dopo, il 9 settembre 1862, dopo la morte di suo padre, che Edoardo chiese ufficialmente in sposa Alessandra al castello di Laeken, residenza di suo zio, il re Leopoldo I del Belgio.\nPochi mesi dopo, Alessandra si mise in viaggio dalla Danimarca verso l'Inghilterra a bordo della nave reale \"HMY Victoria and Albert\" e arriv\u00f2 a Gravesend, nel Kent, il 7 marzo 1863. Sir Arthur Sullivan compose della musica per il suo arrivo e Alfred Tennyson scrisse un'ode in suo onore:\nLa coppia venne sposata tre giorni dopo, nella cappella di San Giorgio a Windsor, da Thomas Longley, arcivescovo di Canterbury. In quei giorni la corte era ancora in lutto per il principe Alberto e il vestiario delle dame era dunque ristretto al grigio, lilla e malva. La coppia, durante la luna di miele a Osborne House, sull'isola di Wight.\nL'anno seguente il padre di Alessandra divenne re di Danimarca, il fratello Giorgio divenne re di Grecia e sua sorella Dagmar venne fidanzata allo zarevic di Russia. L'ascesa al trono di suo padre caus\u00f2 un peggioramento delle relazioni tra Danimarca e Schleswig-Holstein, scoppi\u00f2 la Seconda guerra dello Schleswig e la Confederazione germanica invase i territori danesi, tanto che la Danimarca ne usc\u00ec sconfitta, con la riduzione a due quinti delle proprie terre. Con grande irritazione delle regina Vittoria e della principessa di Prussia, il principe Edoardo e Alessandra sostennero i danesi durante la guerra. La conquista delle terre danesi da parte della Prussia aument\u00f2 la profonda avversione di Alessandra nei confronti dei tedeschi, un sentimento che l'accompagn\u00f2 per il resto della sua vita.\nIl primo figlio di Alessandra, Alberto Vittorio, era nato prematuro di due mesi nel 1864 e a lui seguirono altri cinque figli, tra maschi e femmine.\nLa principessa era estremamente dedita ai suoi figli: \u00abEra felicissima quando poteva correre alla nursery, indossare un grembiule di flanella, lavare da sola i suoi figli e vederli addormentarsi nei loro lettini\u00bb, disse Mrs. Blackburn, la capo-infermiera reale. In pubblico Alessandra era dignitosa e affascinante, in privato affettuosa e allegra. La divertivano molte attivit\u00e0 sociali, fra le quali la danza e il pattinare sul ghiaccio, ed era anche un'esperta cavallerizza e guidava il tandem. Le piaceva anche cacciare, con grande costernazione della regina Vittoria, che inutilmente le chiese di smettere. Anche dopo la nascita del primo figlio, continu\u00f2 le sue attivit\u00e0 ancor pi\u00f9 intensamente di prima e ci\u00f2 port\u00f2 ad una frattura tra la regina e la giovane coppia, aumentata dalla ripugnanza di Alessandra nei confronti dei tedeschi e dalla parzialit\u00e0 di Vittoria nei loro confronti. Apparentemente tutti i bambini di Alessandra nacquero prematuri: poich\u00e9 ella non voleva che la regina Vittoria fosse presente ai suoi parti, ingannava deliberatamente la suocera sulle sue probabili date di parto. Durante il terzo parto, nel 1867, le complicazioni aggiunte a una febbre reumatica misero a rischio la sua vita, lasciandole per sempre un'andatura zoppicante.\nPrincipessa del Galles e Regina.\nLa coppia fece un viaggio di sei mesi visitando l'Austria, la Spagna, la Grecia e l'Egitto tra il 1868 e il 1869. Arrivarono anche in Turchia, dove Alessandra fu la prima donna a sedere a tavola con il sultano Abdul Aziz.\nEdoardo VII, quando sal\u00ec al trono nel 1901, insign\u00ec la moglie dell'Ordine della Giarrettiera, che fino ad allora era riservato ai soli uomini, eccezion fatta per i sovrani donna come le regine Elisabetta I d'Inghilterra, Anna di Gran Bretagna e Vittoria del Regno Unito. La consuetudine fu confermata poi da Giorgio V, che diede l'Ordine alla moglie Maria e, successivamente, Giorgio VI alla consorte Elizabeth Bowes-Lyon, madre dell'attuale sovrana. Durante il regno di Alessandra, alcuni monarchi furono per la prima volta degradati ed espulsi dall'Ordine: gli imperatori Guglielmo II di Germania e Francesco Giuseppe I d'Austria furono espulsi nel 1915 quando i loro imperi mossero guerra all'Inghilterra.\nSia come regina dal 1901 al 1910 sia come regina madre poi, fu molto amata dal popolo britannico. Nel 1912, in occasione del 50\u00ba anniversario del suo arrivo in Inghilterra, indisse l\"'Alexandra Rose Day\", giorno dedicato alla vendita a Londra di rose artificiali fatte da disabili, il cui ricavato veniva devoluto in opere caritatevoli. Ancora oggi esiste ed \u00e8 patrocinato dalla principessa Alessandra di Kent, una sua bis-nipote.\nUltimi anni e morte.\nNel 1919 fu raggiunta dalla sorella Dagmar, fuggita dalla Russia dopo la rivoluzione bolscevica che aveva portato alla morte suo figlio, lo zar Nicola II e la sua famiglia.\nIl 20 novembre 1925 mor\u00ec per un attacco di cuore a Sandringham e fu tumulata a Windsor, accanto al marito.\nPer la sua benevolenza, le sono state dedicate diverse opere: l'Alessandra Palace, il \"Teatro Reale Alessandra\" a Toronto, il \"Ponte Regina Alessandra\" a Sunderland. Si ritiene che la squadra di calcio, fondata nel 1877, \"Crewe Alexandra F.C.\" porti il suo nome.\nNei media.\n\u00c8 stata rappresentata in televisione, sulla BBC, nel 1975 da Helen Ryan nello sceneggiato \"Edward The Sewenth\" e nel 1999 da Maggie Smith nel film \"All the King's Men\".\nDiscendenza.\nDal matrimonio tra Alessandra e Edoardo VII del Regno Unito nacquero:"}
{"id": "1466825", "revid": "1707524", "url": "https://it.wikipedia.org/wiki?curid=1466825", "title": "Umberto Pinardi", "text": "Carriera.\nGiocatore.\nCresciuto calcisticamente nella societ\u00e0 milanese della Scarioni, da giocatore esordisce in Serie B, nel girone A (allora la seconda serie nazionale di calcio era divisa in tre gironi) con la , nel 1947-1948. La squadra per\u00f2, al termine, retrocede venendo assorbita in Serie C col 10\u00ba posto, in seguito al ritorno della cadetteria a girone unico. Rimane ancora con i biancobl\u00f9 e ottiene il 7\u00ba posto in terza serie.\nViene poi ingaggiato in Serie A dal , nel 1949-1950, esordendo a Genova il 16 ottobre nella partita -Como (3-1). Nei tre anni al Como ricopre il ruolo di terzino e/o di centro-mediano e si fa notare per le buone prestazioni e per un ottimo tiro su punizione. \nIn massima categoria ha disputato 210 partite e realizzato 16 reti, vestendo anche le maglie di e (con cui vince un campionato di Serie B nel 1955-1956). Se con la \u201c\"Vecchia Signora\"\u201d gioca poco (12 partite soltanto e da subentrante), pur riuscendo a segnare una rete in un Triestina-Juve terminato 2-2, a Udine la sua figura di giocatore non passa inosservata nell'Udinese del biennio 1954-56: qui diventa calcisticamente un centro - sostegno o centro-mediano, di raccordo fra difesa e centrocampo. Oggi potremmo paragonarlo a un libero. Gioca in coppia con Magli e costruisce insieme a lui e agli altri suoi compagni una cintura di centrocampo e difesa, che porta la squadra friulana a un passo dalla storia: il secondo posto del 1954-1955. Come caratteristiche principali Umberto Pinardi aveva la capacit\u00e0 di marcare a uomo (nel celebre 3-2 di Udinese-Milan del 01 maggio 1955 cre\u00f2 difficolt\u00e0 a Nordhal) e poi era dotato di un ottimo tiro. Con l'Udinese in tutto ha segnato 7 rigori in carriera. Come uomo e come giocatore era un professionista molto serio, amato dal pubblico e perfetto nell'applicarsi tatticamente. In quella stagione Umberto Pinardi risulta essere uno dei migliori dell'undici titolare. L'anno dopo segue i friulani in B, dopo l'illecito sportivo e anche in quell'annata gioca come leader in campo e contribuisce all'immediata promozione in A.\nPoi si trasferisce alla (con la matricola romana vince una Coppa Italia nel 1958, la prima in assoluto del club). Poi l'anno dopo torna a giocare con l'Udinese del 1959-1960, sempre perch\u00e9 Giuseppe Bigogno lo richiama e disputa un buon campionato, sempre nel ruolo di centro-mediano, segnando 2 rigori in 27 partite. In tutto con la squadra friulana gioca 73 partite e segna 9 goal.\nChiude poi la carriera in Serie B ritornando a Como. In tutto ha giocato 214 partite, ha segnato 16 goal. Ha realizzato 5 rigori sui 6 calciati in carriera. In casa ha segnato 11 goal, di cui 3 rigori e in trasferta 5, di cui altri 3 con penalty. \u00c8 stato espulso due volte in tutte le sue presenze da titolare o subentrante. In tutta la sua carriera ha vinto 82 partite, ne ha pareggiate 64 e perse 68.\nOggi \u00e8 l'ex giocatore pi\u00f9 longevo dei protagonisti dell'Udinese del 1954-55.\nAllenatore.\nGli inizi in Serie D.\nIncomincia la carriera d'allenatore nella in Serie D, allenandola per due anni dal 1962 al 1964 e ottenendo prima un sesto posto e poi un secondo posto.\nLa spola tra la Serie C e la Serie B.\nNel biennio successivo \u00e8 chiamato alla guida del , in Serie C, con cui vince il proprio girone venendo promosso in Serie B il primo anno e raggiungendo la salvezza la stagione seguente.\nNel 1967-1968 ritorna in Serie C all' (ritornando anche a Udine dopo l'esperienza da giocatore), con Direttore tecnico Giuseppe Bigogno, stagione non semplice, tanto che viene esonerato. Come allenatore era un uomo molto severo, ferreo ed estremamente diligente. Imponeva ai giocatori una vita devota al campo e alla squadra. Cos\u00ec presto il rapporto con la squadra si incrina. Nonostante i risultati pi\u00f9 che buoni (al momento dell'esonero la squadra era seconda), il presidente Dino Bruseschi lo sostituisce con Luigi Comuzzi.\nL'anno dopo torna alla Massese, sempre in terza serie, e arriva sino al 2\u00ba piazzamento finale in classifica.\nNel 1969-1970 in Serie B siede sulla panchina della e porta la squadra umbra al 7\u00ba piazzamento finale in campionato.\nSuccessivamente, per la terza volta, torna alla Massese, in cadetteria, per due anni: nel primo caso, con la formazione toscana, non riesce ad evitare la retrocessione, mentre al secondo caso ottiene nuovamente un 5\u00ba posto.\nIn Serie A con il Palermo.\nNel campionato di Serie A 1972-1973 (massima categoria in quel momento per Pinardi nella sua carriera da tecnico) \u00e8 al , neopromosso; viene esonerato dopo un pessimo avvio di torneo nel girone di ritorno, sebbene, di fatto, il club aveva concluso un girone d'andata che la vedeva virtualmente salva; alla fine la compagine retroceder\u00e0.\nRitorno in Serie B.\nAllena poi, sempre in Serie B, con , , , e , dove in quest'ultima squadra conclude il suo incarico di allenatore.\nIn particolare, quando ha allenato a Brescia, l'8 marzo 1973 fece esordire il futuro giocatore dell'Inter Evaristo Beccalossi."}
{"id": "1466827", "revid": "6923", "url": "https://it.wikipedia.org/wiki?curid=1466827", "title": "Antonio Ghirelli", "text": "Biografia.\nNasce a Napoli e cresce a Torre Annunziata. Attratto dal giornalismo sin da bambino, fu avviato all'attivit\u00e0 scrivendo su \"Il 9 Maggio\", il giornale della Giovent\u00f9 Universitaria Fascista di Napoli.\nIscritto al Partito Comunista Italiano dal 1942, partecip\u00f2 alla Resistenza italiana e diresse \"Radio Bologna Libera\", un'emittente radio che dipendeva dalla Quinta Armata USA.\nA Milano collabor\u00f2 con \"L'Unit\u00e0\" e \"Milano Sera\". Insieme alla moglie, per un breve periodo lavor\u00f2 anche come traduttore per \"Topolino\". Fu poi incaricato dal direttore di \"Paese Sera\" di curarne la parte sportiva e di collaborare anche per la terza pagina.\nNel \"Pioniere\" del 1951 dal n* 29 in poi fu pubblicato un suo racconto a puntate disegnato da Veniero Canevari \"Ciuffo d'oro\" e nel 1957 con il n\u00b0 5 fu pubblicato un articolo \"\"Il Balilla del Calcio.\"\nA seguito della rivoluzione ungherese del 1956 lasci\u00f2 il PCI per aderire al Partito Socialista. Interruppe la collaborazione con \"Paese Sera\" e divent\u00f2 responsabile dell'edizione romana de \"La Gazzetta dello Sport\". Nell'agosto 1959 venne chiamato a dirigere \"Tuttosport\".\nCollabor\u00f2 con varie testate (\"Sud\", \"Nord e Sud\", \"Il Politecnico\") e divenne capo redattore di \"Repubblica d'Italia\". Collabor\u00f2 in seguito con l\"'Avanti!\", il \"Corriere della Sera\" e \"Il Mondo\" e fu direttore de \"Il Globo\". Dal 1965 al 1972 diresse il \"Corriere dello Sport\". Nel 1978, subito dopo l'elezione di Sandro Pertini alla Presidenza della Repubblica, divenne capo ufficio stampa del Quirinale.\nSi dimise nel 1980 per le polemiche generate dalla diffusione di un comunicato stampa in merito alla richiesta di dimissioni del presidente del Consiglio Francesco Cossiga, che Pertini avrebbe auspicato in seguito alle voci di favoreggiamento a beneficio del terrorista di Prima Linea Marco Donat Cattin, figlio del parlamentare democristiano Carlo. In seguito, Ghirelli dichiar\u00f2 di aver offerto le proprie dimissioni in accordo con Pertini, per tutelare un suo giovane collaboratore che aveva scritto il comunicato in sua vece.\nDurante i due governi Craxi (1983-1986) fu capo ufficio stampa della Presidenza del Consiglio dei ministri. Nel 1986 fu nominato direttore del TG2. Dal 1987 al 1989 diresse \"L'Avanti!\". Nel 2008 ha aderito al neo-ricostituito Partito Socialista Italiano.\n\u00c8 morto nel 2012.\nPubblicazioni.\nAll'attivit\u00e0 di giornalista Ghirelli ha sempre affiancato quella del saggista. Le sue pubblicazioni includono: \nGhirelli \u00e8 inoltre autore della voce \"Agonismo\" dell'Enciclopedia Italiana Treccani.\nPremi.\nNel 2010 gli \u00e8 stato conferito il Premio Procida-Isola di Arturo-Elsa Morante alla carriera."}
{"id": "1466837", "revid": "12567180", "url": "https://it.wikipedia.org/wiki?curid=1466837", "title": "Non vedenti", "text": ""}
{"id": "1466841", "revid": "599013", "url": "https://it.wikipedia.org/wiki?curid=1466841", "title": "James Whitham", "text": "Carriera.\nHa ottenuto risultati di maggiore rilievo al di fuori del motomondiale, dove ha esordito nel 1986 in occasione del Gran Premio motociclistico di Gran Bretagna partecipando alla classe 80 ed anche alla classe 125; in quell'anno partecipava al campionato britannico della classe 125 in sella ad una MBA con cui \u00e8 giunto al 4\u00ba posto.\nNel 1991 vinse il campionato Superbike MCN TT a bordo di una Suzuki e nel 1992 gareggi\u00f2 nella classe 500 del motomondiale collezionando per\u00f2 solo due punti validi per la classifica stagionale.\nL'anno successivo, a bordo di una Yamaha, vinse i campionati britannici Superbike Supercup e ACU TT.\nNel 1994 corse nel campionato mondiale Superbike per la Ducati, concludendo 7\u00ba e vincendo una gara a Sentul. Nel 1995 torn\u00f2 nei campionati britannici, gareggiando comunque in qualit\u00e0 di wildcard a Brands Hatch nel campionato mondiale Superbike, ottenendo il podio. A met\u00e0 stagione scopr\u00ec per\u00f2 di essere affetto dal Linfoma di Hodgkin dovendo rinunciare al prosieguo della stagione.\nNegli anni 1997 e 1998 ha corso nel campionato mondiale Superbike a bordo di una Suzuki. L'anno successivo \u00e8 stato arruolato nel motomondiale, dove sub\u00ec un infortunio al bacino a Brno. Nei tre anni successivi ha corso nel campionato mondiale Supersport racimolando 4 vittorie, 12 podi e un 4\u00ba posto finale nel 2001. Il ritiro dall'attivit\u00e0 agonistica avvenne al termine della stagione 2002 a causa di un glaucoma.\nDal 2006 lavora come commentatore televisivo per la ITV delle gare di Superbike e come tester per la rivista motociclistica britannica T.W.O."}
{"id": "1466844", "revid": "200679", "url": "https://it.wikipedia.org/wiki?curid=1466844", "title": "Scienze della Formazione", "text": ""}
{"id": "1466845", "revid": "1851848", "url": "https://it.wikipedia.org/wiki?curid=1466845", "title": "Mido Bimbi", "text": "Il 27 aprile 2010, durante la \"Giornata del Calcio\", \u00e8 stato premiato per il suo contributo alla squadra del Livorno.\nCarriera.\nGiocatore.\nLa sua carriera \u00e8 legata al , con cui ha giocato a pi\u00f9 riprese e disputato due campionati di Serie A, arrivando con la squadra al 14\u00ba posto in classifica nella stagione 1947-1948 e giocando con i toscani pi\u00f9 di 110 partite; nel massimo campionato italiano gioc\u00f2 anche con la nella stagione 1950-1951, con cui arriv\u00f2 al quarto posto in classifica, per passare l'anno successivo in prestito all'Udinese, sempre in Serie A, con cui arriv\u00f2 12\u00ba.\nAllenatore.\nha allenato la Lucchese, il Brescia, il ed il Melfi."}
{"id": "1466847", "revid": "767487", "url": "https://it.wikipedia.org/wiki?curid=1466847", "title": "The Gits", "text": "I The Gits erano una punk/grunge band attiva principalmente a Seattle nel periodo che va dal 1986 al 1993, anno in cui la cantante Mia Zapata venne stuprata e assassinata; un crimine che rimase irrisolto per dieci anni.\nI The Gits si formarono nel 1986 a Yellow Springs, nell'Ohio. Inizialmente la band si faceva chiamare \"Snivelling Little Rat Faced Gits\" ma pi\u00f9 tardi decisero di accorciare il nome semplicemente in The Gits. Nel 1988 registrarono l'album non ufficiale \"Private Lubs\" (che nel 1996 verr\u00e0 rimasterizzato col titolo Kings and Queens) e successivamente si trasferirono a Seattle, citt\u00e0 nella quale conquistarono un nutrito e fedele seguito.\nDopo la pubblicazione dei primi singoli \"Precious Blood\" (1990), \"Second Skin\" e \"Spear And Magic Helmet\" (1991) che catalizzarono una discreta attenzione, nel 1992 la band pubblic\u00f2 per la C/Z Records il primo album \"Frenching the Bully\" che, grazie anche alle ottime performance live ed alla carismatica personalit\u00e0 di Zapata sul palco, ottenne ottimi consensi. I The Gits sembravano destinati a una carriera in continua ascesa con tourn\u00e9e che li portarono anche in Europa.\nPrima di poter terminare la lavorazione del successivo disco \"Enter: The Conquering Chicken\", la notte del 7 luglio 1993 Mia Zapata venne brutalmente stuprata e assassinata mentre stava rincasando.\nIl caso provoc\u00f2 enorme scalpore in tutta Seattle, numerosi artisti e amici si mobilitarono. La batterista Valerie Agnew del gruppo 7 Year Bitch fond\u00f2, assieme a Stavey Westcott, l'organizzazione Home Alive per sensibilizzare e raccogliere fondi a favore dell'auto-difesa. Home Alive ha anche distribuito un CD, The Art Of Self Defence, che includeva brani dei the Gits oltre che di artisti come Nirvana, Pearl Jam e molti altri. Nel 1996 Joan Jett registr\u00f2, assieme ai restanti membri dei The Gits, il disco \"Evil Stig\" che includeva diverso materiale di Zapata.\nNonostante tutti i tentativi della polizia di Seattle per trovare il colpevole dell'omicidio, per un lungo periodo le investigazioni non portarono a nulla; finch\u00e9, dopo 7 anni, si \u00e8 potuto risalire all'omicida grazie ad una prova del DNA. Si trattava di un pescatore americano di origini cubane, Jesus Mezquia. Nel 2004 una giuria ha condannato Mezquia a 36 anni di prigione per l'omicidio."}
{"id": "1466850", "revid": "777591", "url": "https://it.wikipedia.org/wiki?curid=1466850", "title": "Union sportive dacquoise", "text": "L'Union sportive dacquoise Rugby Landes \u00e8 una polisportiva francese.\nIl club francese di rugby a 15 milita nella seconda divisione nazionale, il Pro D2.\nSquadra 2013/2014.\nTallonatori\nPiloni\nSeconde linee\nTerze linee\nMediani di mischia\nMediani d'apertura\nAli\nCentri\nEstremi"}
{"id": "1466858", "revid": "13102", "url": "https://it.wikipedia.org/wiki?curid=1466858", "title": "Pucciandone Martelli", "text": "Biografia.\nFior\u00ec a Pisa intorno al 1250 e di lui parl\u00f2 Gian Giorgio Trissino nella \"Poetica\", e Francesco Redi nelle Annotazioni del suo Ditirambo."}
{"id": "1466859", "revid": "928766", "url": "https://it.wikipedia.org/wiki?curid=1466859", "title": "Marc Garcia (motociclista 1967)", "text": "Carriera.\nPer quanto riguarda le partecipazioni alle gare del motomondiale, il suo esordio risale al 1992 in occasione del Gran Premio motociclistico di Francia della classe 250 a cui partecipa in qualit\u00e0 di wild card. Nella classe 500 corre poi con continuit\u00e0 nelle stagioni 1994 e 1995 in sella ad una ROC Yamaha 500 del DR Team Shark. Continua a correre nel contesto del motomondiale anche per la stagione 1996, spostandosi nel Thunderbike Trophy, che conclude 16\u00ba nella classifica piloti con 30 punti, guidando una Honda; la sua ultima apparizione \u00e8 invece nel Gran Premio motociclistico della Comunit\u00e0 Valenciana 1999 con una Honda NSR 500 V2 del team Dee Cee Jeans Racing quale pilota sostitutivo.\nOltre che alle competizioni del motomondiale, Garcia ha gareggiato anche nelle prove del mondiale endurance. Ha inoltre partecipato alle due stagioni della Supersport World Series chiudendo al tredicesimo posto nel 1997 in sella ad una Honda e al quarantacinquesimo nel 1998 con una Ducati. Dopo il ritiro dall'agonismo ha aperto una scuola di pilotaggio con il fratello Bernard."}
{"id": "1466861", "revid": "1748167", "url": "https://it.wikipedia.org/wiki?curid=1466861", "title": "Camarda", "text": "Camarda \u00e8 una frazione della citt\u00e0 dell'Aquila, situata alle pendici occidentali del Gran Sasso, a circa 800 m d'altitudine, lungo la strada statale 17-bis che da Bazzano sale a Campo Imperatore passando per Paganica, Tempera, Assergi e Fonte Cerreto, un tempo comune autonomo prima di essere aggregato al capoluogo ed ora sede della nona circoscrizione del comune.\nIn letteratura \u00e8 conosciuta, soprattutto, attraverso la novella in rima dal titolo \"La bella di Camarda\", opera di Emidio Cappelli, pubblicata nel 1857 e ristampata nel 1858.\nLa storia.\nCamarda ha origine durante l'Alto Medioevo, quando un'incursione di Longobardi spinsero molti abitanti di \"Forcona\" (area archeologica sita nella zona di Bagno - localit\u00e0 Civita di Bagno) a rifugiarsi nei luoghi limitrofi. Secondo la leggenda, il nome di Camarda deriva dal grido \"Cama ardet!\", urlato dai contadini che videro bruciare i loro covoni, a cui alcuni soldati Longobardi avevano messo fuoco.\nSuccessivamente, Camarda fu uno dei borghi che contribuirono alla fondazione dell'Aquila. Da allora, questo borgo leg\u00f2 il suo destino a quello della citt\u00e0.\nNel XIX secolo, Camarda fu eletto Comune, ma presto perse questo titolo, per diventare semplicemente una delle frazioni dell'Aquila.\nTrattasi del Regio decreto-legge del 29 luglio 1927 numero 1564 che prevede la soppressione e l'annessione al comune di Aquila degli Abruzzi dei comuni di Arischia, Bagno, Camarda, Lucoli, Paganica, Preturo, Roio, Sassa, nonch\u00e9 la frazione di San Vittorino del comune di Pizzoli. Nel 1947 Lucoli dopo essere stato per 20 anni una frazione dell'Aquila fu il solo a riuscire a ritornare comune autonomo a differenza degli altri 7 comuni soppressi.\nI paesi che facevano parte nel 1927 del Comune di Camarda erano: Camarda, Filetto, Assergi, Aragno e Pescomaggiore\nIl territorio dell'ex-Comune costituisce la nona circoscrizione del Comune dell'Aquila a parte la porzione dove sorge Aragno inserito nel consiglio terriroriale di partecipazione numero otto con Collebrincioni, San Giacomo, San Francesco, Torrione.\nMonumenti e luoghi d'interesse.\nCastello feudale (XI secolo).\nIl castello fu costruito nell'XI secolo sul punto pi\u00f9 alto del colle del borgo, e fu posseduto da Atenulfo di Tempera. Lo storico aquilano Anton Ludovico Antinori racconta che il castello nel XVIII secolo era ancora in buono stato di conservazione, quando fu sventrato dal terremoto del 1703, che ne fece rimanere in piedi la torre puntone, e parte della muratura perimetrale. Il recinto originario era potenziato da quattro torri angolari, delle quali quella pi\u00f9 antica oggi esistente, costruita dai Longobardi, e fortificata dai Normanni. Il castello nel 1424 sub\u00ec anche l'assedio di Braccio da Montone, che dichiar\u00f2 guerra ad Aquila. Il terremoto del 2009 ha lesionato parte della torre, che era rimasta in abbandono. La struttura attuale sovrasta il borgo antico di Camarda, e la parte delle mura perimetrali nell'Ottocento si \u00e8 fusa con le abitazioni civili, mentre la torre di guardia \u00e8 servito come postazione di controllo, e anche granaio o rimessa per vari oggetti. Tale torre ha pianta quadrata, con alcune feritorie, costruita in ciottoli di pietra, con la sommit\u00e0 obliqua.\nFontana del Treo (XV secolo).\nSi trova in Piazzetta del Treo, ossia il centro pubblico; \u00e8 in pietra a forma circolare, con quattro gambali che sostengono il catino a ciotola per la cannella. Tale fontana \u00e8 abbellita dalla presenza di una vicina torre medievale, successivamente rimodellata e trasformata in torre civica dell'orologio, a pianta ellittica, della quale solo uno spicchio \u00e8 mostrato alla piazza, poich\u00e9 il resto \u00e8 stato inglobato in un palazzo. Tale torre ha sulla sommit\u00e0 una gabbia in ferro battuto con le campanelle per battere le ore.\nL'orologio risale al 1873, e fu usato per scandire le ore di lavoro dei contadini, oltre a quello delle campane. Ci sono aneddoti circa la funzionalit\u00e0 di tale orologio, compromesso dal terremoto del 2009, poich\u00e9 si dice che non sia mai stato preciso nel battere l'ora, a volte si arrestava, oppure anticipava i rintocchi, oppure prolungava i battiti per minuti e minuti. La leggenda popolare vuole che il mastro orologiaio non potenzi\u00f2 l'orologio come convenuto per il mancato pagamento di 5 lire, e che si fosse vendicato per questo manomettendo il meccanismo.\nChiesa di Santa Maria Valleverde (XVI secolo).\nSi trova nella strada tra Camarda e Filetto. Ha un aspetto settecentesco, bench\u00e9 probabilmente risalga al Cinquecento; ha pianta rettangolare a capanna con navata unica all'interno. L'esterno \u00e8 molto semplice, realizzato in pietra con un portale rettangolare sormontato da un semplice finestrone centrale, poich\u00e9 \u00e8 stata usata come chiesa campestre, citata anche da Cappelli ne \"La bella di Camarda\". L'interno, all'ingresso, \u00e8 ornato da una schola cantorum con tre arcate principali, la volta \u00e8 a botte, e paraste scorrono sui lati per scandire dei riquadri con delle tele ex voto. L'abside semicircolare \u00e8 molto semplice, con una cornice che scandisce l'arco della lunetta, completamente stuccato.. La sola finestra presso il retro non \u00e8 in asse di simmetria con il trono del presbiterio.\nChiesa della Madonna di Valleverde (XVI secolo).\nSi trova tra il paese di contrada Filetto. Oggi ha aspetto del Settecento dopo il sisma del 1703; e ha pianta rettangolare a navata unica. L'interno sobrio \u00e8 barocco. L'esterno \u00e8 molto semplice, realizzato in pietra, con pianta rettangolare a capanna, stante a dimostrare che la chiesa nacque come Oratorio campestre.\nAntica chiesa di San Giovanni Battista, o \"Chiesa Vecchia\" (XIV secolo).\nSi trova nelle alture collinari del territorio di Filetto, ricostruita nel XV secolo, usata come chiesa parrocchiale sia dai popolani di Camarda che di Filetto. Lo storico Antinori in una ispezione del 1727 la descrive in cattivo stato di conservazione, poich\u00e9 l'ultimo restauro risaliva al 1539. Infatti dopo il terremoto del 1703 la sede della parrocchia fu spostata nella chiesa di Sant'Antonio. Nella visita del 1726, il Monsignor Taglialatela prescrisse di riparare l'altare maggiore e quello del Crocifisso, e di murare la porta principale, in attesa dei restauri. La chiesa cambi\u00f2 nome in \"Madonna delle Grazie\", come descritto nella visita pastorale di Sabbatini del 16 settembre 1759, mentre nel catasto del 1809 era citata come Madonna del Buonconsiglio, oppure \"Chiesa Vecchia\", dacch\u00e9 il nuovo borgo di Filetto si era sviluppato con una chiesa dentro le mura. Nel 1821 la chiesa era descritta in non perfette condizioni, e siccome non svolgeva da anni la funzione di parrocchia, si propose di adibirla a cappella mortuaria per il cimitero. La chiesa da quegli anni fino al 1884 fu restaurata pi\u00f9 volte, anche se per\u00f2 accadde che fu approvato il progetto comunale di Camrda per la costruzione del nuovo cimitero civile. Con le nuove leggi statali la chiesa non fu pi\u00f9 usata per tumulazione dei morti, con la costruzione di cappelle private, e quindi la \"chiesa vecchia\" fu abbandonata a s\u00e9 stessa per 200 anni, rovinando completamente.Oggi rimangono le mura perimetrali e sparuti resti di decorazioni del passato, poich\u00e9 l'Antinori la descrisse come riccamente affrescata di dipinti cinquecenteschi, e adorna di altari, dedicati a San Giovanni (il maggiore), alla Vergine del Rosario, al Crocifisso e a San Cristoforo.\nChiesa parrocchiale di San Giovanni Battista (XVII secolo).\nLa nuova chiesa parrocchiale di Camarda, si trova in \"Piazza Piedi La Terra\" (o piazzetta del Duomo), con un lato prospiciente la via della Chiesa. Ha un aspetto settecentesco rurale, costituito da una pianta rettangolare a capanna; la facciata \u00e8 molto semplice, adornata da un portale con la cornice rettangolare, affiancata da un bassorilievo con una breve descrizione latina sull'edificazione. Il timpano triangolare della sommit\u00e0 \u00e8 diviso dal resto dell'area da una cornice marcapiano. Sulla destra sorge un semplice campanile in pietra a pianta quadrata. L'interno \u00e8 a navata unica, in stile barocco, e conserva alcune opere tratte dalla vecchia chiesa di San Giovanni in rovina, come le statue ex voto e i paramenti sacri.\nL'elemento interno pi\u00f9 importante \u00e8 l'organo costruito da Adriano Fedri tra il 1770 e il 1780. Ha 23 canne e si conserva perfettamente nel suo stato originale, tranne la pedaliera del 1871. Lo strumento \u00e8 dotato di due mantici a 4 pieghe, azionati da due staffe di legno con corde.\nChiesa Madre di Filetto (XVII secolo).\nSi trova lungo via della Chiesa in contrada Filetto (piccolo borgo non lontano da Camarda), in pieno centro storico. Ha un aspetto barocco settecentesco con pianta rettangolare a capanna. L'aspetto \u00e8 molto simile alla parrocchiale di San Giovanni a Camarda, solo che il portale \u00e8 molto pi\u00f9 ornato da una cornice curvilinea, e il campanile sulla destra \u00e8 una tozza torre di pietra che si fonde con le case, non essendo molto alta.\nAbbazia dei Santi Crisante e Daria (XII secolo).\nSi trova nelle campagne di Filetto, realizzata dai signori di Poppleto (l'attuale frazione aquilana di Coppito) nel 1140, anche se \u00e8 ipotizzabile che una precedente cappella pastorale esistesse gi\u00e0 da qualche secolo, poich\u00e9 il monastero \u00e8 stato costruito sopra un tempio pagano, come si evince da una colonna d'et\u00e0 repubblicana inglobata all'interno. Il monastero dipese dall'abbazia benedettina di Bominaco, fino al 1264, quando papa Urbano IV trasfer\u00ec i beni nel monastero di Filetto. L'autonomia dell'abbazia fu confermata nel 1193 da una bolla di Celestino III. Il monastero godette di grande fama, fino alla perdita di possedimenti e alla riduzione dello stesso in semplice chiesa di campagna, a causa dei terremoti e della perdita dei favori dei vescovi. Tutto sommato la chiesa \u00e8 perfettamente conservata, e mostra un originale stile medievale. Ha pianta rettangolare a capanna, priva di decorazioni significative esterne, tranne delle cornici romaniche presso l'abside semicircolare.Il portale senza decorazioni significative, si affida per l'effetto al robusto elegante archivolto a filo di muro, con lunetta appena rientrata. L'interno a navata unica \u00e8 molto pi\u00f9 ricco, ornato di affreschi trecenteschi e duecenteschi di ispirazione bizantina, che mostrano alcune scene di vita dei santi dedicatari, mentre quello presso l'abside rappresenta Cristo in trono tra due angeli. Alcuni studiosi hanno ipotizzati che indubbiamente la chiesa \u00e8 stata influenzata dalle pitture della scuola umbro-nordica, che ha determinato anche la realizzazione degli affreschi di altri monasteri della vallata dell'Aterno, come a San Pellegrino di Bominaco e a San Benedetto in Perillis. Il soffitto \u00e8 a capriate lignee.\nGrotte rupestri di Filetto.\nSi trovano in salita della montagna sopra Filetto. La leggenda vuole che le grotte fossero la dimora di San Crisante prima della morte, prima che gli fosse costruita la chiesa.\nLe grotte furono usate fino al XIX secolo come rifugio dei pastori transumanti che viaggiavano da L'Aquila a Foggia e si conservano una fontana scavata apposta nella roccia e una mangiatoia per le pecore.\nCultura.\nGenealogia.\nCamarda \u00e8 la prima frazione del Comune dell'Aquila, e finora l'unica, per la quale sono disponibili gratuitamente, tramite l'accesso al database del sito familysearch.org/, le immagini digitalizzate dei registri della Chiesa cattolica relativi alla Parrocchia di San Giovanni Battista riguardanti i battesimi, i matrimoni, le morti e lo stato delle anime dall'anno 1606 al 1941. FamilySearch ha reso possibile in questo modo la preservazione di preziosi antichi documenti dall'usura del tempo ed ha dato, a quanti hanno interesse nel cercare i propri antenati o nel voler conoscere di pi\u00f9 riguardo alle proprie origini e alla storia della propria famiglia, l'opportunit\u00e0 di poter consultare questi archivi in qualsiasi momento ed in qualunque posto del mondo ove sia disponibile una connessione ad internet.\nSociet\u00e0.\nTradizioni e folclore.\nOgni anno, a partire dal 1989, l'associazione culturale \"Il Treo\" organizza il Presepe Vivente. La rievocazione si contraddistingue per il percorso lungo le caratteristiche piccole vie del centro storico con rievocazione di attivit\u00e0 tipiche della tradizione contadina, per la possibilit\u00e0 di degustare alcuni prodotti tipici delle antiche tradizioni rurali e per l'allestimento, al termine del tragitto, della Nativit\u00e0. Come consuetudine il ruolo di Ges\u00f9 Bambino \u00e8 ricoperto dall'ultimo nato del paese."}
{"id": "1466863", "revid": "81195", "url": "https://it.wikipedia.org/wiki?curid=1466863", "title": "US Dax", "text": ""}
{"id": "1466868", "revid": "1452073", "url": "https://it.wikipedia.org/wiki?curid=1466868", "title": "The Master Saga", "text": "The Master Saga / Pok\u00e9mon Saga \u00e8 una raccolta di Giorgio Vanni e Cristina D'Avena delle sigle italiane della serie animata \"Pok\u00e9mon,\" pubblicata il 3 gennaio 2006.\nIl disco.\nRiunisce in unico supporto le prime 7 sigle italiane del cartone animato, interpretate da Giorgio Vanni e da Cristina D'Avena in duetto con Vanni; contiene inoltre le versioni remix delle prime 6. che sono gli stessi pubblicati nelle 4 parti di \"Cartuno\". Lo stesso disco, seppur con serigrafia differente, \u00e8 stato riproposto all'interno del triplo CD \"Gormiti Compilation e i tuoi supereroi\" pubblicato nel 2008.\nUna raccolta similare ma pi\u00f9 completa di questa verr\u00e0 pubblicata un anno e mezzo pi\u00f9 tardi, sempre da RTI, con il titolo \"Pok\u00e9mon Compilation\".\nTracce.\nDalla traccia 5 alla traccia 13, le canzoni sono cantate in duetto dai due artisti. Le altre soltanto da Giorgio Vanni"}
{"id": "1466869", "revid": "287204", "url": "https://it.wikipedia.org/wiki?curid=1466869", "title": "Alberto Hidalgo", "text": "Biograf\u00eda.\nNacque nella citt\u00e0 andina di Arequipa. In giovent\u00f9 si trasfer\u00ec a Lima per studiare Medicina all'Universit\u00e0 di San Marcos. In seguito abbandon\u00f2 gli studi per dedicarsi alla letteratura.\nCollabor\u00f2 alla rivista \"Col\u00f3nida\", pubblicata nel 1916 e diretta da Abraham Valdelomar e pubblic\u00f2 i suoi primi poemi \"Panoplia L\u00edrica\" (1917), \"Las voces de colores\" (1918) e \"Joyer\u00eda\" (1919), in cui si evidenziano il suo carattere innovatore e anticonformista di fronte ai canoni della sua epoca.\nNel 1919 ebbe un ruolo importante nell'ambiente avanguardista, partecip\u00f2 e pubblic\u00f2 insieme a Borges e Huidobro l\"\u00cdndice de la nueva poes\u00eda americana\". Nel 1926 conobbe e lavor\u00f2 insieme a Xul Solar, G\u00fciraldes, Girondo e Macedonio Fern\u00e1ndez.\nOltre alla sua opera poetica pubblic\u00f2 dei racconti, \"Los sapos y otras personas\" (1927). Si dedic\u00f2 anche ad opere di teatro. Menzione a parte merita una collezione di libri di diffusione dell'opera di Sigmund Freud, pubblicati tra il 1930 e il 1945 con lo pseudonimo di Dr. J. G\u00f3mez Nerea, che contribuirono a far conoscere la psicoanalisi in Argentina.\nNel 1953 e nel 1966 fu proposto come candidato al Premio Nobel per la letteratura, senza che questo gli venisse mai assegnato.\nMor\u00ec a Buenos Aires il 12 novembre 1967, pochi mesi dopo aver ricevuto il Gran Premio de Honor assegnato dalla Fundaci\u00f3n Argentina para la Poes\u00eda, unico riconoscimento avuto in vita."}
{"id": "1466877", "revid": "767487", "url": "https://it.wikipedia.org/wiki?curid=1466877", "title": "Lobsang Trinley Lh\u00fcndrub Ch\u00f6kyi Gyaltsen", "text": "Biografia.\nNacque il 19 febbraio 1938 in quella che oggi \u00e8 una provincia autonoma di Qinghai, da Gonpo Tseten e Sonam Drolma. Il 3 giugno 1949 emissari di Thubten Ch\u00f6kyi Nyima lo riconobbero come la decima reincarnazione del Panchen Lama. La cerimonia di insediamento fu fatta l'11 giugno 1949 ad Amdo (Qinghai), sotto la supervisione di alcuni ufficiali cinesi che ne avevano approvato l'elezione. Tuttavia non fu riconosciuto dal 14\u00ba Dalai Lama, fino a quando non ci furono i negoziati del 1951.\nNel 1954 il Dalai Lama e il Panchen Lama andarono a Pechino ad assistere alla prima giornata del primo Congresso Nazionale del Popolo Cinese, voluta da Mao Zedong e altri leader.\nNel 1956 Lobsang and\u00f2 in pellegrinaggio in India assieme al Dalai Lama. Nel 1959 quest'ultimo decise di non tornare pi\u00f9 in Tibet, mentre il Panchen decise di farvi ritorno.\nDopo un viaggio attraverso il Tibet, nel maggio del 1962 Lobsang incontr\u00f2 Zhou Enlai per discutere su una petizione a favore del popolo tibetano. La petizione si concluse in un documento in cui si denunciava la difficile vita dei tibetani, oppressi dalle ferree regole cinesi. Inizialmente questo documento non ebbe alcun effetto, ma nell'ottobre del 1962 la Cina manifest\u00f2 tutto il suo risentimento per quel provvedimento, e la situazione peggior\u00f2 poi con l'inizio della Rivoluzione culturale cinese.\nNel 1968 Lobsang fu imprigionato, rilasciato solo nel 1977 fu costretto agli arresti domiciliari a Pechino fino al 1982. Dopo il suo rilascio, fu considerato dalle autorit\u00e0 cinesi come un soggetto \"politicamente riabilitato\" tanto da meritare la carica di vice presidente del Congresso Nazionale del Popolo.\nNel 1979 spos\u00f2 Han, una donna cinese e nel 1983 ebbe una figlia. Questo comportamento fu considerato da molti indegno, per un lama della scuola di Gelug.\nMorte.\nNel 1989 il 10\u00ba Panchen Lama mor\u00ec a Shigatse all'et\u00e0 di 51 anni, cinque giorni dopo aver tenuto un discorso pubblico in cui denunciava la politica cinese in Tibet.\nDopo la sua morte, l'attuale Dalai Lama decise di riabilitare il nome di Lobsang Trinley Lh\u00fcndrub Ch\u00f6kyi Gyaltsen, affermando che, in quel determinato contesto storico, il suo modo d'agire pot\u00e9 sembrare ambiguo e non consono alla carica che ricopriva, ma ogni sua azione fu volta a tutelare il popolo tibetano.\nInoltre, si deve proprio al 10\u00ba Panchen Lama la costruzione del monumento funebre di Tashi Langyar, edificato in memoria dei Panchen Lama dal quinto al nono, che videro le loro originarie tombe distrutte durante la Rivoluzione culturale cinese. Questa tomba \u00e8 situata presso monastero di Tashilhunpo."}
{"id": "1466888", "revid": "1543377", "url": "https://it.wikipedia.org/wiki?curid=1466888", "title": "Crisi del bilancio di Porto Rico", "text": "La crisi del bilancio di Porto Rico, meglio nota come Puerto Rico budget crisis, \u00e8 stata una crisi economica, politica e sociale che ha colpito il governo portoricano verso la fine dell'anno fiscale 2005-2006.\nEvoluzione della crisi.\nIl 1\u00ba maggio 2006 un significante deficit monetario, frutto di una errata gestione dei fondi statali, ha reso necessario chiudere il Dipartimento dell'educazione e altri 42 enti governativi, nonch\u00e9 tutti i 1.536 istituti scolastici pubblici, per un totale di 95.762 addetti statali mandati a casa in licenza, in quello che \u00e8 stato il primo crollo parziale del governo nella storia dell'isola. Le proteste popolari furono numerose e immediate.\nNei giorni a seguire il governatore An\u00edbal Acevedo Vil\u00e1 cerc\u00f2 di mettere d'accordo il Senato e la Camera dei rappresentanti sulle soluzioni da adottare.\nRisoluzione.\nIl 4 maggio ci furono i primi segnali positivi, con un semi-accordo sulla possibilit\u00e0 di introdurre nuove tasse. Operazione che divenne effettiva il 10 maggio, con l'introduzione di una tassa pari al 5,5% sull'acquisto di qualsiasi bene. Grazie a questa manovra la crisi fu dichiarata ufficialmente superata il 13 maggio, dopo due settimane di paralisi totale.\nIl 15 novembre, per stabilizzare il bilancio, il governo ha dovuto lasciare la possibilit\u00e0 ai singoli comuni di incrementare ulteriormente la nuova tassa dell'1,5% come tassa municipale, fino ad un massimo, quindi, del 7%."}
{"id": "1466899", "revid": "1610933", "url": "https://it.wikipedia.org/wiki?curid=1466899", "title": "Parrocchetto della Carolina", "text": ""}
{"id": "1466901", "revid": "46291", "url": "https://it.wikipedia.org/wiki?curid=1466901", "title": "Conuropsis", "text": ""}
{"id": "1466904", "revid": "1610933", "url": "https://it.wikipedia.org/wiki?curid=1466904", "title": "Piccione migratore", "text": ""}
{"id": "1466909", "revid": "205250", "url": "https://it.wikipedia.org/wiki?curid=1466909", "title": "Enrico Ranzanici", "text": "Commerciante per tradizione familiare e titolare di alcuni negozi di abbigliamento nel centro di Brescia \u00e8 stato anche un uomo di sport, dapprima come presidente e fondatore della Boxe Ranzanici, dal 1961 al 1964, poi come presidente del Brescia Calcio, eletto dall'assemblea dei soci il 7 giugno 1961, dopo che il sindaco Bruno Boni aveva costituito un \u00abComitato di salute pubblica\u00bb per rilanciare la squadra dopo le dimissioni di Piercarlo Beretta e la retrocessione in Serie C evitata d'un soffio.\nTre anni pi\u00f9 tardi Nico Ranzanici pass\u00f2 il testimone a Giacomo Ghidini alla vigilia del ritorno in Serie A, dopo ben 18 anni di purgatorio in Serie B. Era il Brescia di Renato Gei.\n\u00c8 stato dal 1964 al 1968 presidente della Federazione provinciale della caccia.\nIn seguito per due mandati, dal 1968 al 1972 e dal 1979 al 1986 \u00e8 stato presidente dell'Automobile Club d'Italia (ACI) bresciano e della sezione provinciale della Croce Rossa.\nNel 1985 era stato insignito del \u00abPremio della Brescianit\u00e0\u00bb come \u00abbresciano di dinamico altruismo e di sportiva generosit\u00e0\u00bb.\nBibliografia.\nEnciclopedia Bresciana. Volume XIV a pagina 295. Edizione Voce del Popolo, 1997."}
{"id": "1466913", "revid": "3082", "url": "https://it.wikipedia.org/wiki?curid=1466913", "title": "Ludi sarmatici", "text": ""}
{"id": "1466921", "revid": "122487081", "url": "https://it.wikipedia.org/wiki?curid=1466921", "title": "Nazione costitutiva", "text": "Nazione costitutiva \u00e8 un termine utilizzato dalle istituzioni ufficiali per designare quelle nazioni che insieme ad altre formano un'entit\u00e0 o un gruppo pi\u00f9 ampio, come uno stato sovrano. L'Organizzazione per la Cooperazione e lo Sviluppo Economico (OCSE) ha impiegato questa formula per indicare le repubbliche socialiste della Jugoslavia, mentre l'Unione Sovietica l'ha usata per indicare le repubbliche sovietiche. Le istituzioni europee come il Consiglio d'Europa usavano spesso questa dicitura per riferirsi ai Paesi dell'Unione europea. In italiano l'espressione \u00e8 utilizzata usualmente per riferirsi a quegli stati aventi una propria Costituzione autonoma che tuttavia riconoscono l'autorit\u00e0 di una Casa reale regnante su pi\u00f9 nazioni.\nLa parola \"costitutivo\" \u00e8 semplicemente un aggettivo privo di valenza legale, pertanto non ha alcun significato al di fuori del contesto in cui si adopera, cio\u00e8 per indicare un componente di un gruppo alternativo di stati.\nRegno Unito di Gran Bretagna e Irlanda del Nord.\nLe nazioni costitutive (inglese: \"constituent country\") del Regno Unito di Gran Bretagna e Irlanda del Nord sono:\nRegno dei Paesi Bassi.\nLe nazioni costitutive (\"landen\") del Regno dei Paesi Bassi sono:\nStatus distintivi.\nOgnuna delle quattro nazioni costitutive ha la sua costituzione: la Costituzione del Regno dei Paesi Bassi (\"Grondwet van het Koninkrijk der Nederlanden\") che si applica in toto nei Paesi Bassi e solo in alcuni aspetti nelle altre nazioni costitutive; la Costituzione di Aruba (\"Staatsregeling van Aruba\"); la Costituzione di Cura\u00e7ao (\"Staatsregeling van Cura\u00e7ao\"); la Costituzione di Sint Maarten (\"Staatsregeling van Sint Maarten\"). Ognuna delle quattro parti costituenti ha anche una propria amministrazione e un parlamento. Insieme formano una federazione sotto il potere del monarca come di un singolo capo di stato.\nCittadinanza.\nIl Regno dei Paesi Bassi \u00e8 membro dell'Unione europea; tuttavia Aruba, Cura\u00e7ao e Sint Maarten non ne sono considerate parte, ma hanno lo status di Paesi e territori d'oltremare (\"PTOM\", in lingua olandese \"LGO's\", \"Landen en Gebiedsdelen Overzee\"). Dato che la cittadinanza fa capo al regno, e non \u00e8 distinta per le quattro nazioni costituenti, i cittadini di tutte e quattro sono anche cittadini dell'Unione Europea, ma i residenti di Aruba, Cura\u00e7ao e Sint Maarten non hanno diritto di voto alle elezioni per il Parlamento Europeo.\nValuta.\nLe quattro nazioni costitutive non hanno la medesima valuta. I Paesi Bassi hanno l'euro e, nelle proprie municipalit\u00e0 speciali, il dollaro statunitense; Aruba usa il fiorino di Aruba; Cura\u00e7ao e Sint Maarten il fiorino delle Antille olandesi.\nRegno di Danimarca.\nA giugno 2009, il Regno di Danimarca \u00e8 ufficialmente composto da tre nazioni costitutive:\nCittadinanza.\nNel \"Regno di Danimarca\" \u00e8 presente solo la Costituzione della Danimarca (in danese \"Danmarks Riges Grundlo\") che ha validit\u00e0 nelle tre nazioni del regno.\nStatus distintivi.\nLa Danimarca \u00e8 membro dell'Unione europea. Tuttavia le Isole F\u00e6r \u00d8er non sono considerate parte dell'UE, ma hanno lo status di regioni ultraperiferiche, mentre la Groenlandia \u00e8 stata membro dell'allora Comunit\u00e0 Economica Europea (oggi Unione europea) fino al 1982. Gli abitanti delle isole F\u00e6r \u00d8er e della Groenlandia sono cittadini UE in virt\u00f9 della loro cittadinanza danese, ma non hanno diritto di voto al Parlamento Europeo.\nValuta.\nLe tre nazioni costitutive non hanno la medesima valuta. La Danimarca e la Groenlandia utilizzano la Corona danese, le isole F\u00e6r \u00d8er usano la Corona delle Isole F\u00e6r \u00d8er, che ha lo stesso valore della Corona danese e ha circolazione ufficiale nelle isole."}
{"id": "1466922", "revid": "819238", "url": "https://it.wikipedia.org/wiki?curid=1466922", "title": "Piano caricatore", "text": "Il piano caricatore \u00e8 un'infrastruttura tipicamente atta al carico e scarico delle merci sia in ambito ferroviario che del trasporto su strada.\nSi tratta, di massima, di una lunga banchina di altezza standard che permette l'accesso diretto al piano di carico dei veicoli o dei carri ferroviari.\nLa dimensione di lunghezza \u00e8 variabile e dipende dalla quantit\u00e0 di merci e veicoli che devono essere caricati contemporaneamente. L'altezza e la distanza dal piano del ferro deve essere strettamente rispettata nel caso di rotabile ferroviario perch\u00e9 possa liberamente circolare senza problemi. Nel caso dei piani di caricamento degli autocarri invece \u00e8 importante solamente l'altezza da terra, mentre sono libere tutte le altre dimensioni.\nIl piano caricatore pu\u00f2 essere di tipo semplice o di tipo coperto; nel secondo caso in genere \u00e8 presente una tettoia di copertura e un magazzino o deposito per le merci movimentate. "}
{"id": "1466930", "revid": "580", "url": "https://it.wikipedia.org/wiki?curid=1466930", "title": "Fornaci di laterizi Picci", "text": "Le ex Fornaci di laterizi Picci sono un complesso di edifici di interesse archeologico-industriale, siti nelle campagne di Ussana vicino alle ex cave di Luigi Picci. Fondate dal cavaliere Barbarossa agli inizi degli anni 1960 e comprate successivamente dall'impresa Scanu. La fabbrica (conosciuta dal paese come \"sa Geramica\") ha chiuso i battenti verso la met\u00e0 degli anni '80 del XX secolo.\nProprietari.\nIole Tomassini fece costruire le fornaci a Ussana dopo quelle di Quartu dopo il boom di richieste urgenti di laterizi a casa dei bombardamenti della seconda guerra mondiale e fu di sua propriet\u00e0 fino al 1980 che la vendette alla ditta Scanu S.P.A. che ne divenne proprietaria.\nStoria.\nNegli anni 1960, Barbarossa fece realizzare nuovi capannoni per la fabbricazione di laterizi e tegole nelle campagne di Ussana vicino alle ex cave di Luigi Picci. \nStabil\u00ec un contratto con il comune Ussanese nel quale quest' ultimo avrebbe lasciato l'intera campagna e le sue colline ricche di argilla gratuitamente a sua disposizione a patto che la ditta assumesse personale del paese.\nDurante la seconda guerra mondiale, l'impresa ebbe dei rallentamenti tanto che dovette chiudere. Ma dopo riprese con una crescita improvvisa. Infatti ci furono elevate richieste di mattoni dopo i bombardamenti sulle citt\u00e0, porti e ferrovie.\nLa vecchia fabbrica (conosciuta in paese come \"sa Geramica\") utilizzava come cottura dei mattoni i forni Hoffman, ovvero una grossa fornace circolare composta da due gallerie, e come impianto di raffreddamento dei ventilatori centrifughi. All'inizio del XXI secolo, la struttura risiede ancora del grande capannone con un primo piano sopra i forni per la deposizione dei mattoni cotti, quattro grandi seccatoi dove depositavano i mattoni crudi per asciugare e infine a pochi passi dalla fabbrica si trovano ancora gli uffici con gli appartamenti da almeno quattro piani con tanto di terrazza, sicuramente di alcune famiglie importanti che lavoravano l\u00ec in quel periodo.\nDalla met\u00e0 degli anni '80, i macchinari iniziarono a dare i primi problemi per la loro et\u00e0 e scarsa manutenzione, infatti i laterizi presentavano dei difetti. Di conseguenza i responsabili decisero di ricorrere ad una raccolta firme per vendere dei terreni appartenenti al Conte Barbarossa nel capoluogo della Sardegna e il profitto era indirizzato all'acquisto di nuovi macchinari. Pertanto, non and\u00f2 come predefinito e in seguito l'intera struttura fu venduta alla ditta Scanu, che assunse il titolo come ultimo proprietario della storia di \"Geramica\". \nNegli anni 2020, della fabbrica n\u00e9 rimane il vecchio capannone con alcuni macchinari in stato di rovina con montagne di mattoni ancora crudi e gli alloggi senza alcun contenuto all'interno, devastato dai vandali che ricoprirono i muri di graffiti/murales e distruggendo porte e finestre. I seccatoi e i forni sono quasi crollati e Madre Natura ha quasi ripreso lentamente ci\u00f2 che \u00e8 suo."}
{"id": "1466932", "revid": "838137", "url": "https://it.wikipedia.org/wiki?curid=1466932", "title": "Opel 30PS (1904)", "text": "La 30PS era una piccola famiglia di autovetture di lusso prodotte dalla Casa automobilistica tedesca Opel dal 1904 al 1909.\nProfilo e storia.\nLa fascia di lusso delle gamma Opel durante gli anni '900 si divideva in tre sottofasce: la prima era quella meno costosa, ed era costituita dai modelli 20/22 PS, 15/24 PS e 16/35 PS, modelli equipaggiati con motori fra i 3.8 ed i 4.1 litri; la pi\u00f9 costosa comprendeva i modelli appartenenti alle famiglie 40PS ed i modelli 24/50 PS e 25/55 PS, che avevano motori oltre i 6 litri. Vi era una terza sottofascia, di tipo intermedio, a cui appartenevano modelli con motori tra i 4.7 ed i 5.3 litri.&lt;br&gt;\nCon il lancio della famiglia 30PS, la Casa di R\u00fcsselsheim esord\u00ec proprio in questa sottofascia. I modelli che la composero erano di indiscusso prestigio e furono prodotti in svariate versioni.\nLa 30/32 PS.\nIl primo modello appartenente a questa famiglia fu lanciato nel 1904 e prese il nome di 30/32 PS. Era una prestigiosa vettura proposta come \"tonneau\" o come double-phaeton e montava un 4 cilindri simile nell'architettura a quello della 20/22 PS, in cui i cilindri erano accoppiati. Parte del progetto, per\u00f2, era di origine Darracq, come in una buona parte delle primissime Opel. Tale motore aveva una cilindrata di 4730 cm\u00b3 ed era in grado di erogare una potenza massima di 30 CV a 1400 giri/min.&lt;br&gt;\nLa trasmissione era ad albero cardanico, con cambio a 3 marce.&lt;br&gt;\nIl telaio era costituito da un pianale in lamiera di acciaio, dove venivano fissate le sospensioni ad assale rigido e molle a balestra semiellittica, nonch\u00e9 i freni, del tipo a nastro, che agivano sul cambio.&lt;br&gt;\nLa 30/32 PS fu prodotta fino alla fine del 1905.\nLa 25/30 PS.\nLa 30/32 PS fu sostituita all'inizio del 1906 dalla 25/30 PS, che con il precedente modello condivideva gran parte della meccanica, a partire dal motore, per arrivare al telaio, al cambio ed alle sospensioni. Dal precedente modello, la 25/30 PS eredit\u00f2 anche l'origine del progetto, parzialmente di derivazione Darracq. &lt;br&gt;\nDifferente fu la gamma di versioni: la 25/30 PS non fu pi\u00f9 prodotta come \"tonneau\", ma in compenso, accanto alle allora consuete versioni double-phaeton, vi furono anche le limousine, le landaulet ed anche le coup\u00e9. L'unica differenza telaistica tra la 25/30 PS e la 30/32 PS stava nel passo, che sulla 25/30 PS era molto pi\u00f9 allungato, e passava da 2.25 a ben 3.05 m, ma alcune versioni utilizzavano telai a passo ancor pi\u00f9 lungo, fino a 3.25 m.&lt;br&gt;\nQuesta vettura fu prodotta fino alla fine di quello stesso 1906, dopodich\u00e9 fu tolta dal listino.\nLa 18/30 PS.\nAll'inizio del 1907, alla 25/30 PS subentr\u00f2 un nuovo modello, l'ultimo appartenente alla famiglia 30PS, e denominato 18/30 PS. Rispetto alla 25/30 PS, vi furono le variazioni di rilievo, consistenti principalmente nella trasmissione, che vide l'arrivo del cambio a quattro marce e della frizione a cono, ma anche nel telaio, non pi\u00f9 a pianale, ma a longheroni e traverse in acciaio.&lt;br&gt;\nImmutati rimasero invece il motore, l'impianto frenante e le sospensioni.&lt;br&gt;\nAll'inizio del 1908, il motore sub\u00ec per\u00f2 un leggerissimo intervento, cosicch\u00e9 la potenza massima sal\u00ec a 32 CV a 1500 giri/min.&lt;br&gt;\nLa vettura fu prodotta in ben cinque varianti di carrozzeria: phaeton a due o tre file di sedili, landaulet, coup\u00e9 o limousine.&lt;br&gt;\nLa 18/30 PS fu prodotta fino all'inizio del 1909."}
{"id": "1466933", "revid": "187795", "url": "https://it.wikipedia.org/wiki?curid=1466933", "title": "Nico Ranzanici", "text": ""}
{"id": "1466934", "revid": "1573940", "url": "https://it.wikipedia.org/wiki?curid=1466934", "title": "Anodorhynchus", "text": "Anodorhynchus \u00e8 un genere della famiglia degli Psittacidi.\nComprende alcune grandi are di colore azzurro originarie delle regioni aperte e semi-aperte del Sudamerica centrale e orientale. Delle tre specie che costituiscono il genere, due sono in pericolo e un'altra forse \u00e8 gi\u00e0 estinta. Alcuni studiosi, inoltre, sulla base di testimonianze molto scarse, ipotizzano che in passato esistesse anche una quarta specie ormai scomparsa. Con una lunghezza di circa 100\u00a0cm, l'ara giacinto \u00e8 il pi\u00f9 lungo pappagallo del mondo. Tutte e tre le specie si nutrono soprattutto delle noci di poche specie di palme (soprattutto \"Acrocomia aculeata\", \"Attalea phalerata\", \"Butia yatay\" e \"Syagrus coronata\").\nTassonomia.\nIl genere \"Anodorhynchus\" comprende tre specie riconosciute:\nOltre a queste tre specie ricordiamo anche il cosiddetto \"'On\u00e9 Couli\" (\"Anodorhynchus purpurascens\"), descritto da Rothschild e illustrato nel suo libro \"Extinct Birds\", pubblicato nel 1907; le prove a sostegno dell'esistenza di questa ipotetica specie estinta, comunque, sono veramente ridotte. In assenza di esemplari da osservare, Rothschild descrisse e classific\u00f2 questa ara come specie separata sulla base di testimonianze inerenti ad are di colore viola che in passato vivevano sull'isola di Guadalupa; tuttavia, questi uccelli erano probabilmente are giacinto importate dal Sudamerica continentale."}
{"id": "1466937", "revid": "110157", "url": "https://it.wikipedia.org/wiki?curid=1466937", "title": "Flavoproteina (trasferisce elettroni) deidrogenasi", "text": "La flavoproteina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina ferro-zolfo, che forma parte del sistema di trasferimento degli elettroni, del mitocondrio."}
{"id": "1466938", "revid": "38120", "url": "https://it.wikipedia.org/wiki?curid=1466938", "title": "Tadpole \u2013 Un giovane seduttore a New York", "text": ""}
{"id": "1466939", "revid": "110157", "url": "https://it.wikipedia.org/wiki?curid=1466939", "title": "Metilenetetraidrofolato reduttasi (ferredossina)", "text": "La metilenetetraidrofolato reduttasi (ferredossina) \u00e8 un enzima appartenente alla classe delle ossidoreduttasi, che catalizza la seguente reazione:\n\u00c8 una flavoproteina ferro-zolfo che contiene anche zinco. L'enzima di \"Clostridium formicoaceticum\" catalizza la riduzione del blu di metilene, menadione, benzil viologeno, rubredossina o FAD con il 5-metiltetraidrofolato e l'ossidazione della ferredossina ridotta o FADH2 con il 5,10-metilenetetraidrofolato. Comunque, a differenza della metilenetetraidrofolato reduttasi (NAD(P)H) (), non c'\u00e8 attivit\u00e0 con il NAD(P)H."}
{"id": "1466940", "revid": "38120", "url": "https://it.wikipedia.org/wiki?curid=1466940", "title": "Halloweentown High \u2013 Libri e magia", "text": ""}
{"id": "1466941", "revid": "110157", "url": "https://it.wikipedia.org/wiki?curid=1466941", "title": "Dimetilammina deidrogenasi", "text": "La dimetilammina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima contiene FAD ed un centro [4Fe-4S]."}
{"id": "1466942", "revid": "38120", "url": "https://it.wikipedia.org/wiki?curid=1466942", "title": "He's a Woman \u2013 She's a Man", "text": ""}
{"id": "1466943", "revid": "1543377", "url": "https://it.wikipedia.org/wiki?curid=1466943", "title": "Trimetilammina deidrogenasi", "text": "La trimetilammina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nUn certo numero di derivati alchil-sostituiti della trimetilammina possono agire come donatori di elettroni; il fenazina metosulfato e il 2,6-dicloroindofenolo possono agire come accettori di elettroni. L'enzima contiene FAD ed un centro [4Fe-4S]."}
{"id": "1466944", "revid": "1543377", "url": "https://it.wikipedia.org/wiki?curid=1466944", "title": "Sarcosina deidrogenasi", "text": "La sarcosina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FMN)."}
{"id": "1466945", "revid": "1543377", "url": "https://it.wikipedia.org/wiki?curid=1466945", "title": "Dimetilglicina deidrogenasi", "text": "La dimetilglicina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina."}
{"id": "1466946", "revid": "1543377", "url": "https://it.wikipedia.org/wiki?curid=1466946", "title": "L-pipecolato deidrogenasi", "text": "La L-pipecolato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl prodotto reagisce con l'acqua per formare 2-amminoadipato 6-semialdeide, i.e. 2-ammino-6-ossoesanoato."}
{"id": "1466947", "revid": "1543377", "url": "https://it.wikipedia.org/wiki?curid=1466947", "title": "Nicotina deidrogenasi", "text": "La nicotina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una metalloproteina (FMN). Pu\u00f2 agire sia sull'enantiomero che esiste in natura (\"S\"), sia su quello sintetico (\"R\") della nicotina, con ritenzione di configurazione in entrambi i casi [4]."}
{"id": "1466948", "revid": "110157", "url": "https://it.wikipedia.org/wiki?curid=1466948", "title": "Metilglutammato deidrogenasi", "text": "La metilglutammato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nUn certo numero di amminoacidi \"N\"-metil-sostituiti pu\u00f2 agire come donatore; il 2,6-dicloroindofenolo \u00e8 il migliore accettore."}
{"id": "1466949", "revid": "110157", "url": "https://it.wikipedia.org/wiki?curid=1466949", "title": "Spermidina deidrogenasi", "text": "La spermidina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoemoproteina (FAD). La ferricianide, il 2,6-dicloroindofenolo ed il citocromo \"c\" possono agire come accettori. Il 4-amminobutanale condensa non enzimaticamente a 1-pirrolina."}
{"id": "1466952", "revid": "1573940", "url": "https://it.wikipedia.org/wiki?curid=1466952", "title": "Prolina deidrogenasi", "text": "La prolina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD)."}
{"id": "1466953", "revid": "1573940", "url": "https://it.wikipedia.org/wiki?curid=1466953", "title": "Metilenetetraidrometanopterina deidrogenasi", "text": "La Metilenetetraidrometanopterina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl coenzima F420 \u00e8 un derivato della 7,8-didemetil-8-idrossi-5-deazariboflavina; la metanopterina \u00e8 un analogo della pterina. L'enzima \u00e8 coinvolto nella formazione del metano dalla CO2 in \"Methanobacterium thermoautotrophicum\"."}
{"id": "1466955", "revid": "1543377", "url": "https://it.wikipedia.org/wiki?curid=1466955", "title": "5,10-metilenetetraidrometanopterina reduttasi", "text": "La 5,10-metilenetetraidrometanopterina reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima catalizza una reazione intermedia nella metanogenesi dalla CO2 e dall'H2 nei batteri."}
{"id": "1466956", "revid": "110157", "url": "https://it.wikipedia.org/wiki?curid=1466956", "title": "Citochinina deidrogenasi", "text": "La citochinina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (derivata FAD). Catalizza l'ossidazione delle citochine, una famiglia di derivati dell'adenina \"N\"6-sostituita, che sono ormoni delle piante, dove il sostituente \u00e8 un dimetilallil o un altro gruppo fenilico. Sebbene si pensasse che questa attivit\u00e0 fosse catalizzata dalla ossidasi (forma idrogeno-perossido), questo enzima tuttavua non richiede ossigeno per l'attivit\u00e0 e non forma perossido di idrogeno. Il 2,6-dicloroindofenolo, blu di metilene, nitroblu tetrazolio, la fenazina metosulfato ed il Cu(II) in presenza di imidazolo possono agire come accettori. L'enzima ha una parte nella regolazione della produzione di riso-grano, con livelli pi\u00f9 bassi di enzima che portano ad un'aumentata produzione di grano."}
{"id": "1466957", "revid": "1543377", "url": "https://it.wikipedia.org/wiki?curid=1466957", "title": "NAD(P)+ transidrogenasi (B-specifica)", "text": "La NAD(P)+ transidrogenasi (B-specifica) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima di\"Azotobacter vinelandii\" \u00e8 una flavoproteina (FAD). \u00c8 B-specifica rispetto sia al NAD che al NADP. Agisce anche sugli deammino coenzimi."}
{"id": "1466959", "revid": "1366835", "url": "https://it.wikipedia.org/wiki?curid=1466959", "title": "NAD(P)+ transidrogenasi (AB-specifica)", "text": "La NAD(P)+ transidrogenasi (AB-specifica) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima dei mitocondri del cuore \u00e8 A-specifico rispetto al NAD e B-specifico rispetto al NADP. "}
{"id": "1466960", "revid": "1543377", "url": "https://it.wikipedia.org/wiki?curid=1466960", "title": "Citocromo-b5 reduttasi", "text": "La citocromo-b5 reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD)."}
{"id": "1466961", "revid": "1543377", "url": "https://it.wikipedia.org/wiki?curid=1466961", "title": "NADPH-emoproteina reduttasi", "text": "La NADPH-emoproteina reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FMN, FAD) contenente sia FMN che FAD. Il numero \"n\" nell'equazione \u00e8 1 se l'emoproteina subisce una riduzione a 2-elettroni, ed \u00e8 2 se subisce una riduzione a 1-elettrone. L'enzima catalizza la riduzione delle monoossigenasi eme-tiolato-dipendenti, come la monoossigenasi aspecifica (), e la riduzione dell'eme ossigenasi (). Esso \u00e8 parte del sistema microsomiale idrossilante. Riduce anche il citocromo \"b\"5 e il citocromo \"c\"."}
{"id": "1466962", "revid": "110157", "url": "https://it.wikipedia.org/wiki?curid=1466962", "title": "NADPH-citocromo-c2 reduttasi", "text": "La NADPH-citocromo-c2 reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD)."}
{"id": "1466963", "revid": "110157", "url": "https://it.wikipedia.org/wiki?curid=1466963", "title": "Legemoglobina reduttasi", "text": "La legemoglobina reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nQuesto tipo di enzima \u00e8 usato dalla leg-emoglobina per apportare energia (ATP) durante il processo di nitrogenasi da parte di batteri Rhizobium."}
{"id": "1466965", "revid": "1543377", "url": "https://it.wikipedia.org/wiki?curid=1466965", "title": "NAD(P)H ossidasi", "text": "La NAD(P)H ossidasi \u00e8 un enzima appartenente alla classe delle ossidoreduttasi che catalizza la formazione dell'anione superossido secondo la reazione:\nIn presenza dell'enzima superossido dismutasi l'anione superossido pu\u00f2 essere convertito in perossido d'idrogeno.\nL'enzima richiede FAD, eme e calcio. Quando il calcio \u00e8 presente, questa glicoproteina transmembrana genera H2O2 transferendo elettroni dal NAD(P)H intracellulare all'ossigeno molecolare extracellulare. Il ponte elettronico all'interno dell'enzima contiene una molecola di FAD e probabilmente due gruppi eme. Questa flavoproteina \u00e8 espressa nella membrana apicale dei tireociti, e fornisce H2O2 per la biosintesi perossidasi-catalizzata degli ormoni della tiroide."}
{"id": "1466966", "revid": "1543377", "url": "https://it.wikipedia.org/wiki?curid=1466966", "title": "NAD(P)H deidrogenasi (chinone)", "text": "La NAD(P)H deidrogenasi (chinone) \u00e8 un enzima appartenente alla classe delle ossidoreduttasi, che catalizza la seguente reazione:\nUna flavoproteina. L'enzima catalizza la riduzione a due elettroni, ed ha una preferenza per i chinoni, accettori a catena corta, come l'ubichinone, benzochinone, juglone e durochinone. Gli animali, ma non le piante, hanno una forma enzimatica che \u00e8 inibita dal dicumarolo."}
{"id": "1466967", "revid": "110157", "url": "https://it.wikipedia.org/wiki?curid=1466967", "title": "Monodeidroascorbato reduttasi (NAD)", "text": "La monodeidroascorbato reduttasi (NAD) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1466969", "revid": "1543377", "url": "https://it.wikipedia.org/wiki?curid=1466969", "title": "P-benzochinone reduttasi (NADPH)", "text": "La p-benzochinone reduttasi (NADPH) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 coinvolto nel pathway della degradazione del 4-nitrofenolo nei batteri."}
{"id": "1466971", "revid": "1543377", "url": "https://it.wikipedia.org/wiki?curid=1466971", "title": "2-idrossi-1,4-benzochinone reduttasi", "text": "La 2-idrossi-1,4-benzochinone reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (contenente FMN) che differisce nella specificit\u00e0 di substrato dalle altre chinone reduttasi. L'enzima di \"Burkholderia cepacia\" \u00e8 inducibile attraverso 2,4,5-triclorofenossiacetato."}
{"id": "1466973", "revid": "339392", "url": "https://it.wikipedia.org/wiki?curid=1466973", "title": "Cardinale Mazzarino", "text": ""}
{"id": "1466975", "revid": "120582208", "url": "https://it.wikipedia.org/wiki?curid=1466975", "title": "Trimetilammina-N-ossido reduttasi", "text": "La trimetilammina-\"N\"-ossido reduttasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1466976", "revid": "110157", "url": "https://it.wikipedia.org/wiki?curid=1466976", "title": "NADPH deidrogenasi", "text": "La NADPH deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FMN nei lieviti, FAD nelle piante)."}
{"id": "1466977", "revid": "1573940", "url": "https://it.wikipedia.org/wiki?curid=1466977", "title": "NAD deidrogenasi", "text": "La NAD deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina contenente centri ferro-zolfo. Dopo che i preparati vengono sottoposti a certi trattamenti, il citocromo \"c\" pu\u00f2 agire come accettore. In condizioni normali, due protoni vengono presi dal citocromo, o dal compartimento intramitocondriale o stromale. E situata nel complesso mitocondriale come la NADH deidrogenasi (ubichinone) ()."}
{"id": "1466979", "revid": "1573940", "url": "https://it.wikipedia.org/wiki?curid=1466979", "title": "NAD deidrogenasi (chinone)", "text": "La NAD deidrogenasi (chinone) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima pu\u00f2 utilizzare anche il menachinone come accettore. \u00c8 inibito dall'AMP e dal 2,4-dinitrofenolo ma non dal dicumarolo o da derivati dell'acido folico."}
{"id": "1466981", "revid": "1573940", "url": "https://it.wikipedia.org/wiki?curid=1466981", "title": "NADPH deidrogenasi (chinone)", "text": "La NADPH deidrogenasi (chinone) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina e pu\u00f2 utilizzare il menachinone come accettore. \u00c8 inibito dal dicumarolo e da derivati dell'acido folico ma non dal 2,4-dinitrofenolo."}
{"id": "1466982", "revid": "1543377", "url": "https://it.wikipedia.org/wiki?curid=1466982", "title": "Nitrato reduttasi (NAD)", "text": "La nitrato reduttasi (NAD) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina ferro-zolfo e molibdeno. \u00c8 un complesso enzimatico interessante sotto il profilo fisiologico vegetale, dal momento che \u00e8 il catalizzatore di una reazione che comporta la riduzione da nitrato a nitrito. Questa reazione avviene grazie ad una catena di trasferimento elettronico, tramite questa catena, due elettroni vengono trasferiti dal NADH all'NO3-, in questo modo, il nitrato viene convertito in nitrito. La reazione di riduzione continua poi tramite la nitrito reduttasi che converte il nitrito ad ammoniaca, quest'ultima verr\u00e0 poi assemblata a scheletri carboniosi rendendola non tossica, e trasformandola in glutammina a ac. glutammico."}
{"id": "1466983", "revid": "228587", "url": "https://it.wikipedia.org/wiki?curid=1466983", "title": "Nitrato reduttasi (NAD(P)H)", "text": "La Nitrato reduttasi (NAD(P)H) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina ferro-zolfo e molibdeno."}
{"id": "1466984", "revid": "1543377", "url": "https://it.wikipedia.org/wiki?curid=1466984", "title": "Nitrato reduttasi (NADPH)", "text": "La nitrato reduttasi (NADPH) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina ferro-zolfo e molibdeno."}
{"id": "1466985", "revid": "1543377", "url": "https://it.wikipedia.org/wiki?curid=1466985", "title": "Nitrito reduttasi (NAD(P)H)", "text": "La nitrito reduttasi (NAD(P)H) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina ferro-zolfo (eme), contenente siroeme."}
{"id": "1466986", "revid": "110157", "url": "https://it.wikipedia.org/wiki?curid=1466986", "title": "Iponitrito reduttasi", "text": "La iponitrito reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una metalloproteina."}
{"id": "1466987", "revid": "1543377", "url": "https://it.wikipedia.org/wiki?curid=1466987", "title": "Azobenzene reduttasi", "text": "La azobenzene reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nLa reazione avviene nella direzione inversa rispetto a quella mostrata sopra. Altre azo sonde, come il Rosso Metile, Rocceline, Arancione Solare e Nero Sumifix B possono essere ridotte [2]."}
{"id": "1466989", "revid": "1543377", "url": "https://it.wikipedia.org/wiki?curid=1466989", "title": "GMP reduttasi", "text": "La GMP reduttasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1466990", "revid": "120582530", "url": "https://it.wikipedia.org/wiki?curid=1466990", "title": "Nitrochinolina-N-ossido reduttasi", "text": "La nitrochinolina-\"N\"-ossido reduttasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1466991", "revid": "110157", "url": "https://it.wikipedia.org/wiki?curid=1466991", "title": "Idrossilammina reduttasi (NAD)", "text": "La idrossilammina reduttasi (NAD) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche su alcuni idrossammati."}
{"id": "1466992", "revid": "110157", "url": "https://it.wikipedia.org/wiki?curid=1466992", "title": "4-(dimetilamino)fenilazossibenzene reduttasi", "text": "La 4-(dimetilamino)fenilazossibenzene reduttasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1466993", "revid": "120582944", "url": "https://it.wikipedia.org/wiki?curid=1466993", "title": "N-idrossi-2-acetamidofluorene reduttasi", "text": "La \"N\"-idrossi-2-acetamidofluorene reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche, pi\u00f9 lentamente, su \"N-\"idrossi-4-acetamidobifenile."}
{"id": "1466996", "revid": "1543377", "url": "https://it.wikipedia.org/wiki?curid=1466996", "title": "Nitrito reduttasi (formante NO)", "text": "La nitrito reduttasi (formante NO) \u00e8 un enzima appartenente alla classe delle ossidoreduttasi, che catalizza la seguente reazione:\nla reazione \u00e8 catalizzata da due tipi di enzimi, trovati nel periplasma dei batteri denitrificanti. Un tipo comprende proteine che includono centri multipli contenenti rame, l'altro una emoproteina, il citocromo \"cd\"1. Gli accettori includono i citocromi \"c\"-tipo, come il citocromo \"c-\"550 o il citocromo \"c-\"551 del \"Paracoccus denitrificans\" o dello \"Pseudomonas aeruginosa\", e piccole rame-proteine blu come l'azurin e la pseudoazurin. Anche il citocromo \"cd\"1 possiede un'attivit\u00e0 ossidasica e idrossilammina reduttasica. Pu\u00f2 anche catalizzare la reazione della idrossilammina reduttasi () dal momento che questa \u00e8 un'attivit\u00e0 ben conosciuta del citocromo \"cd\"1."}
{"id": "1466998", "revid": "287204", "url": "https://it.wikipedia.org/wiki?curid=1466998", "title": "Jude l\u2019Oscuro", "text": ""}
{"id": "1466999", "revid": "228587", "url": "https://it.wikipedia.org/wiki?curid=1466999", "title": "Nitrito reduttasi (citocromo; formante ammoniaca)", "text": "La nitrito reduttasi (citocromo; formante ammoniaca) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 stato trovato in molti batteri come citocromo multieme. L'enzima di \"Escherichia coli\" contiene cinque gruppi c emici e richiede Ca2+. Esso pu\u00f2 anche ridurre l'ossido nitrico e l'idrossilammina ad ammoniaca, ed il sulfito a solfuro."}
{"id": "1467000", "revid": "120582877", "url": "https://it.wikipedia.org/wiki?curid=1467000", "title": "Trimetilammina-N-ossido reduttasi (citocromo c)", "text": "La trimetilammina-\"N\"-ossido reduttasi (citocromo c) \u00e8 un enzima appartenente alla classe delle ossidoreduttasi, che catalizza la seguente reazione:\nIl citocromo \"c\" coinvolto nei batteri fotosintetici \u00e8 una proteina pentaemica. Contiene il cofattore bis(molibdopterina guanina dinucleotide)molibdeno. Il riducente \u00e8 un citocromo c miltiemico legato alla membrana. Riduce anche il dimetilsolfossido a dimetil solfuro."}
{"id": "1467001", "revid": "1543377", "url": "https://it.wikipedia.org/wiki?curid=1467001", "title": "Nitroetano ossidasi", "text": "La nitroetano ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede, in maniera assoluta, FAD. Anche se il nitroetano pu\u00f2 rappresentare il substrato fisiologico, l'enzima agisce anche su molti altri nitroalcani, tra cui 1-nitropropano, 2-nitropropano, 1-nitrobutano, 1-nitropentano, 1-nitroesano, nitrocicloesano ed alcuni nitroalcanoli. Differisce dalla 2-nitropropano diossigenasi , nella quale i substrati preferiti sono i nitroalcani neutri, piuttosto che i nitronati anionici."}
{"id": "1467002", "revid": "110157", "url": "https://it.wikipedia.org/wiki?curid=1467002", "title": "Acetilindossil ossidasi", "text": "La acetilindossil ossidasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1467005", "revid": "287204", "url": "https://it.wikipedia.org/wiki?curid=1467005", "title": "Prestazioni energetiche dell\u2019involucro edilizio", "text": ""}
{"id": "1467006", "revid": "287204", "url": "https://it.wikipedia.org/wiki?curid=1467006", "title": "Scusi, dov\u2019\u00e8 il Nord Est?", "text": ""}
{"id": "1467007", "revid": "38120", "url": "https://it.wikipedia.org/wiki?curid=1467007", "title": "Ville e Castelli d'Italia", "text": ""}
{"id": "1467008", "revid": "767487", "url": "https://it.wikipedia.org/wiki?curid=1467008", "title": "Giovanni Modugno", "text": "La vita.\nGiovanni Modugno nasce a Bitonto nel 1880 e a diciotto anni viene processato e assolto per aver partecipato a dei moti contadini. Nel 1909 si candida alle elezioni comunali e ottiene l'istituzione di una scuola di cultura per i lavoratori. Nel 1911 si laurea a Napoli in filosofia e pedagogia. Durante questo periodo intreccia una forte amicizia con Gaetano Salvemini e inizia a lavorare come docente. \nNel 1919 mette da parte la politica per dedicarsi allo studio, all'insegnamento e all'educazione dei giovani. Nel 1925 si avvicina alla fede e fino al 1934 lavora come scrittore. Nel 1931 infatti scrive l'opera pi\u00f9 celebre \"F.W. Forster e la crisi dell'anima contemporanea\". Nel 1943 si riavvicina alla politica e fonda una scuola di formazione politica dei giovani. Muore a Bari nel 1957 e si conclude a giugno del 2005 il processo diocesano di beatificazione.\nLo studio giovanile.\nL'educazione morale dei giovani, la fede e la politica furono i temi che hanno caratterizzato la vita di Giovanni Modugno. La reazione di clericalismo moderato che \u00e8 tipico della giovinezza e l'osservazione delle vessazioni che subivano i contadini spinsero Modugno all'adesione al Partito Socialista Italiano umanitario. \nL'obiettivo che voleva raggiungere era quello di poter creare un processo contro le associazioni mafiose e i loro favoritismi. Rimane per\u00f2 deluso dai socialisti che mirano all'educazione di classe e non a quella del popolo. \nIn una conferenza del 1919 evidenzia le finalit\u00e0 che secondo lui deve avere la scuola: formare la personalit\u00e0 dei ragazzi, di fare in modo che acquisiscano il potere di responsabilizzarsi e di giudicare le azioni proprie e altrui.\nIl suo \u00e8 un pensiero moderno: secondo lui dalla scuola dev'essere bandita ogni forma di obbedienza dispotica perch\u00e9 crea ribelli o servi. Obbedendo al maestro l'alunno deve tener conto che cos\u00ec facendo obbedisce alla parte migliore di s\u00e9 stesso, della quale il maestro \u00e8 solo un collaboratore, un sostegno stabile e amorevole.\nGiovanni Modugno odia essere sottomesso dalla politica e lo dimostra nel 1923, in pieno fascismo, rifiutando la nomina di provveditore agli studi e continua la sua opera di pedagogista.\nGli anni del fascismo e del ritorno alla fede.\nModugno dunque denunci\u00f2 con coraggio gli aspetti devastanti della dittatura, nonostante questo gli procurasse isolamento e dolore. Tra la vasta gamma di correnti filosofiche esistenti in Italia all'inizio del Novecento Modugno si dedica all'umanesimo integrale e il razionalismo neotomista che vede l'uomo come soggetto di diritto e di libert\u00e0. \nIl suo avvicinamento alla Chiesa fu dovuto soprattutto alla lettura di opere dei maggior esponenti della cultura europea. I libri di Forster furono quelli che lo aiutarono a tornare al cattolicesimo. Maritain, Fiore, ma soprattutto Forster, furono gli esponenti con cui Modugno ebbe corrispondenza epistolare. Modugno inoltre ebbe a cuore gli operai e, insieme ad Aldo Moro, a Bari dichiar\u00f2 che l'azione cattolica \u00e8 ben diversa da quella politica. \nDopo la caduta del fascismo si ritrova nel gruppo di coloro che ritengono sbagliato affidare la politica all'azione cattolica e confondere quest'ultima con la neonata democrazia Cristiana. Negli ultimi anni della sua vita, sottolinea che il Cristianesimo deve essere con i deboli, i poveri e con gli oppressi per prevenire a loro volta l'essere ingiusti e prepotenti."}
{"id": "1467013", "revid": "1573940", "url": "https://it.wikipedia.org/wiki?curid=1467013", "title": "Idrossilammina ossidasi", "text": "La idrossilammina ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 un'emoproteina con sette gruppi emici \"c-\"tipo e un gruppo eme \"P-\"460-tipo per subunit\u00e0."}
{"id": "1467016", "revid": "124525517", "url": "https://it.wikipedia.org/wiki?curid=1467016", "title": "Simonia", "text": "La simon\u00eca \u00e8 la compravendita di cariche ecclesiastiche nel periodo medievale\nDefinizione e influsso storico.\nIl termine Simonia indica la volont\u00e0 di comprare o vendere un bene di ordine spirituale, o una cosa di questo mondo connessa con la sfera spirituale; viene utilizzato in generale per indicare l'acquisizione di beni spirituali in cambio di denaro.\nDeriva dal nome di Simone Mago, taumaturgo samaritano convertito al cristianesimo, il quale, volendo aumentare i suoi poteri, offr\u00ec a san Pietro apostolo del denaro, chiedendo di ricevere in cambio le facolt\u00e0 taumaturgiche concesse dallo Spirito Santo (si veda in proposito Atti degli Apostoli 8,18-24). Il rimprovero che Pietro mosse a Simone - \"Possa andare in rovina, tu e il tuo denaro, perch\u00e9 hai pensato di comprare con i soldi il dono di Dio!\" - \u00e8 un monito per i cristiani odierni. La storia della cristianit\u00e0 abbonda di casi di simonia.\nDopo l'editto di Costantino del 313 d.C. la Chiesa cristiana pot\u00e9 disporre di beni terreni in sempre maggior misura, per cui si registrarono casi di ecclesiastici che si adoperarono per ottenere cariche e potere mediante denaro. La simonia, quindi, fu condannata gi\u00e0 con il secondo canone della quinta sessione del concilio di Calcedonia nel 451.\nDavanti al dilagare della trasmissione per via ereditaria dei feudi, legittimata da un'interpretazione larga del Capitolare di Quierzy, 877, re e imperatori trovarono comodo assegnare grandi poteri temporali ai vescovi (che non potevano avere prole legittima) e per contro si riservarono il potere di nomina, spesso sulla base di criteri strettamente mondani, ignorando completamente le attitudini morali e religiose del loro prescelto. Ci\u00f2 facilit\u00f2 la diffusione della simonia: veniva eletto il cortigiano capace di ricompensare maggiormente il sovrano, rifacendosi in seguito tramite i benefici associati all'esercizio della carica ecclesiastica. La nomina di ecclesiastici da parte di laici entr\u00f2 nella prassi degli imperatori tedeschi con la politica ecclesiastica di Ottone il grande di Sassonia ed \u00e8 alla base della lotta per le investiture.\nIl conflitto raggiunse il suo apice nello scontro tra Enrico IV e il papa Gregorio VII, conflitto che \u00e8 passato alla storia come lotta per le investiture. Il 22 febbraio 1076 il papa scomunic\u00f2 Enrico, dichiarandolo decaduto. Precedentemente era stato Enrico a dichiarare decaduto il papa, perch\u00e9 la sua nomina sarebbe stata irregolare, dato che egli, re dei Romani, aveva il diritto di intervenire nell'elezione del papa. Per giungere alla revoca della scomunica Enrico si rec\u00f2 in penitenza a Canossa per incontrare Gregorio VII. Per tre giorni, dal 25 al 27 gennaio 1077, rimase in attesa di fronte all'ingresso del castello e il 28 gennaio il papa decise di revocare la scomunica, soprattutto grazie alla mediazione di due donne: Matilde di Canossa, Marchesa di Toscana e signora del castello, e Adelaide di Torino, cugina della stessa Matilde e madre della moglie di Enrico IV.\nL'opposizione della Chiesa alla simonia prese grande vigore con i papi riformatori dell'XI secolo e in particolare con il papa Gregorio VII. La posizione riformatrice port\u00f2 al Concordato di Worms e al Concilio Lateranense I, che formalizzarono l'autonomia ecclesiastica dalle interferenze dei sovrani.\nLa pratica della simonia non scomparve mai e accompagn\u00f2 tutti i momenti di decadenza del papato. Per esempio il papa Bonifacio VIII venne accusato di essere simoniaco, come riporta Dante nella Divina Commedia. Presso i Templari la simonia era causa dell'espulsione definitiva dall'Ordine, insieme alla violazione della segretezza dei Capitoli, all'uccisione di un cristiano o di una cristiana, alla sodomia, all'ammutinamento, alla vilt\u00e0 riconosciuta, all'eresia, al tradimento (il Templare che fosse passato ai saraceni) e all'appropriazione illecita. Persino la riforma protestante fu causata anche dalla simonia (l'uso di vendere l'indulgenza) che fu fortemente criticata da Martin Lutero nelle sue 95 tesi affisse nel 1517 sulla porta principale della chiesa di Wittenberg.\nNella Divina Commedia.\nNella Divina Commedia Dante pone i simoniaci fra i dannati nella terza bolgia dell'ottavo cerchio degli inferi. Sono condannati a restare capovolti all'interno di fori nella roccia, con una fiamma rossastra che brucia sui loro piedi. Quando sopraggiunge un nuovo dannato prende posto facendo sprofondare in basso gli altri. Tale pena segue questo contrappasso: come in vita \"calpestarono\" lo Spirito Santo vendendo i posti ecclesiastici, ora Esso (sotto forma di fiamma) brucia loro i piedi:\nBonifacio VIII viene citato da Dante come simoniaco predestinato a passare l'eternit\u00e0 in questa bolgia."}
{"id": "1467017", "revid": "287204", "url": "https://it.wikipedia.org/wiki?curid=1467017", "title": "Constanzo Beschi", "text": "Biografia.\nI primi anni e la formazione.\nNato nel paese di residenza della famiglia di San Luigi Gonzaga (Castiglione delle Stiviere), Beschi ricevette l'istruzione secondaria presso la scuola dei Gesuiti di Mantova. Dopo essere diventato un gesuita, fu trasferito a Ravenna e Bologna e poi, come da sua richiesta, ottenne dal Superiore generale Michelangelo Tamburini di essere mandato in Madurai, missione del Sud dell'India. Partito da Lisbona egli raggiunse Goa nell'ottobre del 1710. Da l\u00ec prosegu\u00ec immediatamente alla volta del Sud dell'India. Arriv\u00f2 in Madurai nel maggio del 1711.\nIn Tamil Nadu (Missione di Madurai).\nDurante i primi sei anni, e nonostante il suo lavoro fosse concentrato intorno ad un paese vicino a Tiruchirapalli (Elakurichi) egli visit\u00f2 diversi importanti centri come Tirunelveli, Ramanathaparam, Thanjavur e naturalmente Madurai, per imparare la Lingua tamil. Negli anni 1714-1715 egli incapp\u00f2 nella persecuzione e sfugg\u00ec alla pena capitale grazie all'influenza di un amico Ind\u00f9. L'ostilit\u00e0 dei re locali gli imped\u00ec di visitare le comunit\u00e0 cristiane. Questo gli diede anche pi\u00f9 tempo per imparare la difficile lingua Tamil, verso la quale egli mostr\u00f2 una stupefacente predisposizione. Cos\u00ec egli cap\u00ec che sarebbe voluto diventare un 'missionario di penna'.\nInculturazione.\nIspirato da ci\u00f2 che era stato fatto in Cina, Beschi adott\u00f2 uno stile di vita indiano ed introdusse un pizzico di estetica Ind\u00f9 anche nella architetture cristiana. Cos\u00ec le due chiese che egli costru\u00ec (a Konankuppam, e a Elakurichi) secondo le loro linee architettoniche, sono ispirate ai tempi degli Ind\u00f9. Entrambe ora sono degli importanti luoghi di pellegrinaggio cattolico. Egli si fece conoscere come un \"sannyasi\" (un asceta indiano) e adott\u00f2 per s\u00e9 stesso un abito di color zafferano. La sua facilit\u00e0 nello stringere amicizie, con la sua competenza culturale e il suo ovvio impegno religioso, lo resero molto influente, ed egli sfrutt\u00f2 ci\u00f2 per proteggere i cristiani da sfruttamento e persecuzione. Si dice che abbia battezzato persone. Egli lavor\u00f2 nell'area di Thanjavur fino al 1738 e dopo si stabil\u00ec sulla costa del Coromandel (nel 1740), dove rimase fino alla sua morte.\nMaestro di letteratura Tamil.\nAnche se egli fu fondamentalmente un missionario, Beschi \u00e8 anche conosciuto, in un raggio pi\u00f9 ampio, come uno dei classici scrittori di letteratura Tamil. Oltre a comporre una grammatica della lingua letteraria Tamil, ha anche scritto una grammatica per il dialetto comune della stessa il primo a che gli \u00e8 valso il soprannome di 'Padre della prosa Tamil'. Egli compil\u00f2 diversi dizionari di lingua Tamil, tra i quali un lessico comprendente parole, sinonimi, categorie di parole e rime (\u0b9a\u0ba4\u0bc1\u0bb0\u0b95\u0bb0\u0bbe\u0ba4\u0bbf); un dizionario Tamil-Latino ed uno Tamil-Portoghese. Il suo lavoro pi\u00f9 importante rimane il \"Thembavani\" (cio\u00e8: \"Ghirlanda imperitura\") (\u0ba4\u0bc7\u0bae\u0bcd\u0baa\u0bbe\u0bb5\u0ba3\u0bbf), uno straordinario poema epico lungo 3615 stanze, sulla storia della Redenzione e la vita di Ges\u00f9 Cristo, considerato un classico della letteratura Tamil. Il personaggio principale del poema \u00e8 San Giuseppe. Egli scrisse un libro dei versi intitolato \"Kavalur Kalambagam\" (\u0b95\u0bbe\u0bb5\u0bb2\u0bc2\u0bb0\u0bcd \u0b95\u0bb2\u0bae\u0bcd\u0baa\u0b95\u0bae\u0bcd), un trattato grammaticale, \"Thonnool\" (\u0ba4\u0bca\u0ba9\u0bcd\u0ba9\u0bc2\u0bb2\u0bcd), e anche \"Vedhiyar Ozukkam\" (\u0bb5\u0bc7\u0ba4\u0bbf\u0baf\u0bb0\u0bcd \u0b92\u0bb4\u0bc1\u0b95\u0bcd\u0b95\u0bae\u0bcd) che tratta della formazione dei catechisti e \"Paramarthaguruvin Kathai\". (\u0baa\u0bb0\u0bae\u0bbe\u0bb0\u0bcd\u0ba4\u0bcd\u0ba4 \u0b95\u0bc1\u0bb0\u0bc1\u0bb5\u0bbf\u0ba9\u0bcd \u0b95\u0ba4\u0bc8), un'opera satirica che fu anche la prima del genere in Tamil.\nPer quanto riguarda la prosa, egli ci ha lasciato degli scritti polemici contro i missionari luterani e libri religiosi di didattica per la formazione cristiana. Prepar\u00f2 anche un vademecum informativo per i nuovi missionari arrivati.\nL'uomo del dialogo.\nTradizioni locali sono piene di storie circa i dibattiti religiosi che Beschi aveva con gli asceti induisti e le sue vittorie sopra loro. Tuttavia, gi\u00e0 il suo \"Thembavani\" \u00e8 una prova del fatto che egli abbia avuto un approccio costruttivo all'Induismo, poich\u00e9 usa spesso frasi, idee e miti legati all'Induismo. Lo stesso spirito di dialogo e ammirazione per la cultura Tamil lo porta a tradurre e ad ampliare (1730) in lingua latina il famoso \"Thirukkural\", poema epico di Thiruvalluvar. Questa opera in latino ha rappresentato un fatto rivelatore per gli intellettuali europei, che hanno scoperto verit\u00e0 e bellezza in un ambiente totalmente non cristiano.\nRiconoscimento.\nBeschi \u00e8 stato senza dubbio uno dei pi\u00f9 noti gesuiti nell'India del diciottesimo secolo. Nel 1968 la citt\u00e0 di Madras (oggi Chennai) ha eretto una statua di Beschi sul lungomare: un riconoscimento pubblico del suo contributo alla lingua e alla letteratura Tamil."}
{"id": "1467022", "revid": "287204", "url": "https://it.wikipedia.org/wiki?curid=1467022", "title": "Voi non sapete", "text": "Voi non sapete. Gli amici, i nemici, la mafia, il mondo nei pizzini di Bernardo Provenzano \u00e8 un'opera di Andrea Camilleri pubblicata dall'editore Arnoldo Mondadori Editore nel 2007.\nIl contenuto del libro.\nI \"pizzini\".\nUn vero e proprio dizionario di sessanta termini della mafiosit\u00e0 che, usando come fonte i cosiddetti \"pizzini\", elenca le consuetudini, la \"filosofia\" e la vita di Bernardo Provenzano e dei suoi fiancheggiatori, prima della cattura, avvenuta l'11 aprile del 2006, dopo una lunghissima latitanza di quarantatr\u00e9 anni.\nIn lingua siciliana i \"pizzini\", come ben sanno i lettori dei romanzi di Montalbano, sono dei semplici pezzetti di carta su cui si scrivono delle annotazioni.\nQuello dei pizzini rappresentava l'unico geniale sistema con cui Provenzano, diffidando, dal suo punto di vista, a ragione delle tecnologie della comunicazioni spesso identificabili, e usando per sovrappi\u00f9 un codice numerico, vanificando tutti i pi\u00f9 moderni sistemi di controllo delle telecomunicazioni adottati dalla polizia, riusciva a comunicare, in modo del tutto anonimo e irrintracciabile, con i vari mafiosi locali.\nCon i pizzini Provenzano riusciva a manovrare le fila degli \"affari\" e degli interessi di Cosa Nostra. Molti i nomi di \"illustri\" capi mandamento che compaiono come destinatari di quei pizzini che raccontano una sorta di storia mafiosa del \"regno\" criminale di Provenzano che deve ancora essere letta del tutto.\nLa mafia esisteva, esiste, esister\u00e0.\nNon \u00e8 un caso che nel dizionario di Provenzano il termine mafia non compare, poich\u00e9 egli \u00e8 il creatore di una nuova struttura che non ha pi\u00f9 nulla a che fare con l'organizzazione mafiosa precedente, quella di Tot\u00f2 Riina, quella della lupara, quella delle imprese clamorose a sfida dello Stato. Quella mafia non rende: alla lunga le istituzioni, se attaccate frontalmente, reagiscono e a nulla valgono pi\u00f9 le complicit\u00e0 politiche.\nConvivere con la mafia.\nProvenzano ha conservato della mafia lo spirito, ma la sua \u00e8 un'organizzazione che lavora sott'acqua dove continuano ad avere efficacia le intimidazioni, gli attentati per riscuotere il \"pizzo\" e, se proprio \u00e8 inevitabile, con un razionale calcolo dei vantaggi e dei danni, gli omicidi se quando chi si \"astuta\" (spegne, uccide) \u00e8 troppo pericoloso per rimanere in vita.\nMa il tutto deve avvenire sempre sotto traccia, senza clamore, senza dare troppo fastidio di modo che s'impari a convivere con la mafia, che tutti sanno non esistere, e che al pi\u00f9 \u00e8 un fastidio da sopportare in cambio di quella protezione che lo Stato non d\u00e0.\nQuesto agire discretamente dar\u00e0 modo agli spiriti caritatevoli, opportunamente stimolati, di proporre l'abrogazione dell'ergastolo e dell'articolo 41 bis del codice penale, il carcere duro, di cercare di eliminare quella mina vagante che sono gli \"infami\", i pentiti e rendere illegale la confisca dei beni mafiosi.\nL'umile Provenzano.\nUna nuova mafia dunque, completamente diversa da quella praticata dal giovane animalesco Provenzano, che come Caino aveva ucciso a colpi di pietra un suo compaesano, e che poi fu soprannominato \"Binnu \u2018u tratturi\" (Bernardo il trattore), da quando nel 1969 aveva falciato con la sua mitraglietta un \"picciotto\" che aveva \"sgarrato\": ora il \"capo dei capi\" ha subito una palingenesi, una conversione totale:\n\u00e8 diventato un umile servitore; questo nuovo pontefice mafioso sembra quasi assumerne lo stesso titolo \"servus servorum Dei\", servo dei servi di Dio. Ma chi \u00e8 al suo servizio sa bene che sotto la pelle dell'agnello c'\u00e8 un lupo e nulla deve esser fatto senza i suoi \"consigli\".\nNel suo covo di Montagna dei Cavalli, l'ormai vecchio Provenzano uno stile di vita appartato, quasi ascetico: si nutre di verdure e minestrine si accontenta di essere un consigliere disinteressato, un uomo di pace. Veramente egli incarna il rozzo detto degli \"uomini d'onore\": \u00ab\"Comannari \u00e8 megghiu chi futteri\"\u00bb.\nEgli si considera il profeta di una buona novella mafiosa e ne assume un linguaggio evangelico quando dir\u00e0 ai poliziotti che lo arrestano: \u00ab\"Voi non sapete cosa state facendo\"\u00bb rifacendo il verso alle parole di Cristo in croce: \u00ab\"Padre, perdona loro, perch\u00e9 non sanno quello che fanno\"\u00bb (Luca 23:34)."}
{"id": "1467024", "revid": "547034", "url": "https://it.wikipedia.org/wiki?curid=1467024", "title": "EC 1.5.1", "text": "La EC 1.5.1 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni contenenti ammine secondarie, con accettori di tipo NAD o NADP."}
{"id": "1467025", "revid": "120938487", "url": "https://it.wikipedia.org/wiki?curid=1467025", "title": "EC 1.5.3", "text": "La EC 1.5.3 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni con gruppi CH-NH utilizzando ossigeno come accettore. "}
{"id": "1467026", "revid": "365417", "url": "https://it.wikipedia.org/wiki?curid=1467026", "title": "EC 1.5.4", "text": "La EC 1.5.4 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni con gruppi CH-NH utilizzando un disolfuro come accettore."}
{"id": "1467027", "revid": "365417", "url": "https://it.wikipedia.org/wiki?curid=1467027", "title": "EC 1.5.5", "text": "La EC 1.5.5 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni con gruppi CH-NH utilizzando un chinone come accettore."}
{"id": "1467028", "revid": "365417", "url": "https://it.wikipedia.org/wiki?curid=1467028", "title": "EC 1.5.7", "text": "La EC 1.5.7 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni con gruppi CH-NH utilizzando una proteina contenente centri ferro-zolfo come accettore."}
{"id": "1467029", "revid": "38120", "url": "https://it.wikipedia.org/wiki?curid=1467029", "title": "299 + 1", "text": ""}
{"id": "1467030", "revid": "365417", "url": "https://it.wikipedia.org/wiki?curid=1467030", "title": "EC 1.5.8", "text": "La EC 1.5.8 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni con gruppi CH-NH utilizzando un accettore di tipo flavinico."}
{"id": "1467032", "revid": "365417", "url": "https://it.wikipedia.org/wiki?curid=1467032", "title": "EC 1.5.99", "text": "La EC 1.5.99 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni con gruppi CH-NH utilizzando accettori di vario tipo."}
{"id": "1467034", "revid": "287204", "url": "https://it.wikipedia.org/wiki?curid=1467034", "title": "+1", "text": ""}
{"id": "1467035", "revid": "547034", "url": "https://it.wikipedia.org/wiki?curid=1467035", "title": "EC 1.6.1", "text": "La EC 1.6.1 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano NADH o NADPH come donatori di elettroni ed NAD+ o NADP+ come accettore. "}
{"id": "1467036", "revid": "1364533", "url": "https://it.wikipedia.org/wiki?curid=1467036", "title": "EC 1.6.2", "text": "La EC 1.6.2 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano NADH o NADPH come donatori di elettroni e un citocromo come accettore."}
{"id": "1467037", "revid": "365417", "url": "https://it.wikipedia.org/wiki?curid=1467037", "title": "EC 1.6.3", "text": "La EC 1.6.3 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano NADH o NADPH come donatori di elettroni e ossigeno come accettore."}
{"id": "1467039", "revid": "365417", "url": "https://it.wikipedia.org/wiki?curid=1467039", "title": "EC 1.6.5", "text": "La EC 1.6.5 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano NADH o NADPH come donatori di elettroni e un chinone come accettore."}
{"id": "1467040", "revid": "121379642", "url": "https://it.wikipedia.org/wiki?curid=1467040", "title": "EC 1.6.6", "text": "La EC 1.6.6 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano NADH o NADPH come donatori di elettroni e un gruppo azotato come accettore."}
{"id": "1467043", "revid": "365417", "url": "https://it.wikipedia.org/wiki?curid=1467043", "title": "EC 1.6.99", "text": "La EC 1.6.99 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano NADH o NADPH come donatori di elettroni ed accettori di vario tipo."}
{"id": "1467046", "revid": "1977557", "url": "https://it.wikipedia.org/wiki?curid=1467046", "title": "Heinrich Christian Schumacher", "text": "Direttore dell'osservatorio di Mannheim dal 1813 al 1815, divenne in seguito professore di astronomia a Copenaghen.\nDal 1817 diresse la triangolazione dell'Holstein, a cui pochi anni pi\u00f9 tardi fu aggiunta una completa indagine geodetica della Danimarca, che sar\u00e0 terminata dopo la sua morte. Per le necessit\u00e0 di tale indagine, venne costruito un osservatorio ad Altona e Schumacher vi stabil\u00ec la sua residenza, occupandosi principalmente della pubblicazione delle effemeridi e del giornale Astronomische Nachrichten (da lui fondato nel 1821 e tuttora pubblicato), del quale scrisse trentuno volumi.\nNel 1829 vinse la prestigiosa Medaglia d'Oro della Royal Astronomical Society.\nGli \u00e8 stato dedicato un asteroide, 5704 Schumacher."}
{"id": "1467048", "revid": "148712", "url": "https://it.wikipedia.org/wiki?curid=1467048", "title": "All-Stars", "text": ""}
{"id": "1467049", "revid": "767487", "url": "https://it.wikipedia.org/wiki?curid=1467049", "title": "Tre scapoli e un beb\u00e8", "text": "Tre scapoli e un beb\u00e8 (\"3 Men and a Baby\") \u00e8 un film del 1987, diretto da Leonard Nimoy. \u00c8 il remake hollywoodiano del film francese \"Tre uomini e una culla\" del 1985, nel 1990 \u00e8 stato realizzato un seguito intitolato \"Tre scapoli e una bimba\".\nTrama.\nTre scapoli dividono lo stesso appartamento a New York: Peter \u00e8 un architetto; Michael un disegnatore di fumetti e pupazzi, Jack \u00e8 un ex-pubblicitario e attore. La loro routine quotidiana viene sconvolta il giorno in cui un amico dell'attore (Paul, che fa lo steward su aerei di linea) avverte Jack che un pacchetto sar\u00e0 recapitato e poi ritirato nell'alloggio dei tre, dovendo lui imbarcarsi per l'Estremo Oriente. Anche Jack parte per recitare in un film, dopo aver avvertito della consegna gli altri coinquilini.\nUna mattina i due amici trovano sulla soglia di casa una culla con una poppante, di nome Mary. In realt\u00e0 il pacchetto non \u00e8 quello, bens\u00ec una scatoletta, arrivata poco dopo, che Michael ripone da qualche parte, dato che lui e Peter sono assillati dai mille problemi pratici posti dal'inatteso arrivo della piccola. Nella scatoletta c'\u00e8 della droga e, quando due corrieri si presentano a ritirarla, Peter e Michael, equivocando, consegnano la culla con Mary. Un presentimento allarma Peter e i due fanno appena in tempo a recuperare il prezioso fagottello che, se ha completamente sconvolto orari di lavoro e piacevoli sollazzi, con turni impossibili e fatiche inconsuete nella loro vita quotidiana, ha ormai toccato il cuore degli amici.\nMa i corrieri che vogliono la droga non demordono e devastano l'alloggio. Aiutati dalla polizia, che \u00e8 gi\u00e0 sulle loro tracce, Peter e Michael consegneranno la maledetta merce, ritrovata in casa, e i due emissari finiranno in prigione. Rientrato nel frattmpo Jack al domicilio, questi verr\u00e0 ad apprendere che Mary \u00e8 il frutto di una relazione avuta con una ragazza, Sylvia, ed ora tocca anche e soprattutto a lui di occuparsi di pannolini e biberon, oltre che a fare sonni agitati. Finch\u00e9 un giorno torna Sylvia per riprendersi la bambina e tornare in Inghilterra dai suoi parenti. Questo per\u00f2 non avverr\u00e0: la donna rimarr\u00e0 negli Stati Uniti, potr\u00e0 lavorare e occuparsi della figlia, in ci\u00f2 aiutata da tre pap\u00e0, affettuosi e incantati dalle moine di Mary.\nLeggenda metropolitana.\nDurante una scena del film, seminascosto da una tenda, apparirebbe il fantasma di un bambino di nove anni rimasto ucciso da un colpo partito accidentalmente dal fucile del padre alcuni anni prima nella casa in cui vennero girate alcune scene del film. L'evento fu scoperto solamente nell'agosto 1990 (pochi mesi prima dell'inizio delle riprese del sequel). \nIn aggiunta a questa scena, pochi secondi prima nella stessa inquadratura allo stesso posto appare una figura molto simile ad un fucile.\nSu questo evento si \u00e8 discusso moltissimo finch\u00e9, nel novembre 1997, in un'intervista al regista, \u00e8 stato rivelato che la sagoma che viene intravista per qualche secondo era in realt\u00e0 di una sagoma fotografica raffigurante Ted Danson realizzata a fini promozionali e dimenticata in un lato del set.\nSempre nell'intervista, fu detto che il film \u00e8 stato girato interamente in uno studio di Toronto e non in una casa.\nSequel.\nL'attore Steve Guttenberg, in un'intervista del 2009, ha confermato di aver aderito al progetto di un secondo sequel \"Three Men and a Bride\". Il film, infatti, ebbe gi\u00e0 un primo seguito nel 1990 dal titolo \"Tre scapoli e una bimba\"."}
{"id": "1467051", "revid": "1632387", "url": "https://it.wikipedia.org/wiki?curid=1467051", "title": "The Birthday Eve", "text": "The Birthday Eve (THE BIRTHDAY EVE \u301c\u8a95\u751f\u524d\u591c\u301c) \u00e8 il primo album in studio del gruppo heavy metal giapponese Loudness, pubblicato il 21 novembre 1981 per l'etichetta discografica Nippon Columbia.\nIl disco.\nPubblicato pochi mesi dopo la costituzione del gruppo, \"The Birthday Eve\" \u00e8 uno dei primi album heavy metal (genere a quei tempi poco diffuso) prodotti in Giappone. Interamente cantato in giapponese (anche se alcuni ritornelli e i titoli dei brani sono stati scritti e\\o cantati in inglese), l'album ebbe dei positivi riscontri di vendite e di critica grazie al tipo di sonorit\u00e0 all'epoca inedito per il Giappone e alla buona prestazione offerta dai quattro componenti, in particolare di Takasaki.\nL'album, mai pubblicato al di fuori del Giappone, \u00e8 stato rimasterizzato dalla Columbia tra il 2003 e il 2004 includendo due tracce bonus (\"Burning Love\" e \"Bad News\", facenti parte del primo singolo pubblicato dal gruppo)."}
{"id": "1467053", "revid": "125465342", "url": "https://it.wikipedia.org/wiki?curid=1467053", "title": "Aristide Caporale", "text": ""}
{"id": "1467058", "revid": "729019", "url": "https://it.wikipedia.org/wiki?curid=1467058", "title": "Gran Premio motociclistico di Turchia 2007", "text": "Il Gran Premio motociclistico di Turchia 2007 corso il 22 aprile, \u00e8 stato il terzo Gran Premio della stagione 2007 e ha visto vincere: la Ducati di Casey Stoner in MotoGP, Andrea Dovizioso nella classe 250 e Simone Corsi nella classe 125."}
{"id": "1467059", "revid": "135182", "url": "https://it.wikipedia.org/wiki?curid=1467059", "title": "Paulaner (distilleria)", "text": ""}
{"id": "1467062", "revid": "298055", "url": "https://it.wikipedia.org/wiki?curid=1467062", "title": "Questo amore (album)", "text": "Questo amore \u00e8 un album di inediti del gruppo musicale italiano dei Ricchi e Poveri, pubblicato nel 1978 su etichetta Fonit Cetra.\nIl disco.\nL'album prende il suo titolo dall'omonimo brano, \"Questo amore\", con cui il quartetto ha rappresentato l'Italia all'Eurovision Song Contest di quell'anno, tenutosi a Parigi, classificandosi al 12\u00ba posto.\nTra gli autori dei brani si citano Sergio Bardotti, Sergepy, Ezio Maria Picciotta, Mauro Lusini e Dario Farina, mentre gli arrangiamenti sono curati da Toto Torquati.\nTra le tracce del disco, ci sono due brani dedicati a due cittadine italiane: Genova, che ha dato i natali a tre dei quattro membri della band (Angelo Sotgiu, di origini sarde, \u00e8 l'unico non ligure), e Fregene, localit\u00e0 balneare nei pressi di Roma.\nTra l'altro, il brano \"La voce di Genova\" (sottotitolato in genovese \"A voxe de Zena\") \u00e8 l'unico di questo album a cui ha collaborato uno dei quattro componenti della band, Franco Gatti.\nTracce.\nLato A \nLato B"}
{"id": "1467065", "revid": "287204", "url": "https://it.wikipedia.org/wiki?curid=1467065", "title": "Chiesa della Santissima Annunziata (Capannoli)", "text": "La chiesa della Santissima Annunziata \u00e8 un edificio religioso che si trova a Capannoli, in provincia di Pisa.\nStoria e descrizione.\nDetta anticamente \"Santa Maria a Urbano\"o \"Il Romitorio\", risale al 1631 e fu innalzata per ringraziare la Vergine Maria per la protezione accordata al popolo di Capannoli in occasione della grande pestilenza dell'anno precedente.\nDi origine tardo gotica, preceduta da un'elegante loggia, fu completamente rinnovata nel 1714 dall'architetto Francesco Melani in stile barocco, progettando un'elegante loggia preceduta da una serliana.\nL'interno, ad unica navata, conserva varie decorazioni musive con stucchi; lungo le pareti si trovano lapidi mortuarie e tombe gentilizie. I due altari laterali in pietra risalgono al 1624, pur con aggiunte successive. Sull'altare destro, un dipinto del pittore Pandolfo Titi raffigurante l\"Angelo custode\"; sul sinistro, il \"Martirio di san Sebastiano\", attribuito a Ranieri del Pace.\nParticolarmente interessante per la ricchezza dell'intaglio \u00e8 l'altare maggiore, in legno policromato; al centro, entro una cornice intagliata, si trovano due statue raffiguranti l\"Annunciazione\"; si tratta di due manichini in legno che, secondo un uso assai diffuso, indossano preziosi abiti dell'epoca.\nNella chiesa riposano le ceneri di Pascasio Giannetti, professore di Albiano, che mor\u00ec a Capannoli il 20 giugno 1742.\nIn una cappella vicina vi sono due statue attribuite al Cieco di Gambassi (1603-1642); una terza (\"San Bernardino\") \u00e8 riferita alla scuola robbiana.\nAl complesso architettonico si aggiunge un campanile in stile pisano eretto nel 1837."}
{"id": "1467076", "revid": "287204", "url": "https://it.wikipedia.org/wiki?curid=1467076", "title": "Pallavolo Loreto (maschile)", "text": "La Pallavolo Loreto \u00e8 una squadra pallavolistica maschile italiana con sede a Loreto.\nStoria.\nIl club nacque nel 1966 e, nel corso degli anni settanta, grazie al sostegno economico garantito della ditta di liquori e vini Tombolini, partecip\u00f2 ai maggiori campionati italiani maschili di pallavolo. Sponsorizzata dall'Amaro Pi\u00f9, la squadra approd\u00f2 in Serie A1 al termine della stagione 1977-78.\nL'esperienza in massima serie dur\u00f2 tre anni; nella stagione 80/81 raggiunse la finale di Coppa Cev e dopo la retrocessione del 1980-81 la Pallavolo Loreto rinunci\u00f2 alla Serie A2 e solo negli anni Novanta seppe riabilitarsi. Ha ottenuto nel (2008-09), dopo dodici stagioni consecutive in A2, il ritorno in massima serie a 28 anni di distanza dall'ultima apparizione. Non riesce per\u00f2 nell'intento di rimanere nella massima serie, retrocedendo nuovamente in A2 alla fine della stagione 2009-10. \u00c8 sponsorizzata dall'Esse-Ti Telecomunicazioni e dalla Cassa di Risparmio di Loreto. Dalla stagione 2010-11 il nuovo main sponsor \u00e8 Energy Resources. Nella 2012-13 retrocede in Serie B1, rinunciando all'iscrizione al successivo campionato."}
{"id": "1467078", "revid": "1284772", "url": "https://it.wikipedia.org/wiki?curid=1467078", "title": "All the Best (album Zucchero Fornaciari)", "text": "All the Best \u00e8 un greatest hits di Zucchero Fornaciari, pubblicato il 23 novembre 2007, in occasione dei 25 anni di carriera del cantante dalla pubblicazione del primo album \"Un po' di Zucchero\" nel 1983. La promozione dell'album \u00e8 stata realizzata grazie all\"'All the Best World Tour\", iniziato nella primavera del 2008 e conclusosi nel dicembre dello stesso anno.\nDescrizione.\nLa raccolta, dedicata alla memoria dell'amico Luciano Pavarotti scomparso nel settembre del 2007, contiene un totale di 35 brani di cui 4 cover inedite, che sono: \n\u00c8 inoltre presente la reinterpretazione \"Nel cos\u00ec blu\" (tratta da \"A Salty Dog\"), gi\u00e0 apparsa come bonus tracks nell'album \"Fly\".\nI brani tratti dai precedenti album sono tutti rimasterizzati sino a \"Shake\" del 2001.\nTracce.\nVersione Deluxe.\nNella versione Deluxe \u00e8 incluso, oltre al CD1 e CD2 della versione italiana, anche un DVD contenente 35 videoclip, alcuni dei quali inediti.\nSuccesso commerciale.\n\"All the Best\" ha debuttato alla quarta posizione della classifica italiana, nella sua sesta settimana ha raggiunto la vetta della classifica, posizione che ha mantenuto per due settimane. L'album \u00e8 rimasto in top ten fino all'undicesima settimana, per poi scendere alla numero 13 nella dodicesima settimana di pubblicazione. L'album \u00e8 rimasto nella Classifica FIMI Album per 117 settimane, di cui 112 consecutive, risultando, inoltre, il decimo album pi\u00f9 venduto in Italia nel 2007. L'album \u00e8 rientrato pi\u00f9 volte in classifica, anche a distanza di anni.\nIn Italia ha ottenuto cinque dischi di platino (disco di diamante) nel periodo immediatamente successivo alla pubblicazione, tra cui circa 250\u00a0000 nelle prime tre settimane, e un disco di platino nel 2014, per un totale certificato di oltre 410\u00a0000 copie vendute. Si stima abbia venduto oltre 600\u00a0000 copie nel mondo. Alla fine del 2007, l'edizione DVD di \"All the Best\" ha superato, in Italia, le 12\u00a0000 copie vendute."}
{"id": "1467079", "revid": "287204", "url": "https://it.wikipedia.org/wiki?curid=1467079", "title": "Maserati Racing", "text": "La Maserati Racing \u00e8 un'autovettura prodotta dalla casa automobilistica italiana Maserati in serie limitata di soli 230 esemplari tra il 1990 ed il 1992.\nTelaio e motore erano derivati dalla Biturbo, questa vettura fu dedicata al mercato italiano e fu anche l'unico in cui venne commercializzata, nonostante oggi si possano trovare altri esemplari sparsi in tutta Europa.\nProfilo, contesto e storia.\n, grazie ai suoi 283 cavalli a 6250 giri/minuto di potenza massima, per 374 N\u00b7m di coppia a 4250 giri/minuto; questo motore era un'evoluzione del sei cilindri biturbo 24 valvole \"AM490\" presentato nel 1988, con albero motore ridisegnato, e le bielle alleggerite; il rapporto di compressione variato e i turbocompressori adeguati alla nuova configurazione tecnica.\nTecnica.\nPer la carrozzeria ci si era ispirati al frontale della Shamal, mentre il corpo vettura deriv\u00f2 strettamente da quello del modello Biturbo del 1982. Il cambio di velocit\u00e0 era il nuovo Getrag a cinque marce; la novit\u00e0 assoluta erano le sospensioni attive intelligenti, montate di serie per la prima volta e gi\u00e0 presenti in opzione sulla 2.24, cos\u00ec definite dalla Maserati, messe a punto dalla olandese Koni. Mediante appositi sensori ogni ruota trasmetteva le asperit\u00e0 del fondo stradale a una centralina che agiva immediatamente sugli ammortizzatori. Dal posto di guida si poteva comunque variare a piacimento la taratura delle sospensioni con un comando a quattro posizioni.\nLe prestazioni della Racing potevano considerarsi di tutto rispetto con una velocit\u00e0 di punta di 256\u00a0km/h, mentre il chilometro da fermo veniva coperto in 25.9 secondi e lo 0-100 in 5.9 secondi.\nPresentazione.\nLa Maserati Racing fu presentata il 14 dicembre 1990, nel corso del consueto incontro stampa prima di Natale, ma le consegne ebbero inizio solo a partire dal mese di maggio dell'anno successivo. La Racing rest\u00f2 in produzione sino al 1992.\nSono stati prodotti 230 esemplari di questa macchina e, secondo le stime, ne sopravviverebbero meno di duecento (in Italia risultano immatricolate all'epoca 173 macchine) mentre gli esemplari costruiti per l'esportazione ammontano a qualche decina.\nNel 1991 la Racing era commercializzata al prezzo di 75.285.000 Lire ed era disponibile solo in due tipi di colorazione: rossa o nera. Fa eccezione un unico esemplare, allestito su richiesta del cliente nella tinta Sky Blu Metallizzato."}
{"id": "1467082", "revid": "287204", "url": "https://it.wikipedia.org/wiki?curid=1467082", "title": "Chiesa di San Bartolomeo (Capannoli)", "text": "La chiesa di San Bartolomeo \u00e8 un edificio religioso a Capannoli.\nStoria e descrizione.\nIl nucleo originario della chiesa denominata pieve di San Giusto in Padule, come riportato da un documento dell'Archivio Arcivescovile di Lucca datato 14 luglio 975, era situato fra il torrente Roglio ed il fiume Era (fiume). La pieve viene menzionata anche in un articolo di un trattato di pace tra Lucchesi e Pisani risalente al 1175, in base al quale veniva riconsegnata da questi ultimi al vescovo di Lucca.\nDal 3 dicembre 1284 pass\u00f2 sotto la Diocesi di Firenze.\nLe prime notizie della chiesa attuale, riportate dallo storico Flaminio Dal Borgo, risalgono al 1329, anno in cui veniva stipulato a Montopoli un trattato di pace tra la lega guelfa e la Repubblica pisana e in cui si fa riferimento al \"\"Domino Francino Coralli de Upethinghis Plebano Plebis de Padule\".\"\nScrive il Repetti che il popolo di Capannoli, dopo che da una esondazione dell'Era fu distrutta la pieve di Padule, situata sulla sponda destra del torrente Roglio in una localit\u00e0 ancora oggi chiamata La Pievaccia, allora della Diocesi di Lucca, \"...fece istanza ed ottenne dal vescovo di Lucca, con decreto del 1\u00ba agosto 1385, di fabbricare una chiesa sotto l'invocazione di San Bartolomeo, e di trasferirvi i diritti della distrutta pieve matrice, con aggregare alla nuova parrocchia dei SS. Andrea e Lucia di Capannoli a condizione di pagare al vescovo di Lucca l'annuo tributo di once sei di zafferano\".\nLa nuova chiesa, portata a termine nel 1398, conserv\u00f2 il titolo di pieve sino al 1631, anno in cui il suo pievano \"(Lorenzo Borghini di Pisa)\" ottenne da Urbano VIII per s\u00e9 e per i suoi successori il titolo di abate. In quel periodo la chiesa fu sotto la Diocesi di San Miniato.\nL'aspetto attuale della chiesa \u00e8 il risultato dei profondi interventi di met\u00e0 Ottocento che cancellarono completamente le strutture medievali.\nLa rigida partitura geometrica della facciata, accentuata dalle modanature, riflette la divisione interna a tre navate.\nL'interno, ampio ed imponente, \u00e8 scandito da alte colonne che separano le navate sostenendo la copertura a volta conclusa dalla cupola centrale. Nei bracci del transetto si aprono due grandi cappelle che ospitano sobri altari in pietra, risalenti al 1860. Sopra l'altare maggiore, un \"Crocifisso\" ligneo seicentesco; a destra, il \"Martirio di san Bartolomeo\", di Giovanni Stefano Marucelli (XVII secolo); a sinistra, l\"Eucaristia\" (fine XVII-inizi XVIII secolo)."}
{"id": "1467084", "revid": "180559", "url": "https://it.wikipedia.org/wiki?curid=1467084", "title": "Betto Mettefuoco da Pisa", "text": "Biografia.\nDel poeta pisano ad oggi disponiamo di una sola canzone, tramandata sia dal Canzoniere Vaticano latino 3793 sia dal Canzoniere Laurenziano Rediano, che inizia cos\u00ec:"}
{"id": "1467085", "revid": "1893", "url": "https://it.wikipedia.org/wiki?curid=1467085", "title": "Tiger Team", "text": ""}
{"id": "1467087", "revid": "767487", "url": "https://it.wikipedia.org/wiki?curid=1467087", "title": "Zydeco", "text": "Lo Zydeco (dal francese \"les haricots\") \u00e8 un termine utilizzato a partire dagli anni '60 per definire uno stile\nibrido tra lo swamp blues, e le tradizioni musicali regionali della Louisiana, quella dei bianchi di lingua \nfrancese, gli Acadien o Cajun, e dei Creoli.\nTipicamente dai ritmi veloci, e dominata dall'accordion diatonico e dal caratteristico strumento ritmico a sfregamento conosciuto col nome di \"rub-board\" o \"frottoir\", la musica zydeco fu in origine pensata per le sale da ballo frequentate dalle persone di colore, integrando stili da ballo come il valzer, shuffle, polka, two-step,\ne in seguito influenze di generi moderni come reggae, hip-hop, R&amp;B, soul, ska, rock, e musica afro-caraibica.\nStrumenti.\nI musicisti cajun d'anteguerra usavano abitualmente l'asse da bucato (washboard), facilmente reperibile, come rudimentale strumento ritmico a sfregamento.\nIl primo \"vest frottoir\" (rub-board in metallo) fu creato da Clifton Chenier, il \"Re dello Zydeco\", nel 1946, mentre lui e suo fratello lavoravano in una raffineria a Port Arthur, Texas. Il primo strumento del genere creato dal progetto di Chenier fu costruito su richiesta dello stesso dal loro conterraneo, certo Willie Landry, uno specialista saldatore e lavoratore dei metalli, che lavorava anche lui nella stessa raffineria. Il \"rubboard zydeco\", concepito esclusivamente come strumento di percussione per quel genere musicale, \u00e8 conservato allo Smithsonian Institution.\nAltri strumenti classici dello zydeco includono l'Organetto diatonico, mutuato dalla tradizione Cajun, oppure la vera e propria fisarmonica, la chitarra, pi\u00f9 raramente il fiddle.\nL'influenza moderna del R&amp;B ha portato in dote la chitarra e il basso elettrico, la batteria, e gli strumenti a fiato.\nStoria.\nLo zydeco si presenta come sintesi della musica tradizionale Creola, con forti influenze dalla musica Cajun e dalla tradizione afro-americana della Louisiana, R&amp;B, blues, jazz, e gospel. Fu definita sovente come \"French music\" o come \"la-la\".\nMolti musicisti di colore si ispirarono alla tradizione bianca locale, e Am\u00e9d\u00e9e Ardoin fece una delle prime incisioni di musica \"cajun\" nel 1928. Questo tipo di musica serv\u00ec da fondamenta per quel genere che verr\u00e0 conosciuto pi\u00f9 tardi col nome di zydeco.\nDopo la Grande Depressione, molti afro-americani di lingua francese e creoli della Louisiana occidentale, lasciarono il sud della Louisiana, cercando migliori opportunit\u00e0 di reddito nelle fabbriche e raffinerie del Texas\nmeridionale, e alcuni di loro iniziarono ad esibirsi da dilettanti o semi-professionisti nei juke-joint locali, proponendo la\nmusica della Louisiana.\nAlla fine degli anni quaranta, in seguito a un breve periodo di voga del cajun, Clarence Garlow ottiene un buon successo con \nun R&amp;B dal forte sapore cajun, \"Bon Ton Roula\" (conosciuto anche come \"Bon Ton Roulay\" o \"Bon Ton Roulet\"), e negli anni cinquanta, giunge alla popolarit\u00e0 Clifton Chenier, che firm\u00f2 con importanti etichette nazionali di musica nera, la Specialty e la Chess. Chenier, considerato l'architetto dello zydeco contemporaneo, divenne la star maggiore di questo genere musicale, esibendosi in importanti festival (celebre la sua apparizione al Berkeley Blues Festival nel 1966) e ottenendo successi fuori dallo stretto ambito regionale, tra cui una versione modernizzata del traditional cajun \"Les Haricots Sont Verts, Pas Sal\u00e9s\". Il termine \"zydeco\" \u00e8 dovuto ad una distorsione inglese del francese dialettale della Louisiana \"zaricos\" (ovvero, \"les haricots\", i fagioli). Tuttavia questa non fu la prima canzone zydeco: nel 1954, Boozo Chavis, un altro artista popolare, aveva registrato \"Paper in My Shoe\".\nA met\u00e0 degli anni ottanta, Rockin' Sidney port\u00f2 la musica zydeco all'attenzione internazionale col brano di successo \"My Toot Toot\". Clifton, Rockin' Sidney e Queen Ida, tutti vincitori di Grammy durante questo periodo cruciale per il genere, aprirono le porte per gli artisti emergenti che avrebbero continuato le tradizioni. In quegli anni Rockin' Dopsie registr\u00f2 con Paul Simon e firm\u00f2 un contratto con una grossa etichetta, John Delafose fu altamente popolare a livello regionale e successivamente il genere prese una svolta considerevole grazie a band emergenti che portarono questa musica sulla scena nazionale, infondendole una nuova esuberanza, nuovi suoni e stili.\nBoozoo Chavis, John Delafose, Roy Carrier, Zydeco Force, Nathan and The Zydeco Cha Chas, The Sam Brother, Terrance Simien, Chubby Carrier, e molti altri, stavano dando nuova vita al genere. Buckwheat Zydeco aveva gi\u00e0 una carriera avviata, e firm\u00f2 il suo contratto con la Island Records proprio in quel periodo. Tutto ci\u00f2 combinato con la popolarit\u00e0 nazionale del Cajun e del cibo Creolo, e il film \"The Big Easy\", portarono alla resurrezione della tradizionale musica Zydeco, coltivando nuovi artisti, mentre la musica prese una direzione pi\u00f9 moderna grazie alla maggiore popolarit\u00e0 nel pubblico di massa.\nGiovani musicisti zydeco, come C. J. Chenier, Chubby Carrier, Geno Delafose, Terrance Simien, Nathan Williams e altri, iniziarono tour internazionali durante gli anni ottanta. Beau Jocque fu un innovatore fondamentale che infuse nello zydeco potenti ritmi e linee di basso negli anni novanta, aggiungendo una produzione accurata ed elementi di funk, hip-hop e rap. Giovani performer come Chris Ardoin, Keith Frank, e Zydeco Force aggiunsero ancora qualcosa al sound, legandolo al ritmo della grancassa, per accentuarne ancor di pi\u00f9 il contrattempo. Questo stile \u00e8 a volte chiamato \"double clutching\".\nAttualmente ci sono numerose band zydeco professionali, che vanno in tour regolarmente negli Stati Uniti e in Europa.\nAttuali sviluppi.\nOggi lo zydeco \u00e8 divenuto uno dei simboli dell'identit\u00e0 culturale e musicale della Louisiana.\nVengono organizzati veri e propri festival zydeco sia negli Stati Uniti che in Europa ed il genere viene trasmesso dalle \nradio tradizionali e via Internet.\nIl 7 giugno 2007, \u00e8 stata introdotta una nuova categoria per i Grammy: \"Miglior Album di Musica Zydeco o Cajun\"."}
{"id": "1467088", "revid": "1728", "url": "https://it.wikipedia.org/wiki?curid=1467088", "title": "Il Rugantino", "text": ""}
{"id": "1467090", "revid": "729019", "url": "https://it.wikipedia.org/wiki?curid=1467090", "title": "Sincope cardiaca", "text": "Per sincope cardiaca in campo medico si intende lo svenimento di una persona a seguito di un problema cardiaco, precisamente legato alla presenza di un ostacolo nella gittata cardiaca. Essa avviene in rapidit\u00e0, senza essere legata a convulsione.\nDefinizione di sincope.\nLa Sincope \u00e8 un'improvvisa perdita di coscienza, si risolve senza l'uso di terapie specifiche ed occupa mediamente dall'1 al 6% dei ricoveri ospedalieri.\nEziologia.\nLa sincope pu\u00f2 avvenire per colpa di uno sforzo effettuato dalla persona affetta dalla stenosi aortica. Anche lesioni ostruttive di altro genere o aritmie possono causare la sincope cardiaca.\nDiagnosi.\nSe l'individuo sviene mentre compie un particolare movimento si potrebbe presupporre un trombo valvolare a palla. "}
{"id": "1467095", "revid": "92723", "url": "https://it.wikipedia.org/wiki?curid=1467095", "title": "Chiesa di San Pietro (Santo Pietro Belvedere)", "text": "La chiesa di San Pietro \u00e8 un edificio religioso situato a Santo Pietro Belvedere, nel comune di Capannoli, in provincia di Pisa.\nCitata nel 1260 con il nome di \"chiesa di Santo Pietro a Sovilliana\" all'interno del catalogo delle chiese appartenute alla diocesi di Lucca, nel 1680 ebbe il titolo di pieve e tale fu mantenuto fino al 1720 quando le fu riconosciuto il titolo di propositura. Alla met\u00e0 dell'Ottocento fu ingrandita e rinnovata su progetto di Pietro Bernardini. L'attuale aspetto si deve ai restauri del 1955-1958. Nel 1987 dopo la riforma liturgica, vengono eseguiti lavori di restauro all'altare principale progettati dall'architetto Alfredo Signorini.\nIl sobrio interno \u00e8 diviso in tre navate da pilastri, con abside centrale; lungo le pareti laterali sono addossati quattro altari. Da notare i due grandi dipinti tardoseicenteschi con \"San Gaetano\" e la \"Crocifissione\", e il fonte battesimale in marmo bianco, datato 1686. In sagrestia si conserva la \"Madonna con Bambino\", venerata come \"Madonna del buon raccolto\". In controfacciata il doppio organo Agati-Tronci del 1899.\nL'imponente campanile sorge su una preesistente torre e il suo aspetto attuale si deve all'architetto Luigi Bellincioni (1881-1883)."}
{"id": "1467098", "revid": "110157", "url": "https://it.wikipedia.org/wiki?curid=1467098", "title": "Il medaglione (Andrea Camilleri)", "text": "Il medaglione \u00e8 un racconto giallo di Andrea Camilleri pubblicato per la prima volta sul Calendario 2005 dell'Arma dei Carabinieri e successivamente edito da Arnoldo Mondadori Editore nello stesso anno. \nTrama.\nSono cinque anni che il maresciallo dei carabinieri Antonio Brancato svolge il suo servizio a Belcolle, vicino a Cefal\u00f9.\nIl paese, posto su un monte vicino al mare, d'estate \u00e8 una bellezza ma d'inverno la musica cambia. Il freddo e la neve intristiscono e rendono cupi i paesani che si chiudono nelle loro case. Eppure il maresciallo, sia estate o inverno, \u00e8 sempre ben visto da tutti. I paesani apprezzano la sua onest\u00e0 e impegno nell'eseguire il suo dovere, vedono in lui \"un omo preciso al quale piaciva che tutto stava al posto indovi doviva stare\", tanto che gli si rivolgono per ogni problema anche se non ha a che fare con i suoi compiti di capo della Stazione dei Carabinieri che certi giorni \u00e8 proprio una stazione ma ferroviaria per la gente che entra e esce a chiedere pareri e consigli.\nAd esempio la questione di Francesco, chiamato Ciccino, che dopo la morte della moglie Marta non solo si \u00e8 chiuso in casa e non risponde a nessuno ma addirittura ha sparato una fucilata al \"parrino\" (\"prete\") che veniva a consolarlo. Ha sparato in aria e il prete non indossava la tonaca ma il fatto allarma il maresciallo che il mattino successivo si fa una bella scarpinata per andare a parlare con Ciccino a proposito di quel fucile.\nDopo un episodio stile western dove Ciccino salva la pelle al maresciallo, questi riesce a scoprire perch\u00e9 l'uomo reagisca cos\u00ec alla morte della moglie: egli infatti ha trovato un suo medaglione all'interno del quale compare un ritratto di uno sconosciuto. \nCiccino sta diventando pazzo per capire chi sia quell'individuo, la cui foto del resto \u00e8 anteriore al suo matrimonio, ma, per il fatto che la moglie l'abbia conservata con cura, per una sorta di gelosia \"post mortem\", vuole che in cambio dell'aiuto dato, il maresciallo scopra chi \u00e8 l'uomo della foto del medaglione."}
{"id": "1467100", "revid": "110157", "url": "https://it.wikipedia.org/wiki?curid=1467100", "title": "Oratorio di San Rocco (Santo Pietro Belvedere)", "text": "L'oratorio di San Rocco \u00e8 un edificio religioso che si trova in localit\u00e0 Santo Pietro Belvedere, a Capannoli.\nDescrizione.\nAll'interno dell'antico oratorio \u00e8 custodito un interessante affresco staccato, raffigurante la \"Madonna con Bambino\", attribuito alla scuola di Benozzo Gozzoli."}
{"id": "1467102", "revid": "287204", "url": "https://it.wikipedia.org/wiki?curid=1467102", "title": "Servio Sulpicio Galba (pretore 54 a.C.)", "text": "Pretore nel 54 a.C., fu legato di Gaio Giulio Cesare dal 58 a.C. al 50 a.C. nella guerra di conquista della Gallia, al comando della futura Dodicesima legione fulminata. Si candid\u00f2 alle elezioni consolari per il 49 a.C., come uomo di parte cesariana, ma fu battuto. Prese poi parte alla congiura contro Cesare delle idi di marzo del 44 a.C. e per questo venne condannato a morte nel 43 a.C., in base alla Lex Pedia.\nSuo pronipote fu l'imperatore romano Lucio Servio Sulpicio Galba."}
{"id": "1467105", "revid": "663182", "url": "https://it.wikipedia.org/wiki?curid=1467105", "title": "Diego Sandoval de Castro", "text": "Biografia.\nDi origini spagnole, era unico e legittimo figlio del nobile iberico don Pedro (lontano discendente dalla casa reale di Le\u00f3n), trasferitosi nel viceregno di Napoli nei primi anni del Cinquecento: in seguito un altro ramo della stirpe si diffuse in Sicilia. Sua madre fu Giovanna Bisbal, scomparsa precocemente. Il piccolo Diego, nato probabilmente nel feudo calabrese amministrato dall'avo materno Francesco Bisbal, conte di Briatico (dal 1496) e Calimera, venne posto sotto tutela della vedova di questi, Caterina Saracina, per 11 anni, fino al raggiungimento della maggiore et\u00e0.\nDon Diego milit\u00f2 nell'esercito dell'imperatore Carlo V, prima di essere investito della baronia di Bollita, oggi Nova Siri (in provincia di Matera), e di ottenere la castellania di Cosenza. Acquist\u00f2 nel 1534, per la somma di 5000 ducati, il feudo di Campana da Ferdinando Spinelli. L'anno successivo ricevette Carlo V, proveniente da Tunisi, a Cosenza. Nel 1541 intervenne nella battaglia di Algeri. Sandoval fu iscritto all'Accademia Fiorentina, dove si inimic\u00f2 il Lasca, dal quale fu denigrato in un sonetto satirico con questo verso: \"Senza sapere punto di lingua e col fare al Petrarca la bertuccia\".\nDon Diego spos\u00f2 per procura l'aristocratica napoletana Antonia Caracciolo; tuttavia intrecci\u00f2 un legame culturale e forse amoroso con la baronessa di Favale (oggi Valsinni, in Basilicata) Isabella di Morra. Entrambi si dilettavano scrivendo e inviandosi vicendevolmente alcune poesie, e il 28 marzo 1542 il barone pubblic\u00f2 una raccolta delle sue rime petrarchesche, in cui celebr\u00f2 l'amore, il dolore e la bellezza femminile. La corrispondenza tra i due personaggi veniva scambiata attraverso il precettore di donna Isabella e indirizzata alla moglie Antonia: oggi rimangono solo le lettere che il Sandoval scrisse a donna Isabella, mentre le risposte non sono pervenute.\nNel 1543 il nobiluomo fu accusato di fellonia e sospeso dall'incarico di castellano di Cosenza. Decise, pertanto, di dimorare a Benevento da dove, segretamente, raggiungeva il suo castello di Bollita, abitato dalla consorte e dai figli: il maniero, edificato nel punto pi\u00f9 alto, esiste tuttora e racchiude la piazza del borgo, in modo che il feudatario potesse esercitare una serrata vigilanza.\nNel 1546 i fratelli di Isabella scoprirono la presunta relazione tra i due e presero la decisione di ucciderla, nel castello di Valsinni, insieme al suo pedagogo. Il trentenne don Diego, invece, fu trucidato pochi mesi dopo con tre colpi di archibugio durante una battuta di caccia nei boschi di Noia, presso Potenza: gli assassini ripararono in seguito in Francia presso il padre Giovanni Michele, che gi\u00e0 da anni si trovava presso la corte di Francesco I, e che li protesse riuscendo ad evitare un processo a loro carico per fratricidio e pluriomicidio. Dietro il loro supposto \"delitto d'onore\" si presume che si celassero motivi d'interesse (spartirsi la dote e l'eredit\u00e0 di Isabella) e inveterate avversioni politiche (Diego era fautore dell'imperatore Carlo V, mentre la famiglia della poetessa parteggiava per il re di Francia). Diego Sandoval de Castro fu sepolto nella cripta della Chiesa Madre di Bollita, ma il sito preciso non \u00e8 stato individuato.\nTestimonianze sulla storia dei due poeti furono raccolte nel 1928 dal filosofo abruzzese Benedetto Croce, che pubblic\u00f2 il saggio \"Isabella di Morra e Diego Sandoval De Castro\".\nArma dei Sandoval di Castro: \"D'oro alla banda di nero.\""}
{"id": "1467107", "revid": "2163589", "url": "https://it.wikipedia.org/wiki?curid=1467107", "title": "Radici (miniserie televisiva 1977)", "text": "Radici (\"Roots\") \u00e8 una miniserie televisiva realizzata negli Stati Uniti nel 1977 e basata sul romanzo omonimo di Alex Haley.\nLa serie racconta la storia dei discendenti di Kunta, ultimo rampollo della famiglia africana dei Kinte, catturato a 17 anni da schiavisti inglesi nel Gambia del 1767 e condotto nella colonia britannica del Maryland, e di qui in Virginia.\nTrama.\nGambia, 1750. Nel villaggio mandinka di Juffure, nasce Kunta Kinte, figlio di Omoro e Binta. Kunta, giunto all'et\u00e0 di quindici anni, viene condotto con altri coetanei nella foresta per l'iniziazione e la circoncisione, secondo i precetti dell'Islam. Tornato al villaggio, sua nonna gli ordina di tornare nella giungla per procurarsi un tronco di legno, cos\u00ec da poter fabbricare un tamburo per uno dei suoi fratellini, ma ben presto il giovane viene catturato dagli \"slat\u00ec\", membri di altre trib\u00f9 ingaggiati dai \"taubob\" (gli \"uomini bianchi\") per catturare schiavi. Kunta sulla spiaggia per l'imbarco reincontra due suoi amici ora prigionieri, il suo maestro di lotta e la giovanissima Fenta. Kunta e gli altri sventurati meditano di ribellarsi all'equipaggio, ma il tentativo viene stroncato nel sangue. Giunto nel porto di Annapolis nel Maryland, Kunta viene venduto a \"Massa\" (deformazione della parola \"master\", padrone) John Reynolds, su consiglio dello schiavo \"Violino\", riceve il nuovo nome di Toby e viene condotto in Virginia.\nKunta non accetta la sua condizione n\u00e9 il nuovo nome. \u00c8 orgoglioso, pi\u00f9 intelligente e ardimentoso degli altri schiavi neri per lo pi\u00f9 nati in America, ormai resi passivi dalla schiavit\u00f9, cos\u00ec tenta pi\u00f9 volte la fuga ma viene puntualmente riacciuffato ed infine punito duramente, con la mutilazione di parte di un piede. Rassegnato e venduto con altri al fratello dottore del primo padrone, Kunta viene assunto come cocchiere e sposa Mamy Bell. Kunta chiama sua figlia \"Kizzy\" che in lingua mandinka significa \"colei che rimane (libera)\". Kizzy crescendo impara dai racconti di Toby sull'Africa. La nipote del suo padrone, \"Missy\" (da \"miss\") Anne, le insegna a leggere e scrivere.\nScoperto ci\u00f2, il dottor Reynolds vende la ragazza a \"Massa\" Moore, un vicino proprietario il quale la violenta appena giunta nella propriet\u00e0. Dallo stupro nasce George, che crescendo impara dal vecchio schiavo Mingo il mestiere di allenatore di galli da combattimento, da cui assumer\u00e0 il soprannome di \"Chicken George\" (\"Gallo George\" nella versione italiana). Pur subendo la dura condizione di schiavo, George riesce a farsi estromettere dal lavoro nei campi, sperando un giorno, con la sua redditizia attivit\u00e0, di potersi affrancare anche dalla schiavit\u00f9. L'intento viene inficiato da Massa Moore, il quale trucca un incontro, a scapito del gallo di George. Questi va in Europa al seguito del suo padrone, per gestirne la proficua attivit\u00e0 dei combattimenti, e rientra alcuni anni dopo, durante la Guerra Civile Americana, presso suo figlio Tom il Fabbro, al servizio di \"Massa\" Harvey.\nSono tempi duri. C'\u00e8 frizione all'interno della comunit\u00e0 bianca del Sud schiavista perch\u00e9 il presidente Lincoln ha emanato il Proclama di Emancipazione, il decreto di abolizione della schiavit\u00f9 che rende i Kinte, come tutti i neri americani, degli uomini liberi. Lo stesso George \u00e8 oggetto di minacce da parte degli schiavisti. Gli stessi ex padroni tentano dapprima di spaventare i neri, specialmente i pi\u00f9 carismatici, con ritorsioni e ingaggiando il Ku Klux Klan, o essendone parte essi stessi, e impedendo poi di abbandonare il Nord Carolina. George per\u00f2 ha gi\u00e0 comprato un terreno nel Tennessee e si mette in viaggio con la sua famiglia. Non sono ormai pi\u00f9 schiavi: George rievoca commosso le figure di sua madre e di suo nonno, che non hanno potuto assistere a questo giorno. Un breve epilogo descrive la discendenza di Tom per il secolo successivo, con un'apparizione dell'autore del libro, Alex Haley, in modo da farne intendere la diretta relazione con i personaggi, suoi avi, di cui \u00e8 riuscito con costanza a ricostruire la genealogia e le vicissitudini.\nProduzione e distribuzione.\n\u00c8 stata trasmessa per la prima volta in Italia da Rai 2 in otto puntate, ogni Venerd\u00ec alle 20:40 a partire dall'8 settembre 1978.\nTra gli interpreti si segnalano LeVar Burton, Leslie Uggams, Ben Vereen, Brad Davis e Louis Gossett Jr.. La regia dello sceneggiato fu suddivisa tra David Greene (che diresse il primo episodio), Marvin J. Chomsky, John Erman e Gilbert Moses.\nLa colonna sonora fu composta in prevalenza da Gerald Fried, ma le musiche della prima puntata sono opera di Quincy Jones. Fu nominata per una quarantina di Emmy Award e ne vinse nove. Fu inoltre premiata con un Golden Globe ed un Peabody Award. La serie ebbe un seguito: \"Radici - Le nuove generazioni\" (1979). Nel 2016 \u00e8 stata prodotta \"Radici\", una miniserie remake andata in onda su History."}
{"id": "1467111", "revid": "75706", "url": "https://it.wikipedia.org/wiki?curid=1467111", "title": "Slavina", "text": ""}
{"id": "1467114", "revid": "767487", "url": "https://it.wikipedia.org/wiki?curid=1467114", "title": "Associazione Calcio Treviso 1950-1951", "text": "Questa voce raccoglie le informazioni riguardanti l''Associazione Calcio Treviso nelle competizioni ufficiali della stagione 1950-1951.\nStagione.\nL'A.C. Treviso nella stagione 1950-1951 ha partecipato alla seguente competizione ufficiale: Serie B. La squadra si classifica al quindicesimo posto con 39 punti, 3 punti sopra la zona retrocessione."}
{"id": "1467115", "revid": "260676", "url": "https://it.wikipedia.org/wiki?curid=1467115", "title": "Spaten", "text": "Spaten (nome completo Spatenbr\u00e4u) \u00e8 un birrificio di Monaco di Baviera, in Germania, fondato nel 1397\n, uno dei pi\u00f9 antichi della Germania. Nel 1922 la fusione tra la Gabriel Sedlmayr's Spaten Brewery e la Franziskaner Brewery diede origine alla societ\u00e0 \"Spaten-Franziskaner-Br\u00e4u GmbH\". Fa parte del gruppo Spaten-L\u00f6wenbr\u00e4u-Gruppe dal 1997, appartenente alla multinazionale belga Anheuser-Busch InBev.\nLa Spaten, come molte birre tedesche, \u00e8 prodotta secondo la legge di purezza Reinheitsgebot. I metodi moderni di produzione della lager sono stati introdotti da Gabriel Sedlmayr il Giovane, che perfezion\u00f2 le lager scure nel birrificio Spaten negli anni '30.\nIl nome significa \"vanga\" in tedesco e il logo \u00e8 infatti una pala per malto. Una campagna pubblicitaria del 1924 ha reso celebre in Germania lo slogan \"\"La\u00df Dir raten, trinke Spaten\" ovvero \"Accetta un consiglio, bevi Spaten\"\".\nAl 2012 il birrificio Spaten produce:\nInoltre produce le birre di frumento sotto il marchio \"Franziskaner\".\nStoria.\nIl libro delle imposte della citt\u00e0 di Monaco di Baviera indica la propriet\u00e0 nella \"Neuhausergasse\" 4 nell'anno 1397 a un birrificio, Hans Welser, i Welser Prew. Per i successivi 125 anni la famiglia continu\u00f2 nell'attivit\u00e0, fino al 1522 quando per altri cento anni la propriet\u00e0 divenne della famiglia Starnberger. Dal 1622 al 1704 i proprietari divennero gli Spatt, poi nel 1807 la famiglia Sie\u00dfmayr, cambi\u00f2 il nome Spaten.\nNel 1807 il real \"Hofbr\u00e4umeister\" Gabriel Sedlmayr cambi\u00f2 il nome \"Brauerei Spaten\" in \"Brauerei M\u00fcnchens\". Cos\u00ec inizi\u00f2 l'era della famiglia Sedlmayr, presente ancora oggi. Nel 1817 il \"Filserbr\u00e4ukeller\" nella \"Bayerstra\u00dfe\" viene comprato, e diventer\u00e0 \"Spaten-Keller\".\nDopo la morte di Gabriel Sedlmayr il Vecchio nel 1839 i figli Gabriel e Joseph guideranno il birrificio. Nel 1842 Joseph Sedlmayr compra la \"Leistbrauerei\" e lascia la Spaten-Brauerei."}
{"id": "1467120", "revid": "599013", "url": "https://it.wikipedia.org/wiki?curid=1467120", "title": "Cesare Poli", "text": "Carriera.\nNativo di Breganze, patria dell'hockey a rotelle, Poli inizi\u00f2 la carriera nel L.R. Vicenza nella stagione 1965-1966. Dopo due stagioni in biancorosso passa all'Inter dove milit\u00f2 per due anni per poi passare al Cagliari, assieme a Sergio Gori e Angelo Domenghini, come contropartita per il trasferimento di Roberto Boninsegna. Con la squadra isolana vinse lo scudetto sfumato l'anno prima nel finale di stagione, contribuendo alla conquista del titolo 1969-1970 con 11 presenze in qualit\u00e0 di rincalzo.\nVenne confermato per l'anno successivo e poi riceduto al L.R. Vicenza nel 1971-1972. Dopo due anni il ritorno al Cagliari nel quale rimase fino al 1974-1975. Chiuse l'attivit\u00e0 agonistica a 30 anni a causa di un infortunio che gli provoc\u00f2 la rottura del tendine d'achille. Come alcuni suoi compagni di squadra dello scudetto, scelse di stabilirsi in Sardegna."}
{"id": "1467125", "revid": "112412646", "url": "https://it.wikipedia.org/wiki?curid=1467125", "title": "Palazzo del Comandante", "text": "Il palazzo del Comandante si trova nel centro storico della citt\u00e0 di Fossano, accanto alla cattedrale. La sua costruzione risale al XVII secolo ed \u00e8 un edificio in stile Barocco. Al suo interno si trovano sale affrescate da Michele Antonio Milocco ed \u00e8 conservata una raccolta di quadri appartenenti al periodo che va dal Quattrocento al Settecento.\nIl suo nome deriva dal fatto che \u00e8 stato la sede del comandante della fortezza di Fossano fino a che il centro fu considerato una fortezza perch\u00e9 munita di mura.\nAttualmente, dopo numerosi restauri ed abbellimenti, \u00e8 diventato la sede principale della Cassa di Risparmio di Fossano."}
{"id": "1467128", "revid": "1418004", "url": "https://it.wikipedia.org/wiki?curid=1467128", "title": "Jonathan Littell", "text": "Attualmente vive a Barcellona.\nNato in una famiglia di origine ebraica, emigrata dalla Polonia negli Stati Uniti alla fine dell'Ottocento, \u00e8 figlio dello scrittore Robert Littell. Oggi domiciliato a Barcellona, ha trascorso l'infanzia in Francia. Dopo tre anni trascorsi all'universit\u00e0 Yale, si reca nei Balcani in conflitto, dove si impegna nell'azione umanitaria, in seno all'ONG Action contre la faim, per la quale lavorer\u00e0 sette anni, soprattutto in Bosnia, ma anche in altri luoghi, quali la Cecenia, l'Afghanistan, il Congo. Nel 2001 lascia l'azione umanitaria per dedicarsi alla scrittura del suo primo romanzo, \"Le benevole\" (\"Les Bienveillantes\" in originale), vasto affresco che affronta la Seconda Guerra mondiale e il fronte orientale, attraverso le memorie immaginarie di un ufficiale SS a cui ha dato il nome di Maximilien Aue. L'opera ha ottenuto due importanti riconoscimenti letterari: il Grand Prix du Roman de l'Acad\u00e9mie Fran\u00e7aise e il Prix Goncourt ed ha sollevato numerose polemiche. Proposto a quattro editori francesi da un agente inglese, il manoscritto era stato rifiutato da Calman-L\u00e9vy, ma accettato da Gallimard ancora prima che gli altri reagissero.\nLittell ha dichiarato di essere stato ispirato dopo aver visto le fotografie di Zoja Anatol'evna Kosmodem'janskaja, una partigiana sovietica uccisa dai nazisti.\nProbabilmente la sua principale ispirazione \u00e8 stato il film \"Shoah\" (1985) di Claude Lanzmann, un acclamato documentario sull'Olocausto. Littell ha iniziato a scriverlo nel 2002, e riferisce di aver realizzato la prima bozza del romanzo in soli 112 giorni.\nNel 2008 ha pubblicato un saggio (\"Le sec et l'humide\") in cui analizza \"La campagne de Russie\" di L\u00e9on Degrelle alla luce delle tesi di Klaus Theweleit (in particolare quelle esposte in \"Fantasie virili\", 1977). Secondo Littell, il testo di Degrelle rivela un'impressionante serie di opposizioni strutturanti, tipiche della mentalit\u00e0 del \"soldatischer Mann\" messa in luce da Theweleit (secco/umido, duro/molle e cos\u00ec via): non essendo riuscita la separazione dalla madre, questo tipo di individuo non ha potuto costruirsi un Io in senso freudiano. Staccatosi solo parzialmente, egli \u00e8 comunque capace di interagire, di vivere \"normalmente\", ma solo perch\u00e9 si costruisce, o si fa costruire (con disciplina, dressage, esercizio fisico) un Io esteriorizzato che prende la forma di una sorta di \"armatura muscolare\". Il solo terrore vissuto dall'uomo-soldato, di cui Degrelle sarebbe un esempio particolarmente eloquente, sarebbe la dissoluzione dei propri limiti corporei. Non gli resta che esteriorizzare ci\u00f2 che lo minaccia dall'interno, e il pericolo assume le sembianze dell'informe, del liquido, del femminile. Per strutturare il mondo, al fascista non resterebbe pertanto che uccidere, annientare tutto quanto \u00e8 diverso da lui.\nNel 2010 pubblica il reportage del suo soggiorno alla corte del presidente Ramzan Kadyrov, nel periodo del suo terzo governo, \"Cecenia anno III\", riscritto alla luce dell'omicidio dell'attivista umanitaria Natal'ja Estemirova.\nNel 2014 pubblica il saggio narrativo su Francis Bacon \"Trittico\"."}
{"id": "1467134", "revid": "1654832", "url": "https://it.wikipedia.org/wiki?curid=1467134", "title": "Maria Teresa Albani", "text": "Biografia.\nIscritta all'Accademia nazionale d'arte drammatica, si diplom\u00f2 nel 1946 nel ruolo di Colombina ne \"La bottega dell'antiquario\". Suoi compagni di corso erano, tra gli altri, Nino Manfredi, Paolo Panelli, Tino Buazzelli.\nCominci\u00f2 la sua carriera in teatro, distinguendosi per la spigliatezza e la simpatia recitativa. Dopo un lungo apprendistato sui palcoscenici, che le forn\u00ec un bagaglio recitativo completo, pass\u00f2 al cinema nel 1950, sostenendo una particina nel film \"Contro la legge\" di Flavio Calzavara.\nCaratterista molto preparata, apparve in seguito in \"In nome del popolo italiano\" (1971), di Dino Risi, \"Per le antiche scale\" (1975), di Mauro Bolognini e in \"Febbre da cavallo\" (1976) di Steno, nel ruolo della cartomante.\nApparve per l'ultima volta in televisione, nel film \"La storia\" (1986), di Luigi Comencini."}
{"id": "1467136", "revid": "767487", "url": "https://it.wikipedia.org/wiki?curid=1467136", "title": "Quella certa cosa", "text": "Quella certa cosa (\"That Certain Thing\") \u00e8 un film muto del 1928 diretto da Frank Capra, al suo primo lavoro per la Columbia Pictures.\nTrama.\n\"Cercatrice d'oro\", quella che gli americani chiamano una \"gold digger\", Molly Kelly \u00e8 a caccia di un marito ricco. La ragazza, che lavora per aiutare la madre vedova e i due fratellini, potrebbe sposare un autista. Ma il suo obbiettivo \u00e8 quello di diventare ricca e aspetta con fede la sua grande occasione. La madre e i vicini di casa la prendono in giro per le sue fantasie. Ma un giorno, Molly cade letteralmente addosso a un giovanotto, Andy Charles junior, erede del padrone di una catena di ristoranti. I due si innamorano e in breve si sposano. Pap\u00e0 Charles, per\u00f2, convinto che la ragazza abbia sposato suo figlio solo per i soldi, disereda il ragazzo. Costretto a lavorare per mantenere la moglie, Andy va a fare l'operaio. Molly gli porta il pranzo preparato a casa confezionato da lei in una scatola. Per caso, uno degli altri operai assaggia il cibo e il pranzo gli piace tanto che chiede a Molly di prepararlo anche per lui. Passa poco tempo e tutti gli operai comperano il pranzo da Molly, preferendolo a quello dei ristoranti di Charles.\nProduzione.\nProdotto dalla Columbia Pictures Corporation\nDistribuzione.\nLa Columbia Pictures distribu\u00ec il film che usc\u00ec in sala il 1\u00ba gennaio 1928. Il film venne distribuito nel 2005 dalla \"Sunrise Silents\" e nel 2007 dalla JEF in DVD."}
{"id": "1467140", "revid": "1935652", "url": "https://it.wikipedia.org/wiki?curid=1467140", "title": "Duomo di Fossano", "text": "Il duomo di Fossano, dedicato a San Giovenale, patrono della citt\u00e0, \u00e8 situato nel centro storico di fianco a piazza Manfredi. Ha la dignit\u00e0 di basilica minore.\nStoria e descrizione.\nLa chiesa \u00e8 stata costruita tra 1778 e 1791 dall'architetto Mario Ludovico Quarini, mentre il campanile, chiaramente di stile differente, \u00e8 anteriore, databile tra 1395 e 1420.\nLa cattedrale, che ha sostituito la precedente duecentesca, presenta una maestosa facciata nel tipico mattone piemontese e segue lo stile neoclassico.\nAll'interno sono presenti numerosi dipinti e affreschi, tra i quali cinque medaglioni di Paolo Emilio Morgari: la \"Glorificazione della Vergine fra gli angeli incoronata dalla Trinit\u00e0\", nella volta del presbiterio, \"Dio che indica ad Adamo ed Eva la Vergine\", \"La Vergine e i profeti\", \"La Vergine i santi e i beati fossanesi\", nella navata centrale e in controfacciata \"Eliodoro cacciato dal tempio\". Sono inoltre custodite al suo interno le reliquie del santo patrono della citt\u00e0: san Giovenale."}
{"id": "1467142", "revid": "767487", "url": "https://it.wikipedia.org/wiki?curid=1467142", "title": "Dunque \u00e8 questo l'amore?", "text": "Dunque \u00e8 questo l'amore? (\"So This Is Love?\") \u00e8 un film muto del 1928 diretto da Frank Capra.\nDistribuzione.\nDistribuito dalla Columbia Pictures Corporation, il film usc\u00ec nelle sale cinematografiche statunitensi il 6 febbraio 1928 con il titolo originale \"So This Is Love\". Nel Regno Unito, fu distribuito il 12 novembre 1928. In Spagna, il 19 febbraio 1931 venne presentato a Madrid."}
{"id": "1467144", "revid": "729019", "url": "https://it.wikipedia.org/wiki?curid=1467144", "title": "Nanismo primordiale", "text": "Con nanismo primordiale si intende una forma di nanismo in cui gi\u00e0 dal concepimento l'individuo ha un organismo molto sottodimensionato rispetto alla norma. La malattia pu\u00f2 essere diagnosticata gi\u00e0 durante lo sviluppo del feto; nonostante ci\u00f2, la rarit\u00e0 di questa malattia fa s\u00ec che spesso non venga correttamente diagnosticata, venendo scambiata per disfunzioni legate al metabolismo o dovute a una nutrizione scorretta. Non \u00e8 ancora noto quale sia il fattore scatenante della malattia, per cui non esistono cure; a differenza di altre tipologie di nanismo questa non pu\u00f2 essere curata con la somministrazione di somatotropina (ormone della crescita), dato che non dipende da alterazioni delle ghiandole che secernono quest'ormone.\nTra le varie forme di nanismo, le cinque sotto-categorie di nanismo primordiale sono quelle considerate pi\u00f9 gravi; sono anche estremamente rare, dato che si calcola esistano al mondo solo 100 persone che ne soffrono. L'aspettativa media di vita \u00e8 di circa 35 anni\nStoria.\nLa prima persona di cui si possa dire con certezza che fosse affetta da questa malattia fu Caroline Crachami, nata secondo alcune biografie a Palermo il 15 novembre 1815 e morta a 9 anni. Secondo alcuni soffriva della sindrome di Seckel.\nSolo agli inizi degli anni 90 si \u00e8 iniziato a citare questa malattia nei vari media, e nel 2004 Granada Television produsse per la BBC un programma intitolato \"The Smallest People in the World\", un documentario che ha seguito le vite di persone affette da questa condizione.\nUn personaggio che si ritiene abbia sofferto di nanismo primordiale era l'attore filippino Weng Weng."}
{"id": "1467147", "revid": "767487", "url": "https://it.wikipedia.org/wiki?curid=1467147", "title": "Dumbr\u0103veni (Costanza)", "text": "Dumbr\u0103veni \u00e8 un comune della Romania di 594 abitanti, ubicato nel distretto di Costanza, nella regione storica della Dobrugia.\nIl comune \u00e8 formato dall'unione di 2 villaggi: Dumbr\u0103veni e Furnica."}
{"id": "1467152", "revid": "1442080", "url": "https://it.wikipedia.org/wiki?curid=1467152", "title": "Am\u00e9rico Gallego", "text": "Tra gli anni settanta e ottanta ha giocato nel Newell's Old Boys di Rosario e nel River Plate di Buenos Aires.\nCarriera.\nGiocatore.\nGallego fece il proprio debutto in \"Primera Divisi\u00f3n\" il 15 dicembre 1974, in occasione di un match vinto per 3-1 dal Newell's sul Talleres. Dopo un primo anno da riserva, nella stagione 1975 pot\u00e9 guadagnarsi una maglia da titolare e segnare il suo primo gol in campionato, il 30 maggio 1975 contro il Gimnasia y Esgrima. Rimase sette anni al Newell's, fino al 1981, prima di andare a vestire la maglia di una delle due grandi del calcio argentino, il River Plate.\nGioc\u00f2 con i \"Millonarios\" per sette stagioni, ritirandosi al termine della stagione 1987/1988. Fu con i bianco-rossi che vinse i titoli pi\u00f9 importanti a livello di club: due campionati argentini (un Nacional e un Primera Divisi\u00f3n), una Coppa Libertadores, una Coppa Intercontinentale ed una Coppa Interamericana. Gioc\u00f2 la sua ultima gara l'8 maggio 1988, un River-Banfield chiusosi 3-1 per i padroni di casa. In totale ha preso parte, in quattordici anni di attivit\u00e0, a 440 incontri di campionato, segnando 35 gol.\nNel 1978 Gallego fece parte della nazionale argentina che vinse la Coppa del Mondo battendo l' in finale per 3-1. Quattro anni dopo partecip\u00f2 al campionato del mondo in Spagna, in cui l'Argentina venne eliminata al secondo turno dall', poi vincitrice del mondiale.\nAllenatore.\nDopo il ritiro intraprese la carriera di tecnico. Fu assistente dell'allenatore del River Daniel Passarella dal 1990 al 1994, anno in cui questi decise di assumere l'incarico di commissario tecnico della Nazionale argentina. Gallego venne cos\u00ec chiamato a guidare la squadra: il primo torneo giocato, l'Apertura 1994, fu vinto dal River senza subire alcuna sconfitta. Nel 1995 il \"Tolo\" raggiunse Passarella in Nazionale, diventandone nuovamente il vice; nel 1998 ritorn\u00f2 al River, conquistando un altro campionato nazionale due anni dopo.\nNel 2002 guid\u00f2 l'Independiente alla vittoria in campionato, mettendo la parola fine ad un digiuno di otto anni. Nel 2004, dopo 23 anni di lontananza, torn\u00f2 al Newell's Old Boys: proprio in quell'anno, con lui in panchina, la squadra \"rosarina\" conquist\u00f2 il titolo nazionale. Con questo successo Gallego \u00e8 diventato il secondo allenatore ad aver vinto la \"Primera Divisi\u00f3n\" argentina con tre differenti squadre: prima di lui vi era riuscito solo Jos\u00e9 Yudica, che aveva allenato vittoriosamente l'Argentinos Juniors, il Quilmes e il Newell's.\nQuesti record attirarono l'attenzione di alcune squadre straniere, specialmente in Messico. Dopo aver lasciato il Newell's Old Boys, Gallego scelse di andare al Toluca, squadra messicana. Pur avendo ricevute diverse critiche per il suo gioco difensivista e per la scelta di puntare sui giovani, queste scelte lo hanno premiato: nel 2005 il Toluca ha vinto il Torn\u00e9o Apertura, mentre lo stesso Gallego \u00e8 stato nominato miglior allenatore del campionato messicano. Con questa vittoria ha raggiunto Alfredo Di St\u00e9fano nella classifica degli allenatori vincitori del torneo nazionale con quattro team diversi.\nDopo aver vinto anche la Champions Cup, ha rescisso il contratto con il Toluca. Nel 2007 ha firmato per l'UANL Tigres, da cui viene esonerato nel febbraio 2008.\nNel 2009 subentra a Claudio Borghi sulla panchina dell'Independiente.\nVi rimane fino al 2010, quando gli subentra Daniel Garnero.\nNel febbraio 2011 passa al Colo-Colo in sostituzione a Diego Cagna.\nNel 2012 torna in Argentina per allenare nuovamente Independiente, ma non riesce ad evitare la prima storica retrocessione del club in Primera B Nacional.\nA novembre 2014 torna sulla panchina del Newell's Old Boys."}
{"id": "1467154", "revid": "1086846", "url": "https://it.wikipedia.org/wiki?curid=1467154", "title": "Associazione Calcio Brescia 1945-1946", "text": "Questa pagina raccoglie le informazioni riguardanti l'Associazione Calcio Brescia nelle competizioni ufficiali della stagione 1945-1946\nStagione.\nLa stagione 1945-1946 del Brescia termin\u00f2 con un buon quinto posto la Divisione Nazionale dell'Alta Italia (il campionato era stato diviso in due, Alta Italia e centro-sud, per permettere pi\u00f9 facilmente le trasferte in un'Italia distrutta; le prime quattro dei gironi si sarebbero disputate il girone di finale).\nManc\u00f2 la qualificazione a causa della sconfitta nel doppio spareggio con il Milan. Raggiunti i rosso-neri all'ultima giornata grazie alla vittoria nello scontro diretto, le \"rondinelle\" pareggiarono 1-1 ai supplementari a Modena e persero per 2-1, sempre ai supplementari, a Bologna.\nMaglie.\nLe maglie utilizzate in questa stagione furono completamente blu Savoia, con i calzoncini bianchi. Colori opposti per la divisa da trasferta."}
{"id": "1467156", "revid": "81195", "url": "https://it.wikipedia.org/wiki?curid=1467156", "title": "Colomiers (rugby)", "text": ""}
{"id": "1467159", "revid": "1776051", "url": "https://it.wikipedia.org/wiki?curid=1467159", "title": "F\u00e2nt\u00e2nele (Costanza)", "text": "F\u00e2nt\u00e2nele \u00e8 un comune della Romania di 1.696 abitanti, ubicato nel distretto di Costanza, nella regione storica della Dobrugia."}
{"id": "1467163", "revid": "287204", "url": "https://it.wikipedia.org/wiki?curid=1467163", "title": "Americo Gallego", "text": ""}
{"id": "1467164", "revid": "1776051", "url": "https://it.wikipedia.org/wiki?curid=1467164", "title": "G\u00e2rliciu", "text": "G\u00e2rliciu \u00e8 un comune della Romania di 1.813 abitanti, ubicato nel distretto di Costanza, nella regione storica della Dobrugia."}
{"id": "1467165", "revid": "287204", "url": "https://it.wikipedia.org/wiki?curid=1467165", "title": "Lumanda", "text": ""}
{"id": "1467166", "revid": "287204", "url": "https://it.wikipedia.org/wiki?curid=1467166", "title": "Garliciu", "text": ""}
{"id": "1467173", "revid": "767487", "url": "https://it.wikipedia.org/wiki?curid=1467173", "title": "Charles Adcock", "text": "Secondo alcune fonti sarebbe morto il 21 dicembre 1998.\nCarriera.\nArriv\u00f2 in Italia al seguito delle truppe alleate (dopo, secondo alcune fonti, aver militato in patria nell'Aston Villa) e fu tesserato nel Padova, militante in Serie B, nel 1946, diventando il primo giocatore britannico a giocare come professionista in Italia.\nNella sua prima stagione fece registrare 28 presenze siglando nove reti, con la squadra che termin\u00f2 al secondo posto del Girone B nell'anno successivo l'inglese mise a segno diciassette reti in 33 presenze, contribuendo al primato nel Girone B dopo che lui e Vitali (con 18 centri) guidarono un attacco che chiuse la stagione con un bottino di 71 reti.\nAdcock esord\u00ec in Serie A il 19 settembre 1948 in Genoa-Padova 7-1 (in cui segn\u00f2 l'unica rete dei padovani, disputando in totale 27 gare con 7 marcature siglate.\nVenne poi ceduto alla , sempre nella massima serie, dove sotto la guida di Nereo Rocco segn\u00f2 quattro gol in 17 presenze: la squadra termin\u00f2 la stagione all'ottavo posto. Nel 1950-1951 pass\u00f2 al Treviso in Serie B, ancora sotto la guida di Rocco, disputando solo 9 gare mettendo a segno una rete Successivamente torn\u00f2 in patria, dove milit\u00f2 come non professionista tra le file del Peterborough United.\nIn totale, ha disputato 40 partite (con 11 reti) in Serie A e 70 (con 28 reti) in Serie B."}
{"id": "1467175", "revid": "135673", "url": "https://it.wikipedia.org/wiki?curid=1467175", "title": "Charles Norman Adcock", "text": ""}
{"id": "1467177", "revid": "767487", "url": "https://it.wikipedia.org/wiki?curid=1467177", "title": "Ghind\u0103re\u0219ti", "text": "Ghind\u0103re\u0219ti \u00e8 un comune della Romania di 2.747 abitanti, ubicato nel distretto di Costanza, nella regione storica della Dobrugia."}
{"id": "1467178", "revid": "287204", "url": "https://it.wikipedia.org/wiki?curid=1467178", "title": "Ghindaresti", "text": ""}
{"id": "1467179", "revid": "83531", "url": "https://it.wikipedia.org/wiki?curid=1467179", "title": "Si nu baccal\u00e0", "text": "Si nu baccal\u00e0 \u00e8 un album di Leone Di Lernia. L'album \u00e8 suddiviso in 11 pezzi."}
{"id": "1467187", "revid": "599013", "url": "https://it.wikipedia.org/wiki?curid=1467187", "title": "H\u00e9ctor Baley", "text": "Carriera.\nClub.\nBaley cominci\u00f2 la sua carriera nell'Estudiantes de La Plata, nel periodo in cui era allenatore Osvaldo Zubeld\u00eda. Gioc\u00f2 a La Plata per tre anni, vincendo una Coppa Intercontinentale; in seguito vest\u00ec le maglie di Col\u00f3n de Santa Fe, Hurac\u00e1n, Independiente e Talleres de C\u00f3rdoba.\nNel 1978, con l'Independiente, vinse il Torn\u00e9o Nacional del campionato argentino. Nella stagione 1982/1983, al Talleres, sub\u00ec invece un grave infortunio. Chiuse la carriera nel 1987.\nNazionale.\nFu portiere di riserva della Nazionale argentina in occasione del , vinto proprio dalla \"Selecci\u00f3n\", e del , giocato in Spagna e vinto dall'. All'epoca il titolare dei guantoni della nazionale biancoceleste era Ubaldo Fillol: Baley non trov\u00f2 mai molto spazio (gioc\u00f2 solo 13 gare internazionali), rendendosi comunque autore di una splendida prestazione nell'incontro amichevole con la del 1982, chiusosi 1-1."}
{"id": "1467188", "revid": "287204", "url": "https://it.wikipedia.org/wiki?curid=1467188", "title": "Wara", "text": ""}
{"id": "1467190", "revid": "767487", "url": "https://it.wikipedia.org/wiki?curid=1467190", "title": "Gr\u0103dina", "text": "Gr\u0103dina \u00e8 un comune della Romania di 1.173 abitanti, ubicato nel distretto di Costanza, nella regione storica della Dobrugia.\nIl comune \u00e8 formato dall'unione di 3 villaggi: Casian, Cheia, Gr\u0103dina."}
{"id": "1467194", "revid": "104685321", "url": "https://it.wikipedia.org/wiki?curid=1467194", "title": "Gradina", "text": ""}
{"id": "1467195", "revid": "804", "url": "https://it.wikipedia.org/wiki?curid=1467195", "title": "Fiera internazionale del libro", "text": ""}
{"id": "1467197", "revid": "287204", "url": "https://it.wikipedia.org/wiki?curid=1467197", "title": "Poide", "text": ""}
{"id": "1467202", "revid": "287204", "url": "https://it.wikipedia.org/wiki?curid=1467202", "title": "Hector Baley", "text": ""}
{"id": "1467203", "revid": "767487", "url": "https://it.wikipedia.org/wiki?curid=1467203", "title": "Flyleaf", "text": "I Flyleaf sono una band alternative metal statunitense, proveniente da Belton, nel Texas.\nAttualmente sotto l'etichetta A&amp;M/Octone Records, la band ha precedentemente suonato con i nomi Listen e Passerby. Hanno iniziato a farsi conoscere in Texas come Passerby, ma per via di un'altra band esistente con lo stesso nome, lo hanno cambiato in Flyleaf dopo il contratto. Il gruppo cita come proprie influenze i Foo Fighters, gli Incubus e i Nirvana.\nBiografia.\nAll'inizio Lacey Mosley inizi\u00f2 a suonare con James Culpepper, in seguito si unirono a loro i chitarristi Jared Hartmann and Sameer Bhattacharya. \"Sameer e Jared sono molto sperimentali con le melodie e gli effetti a pedale, e noi tutti abbiamo diverse influenze che fondiamo assieme, con lo stesso spirito appassionato e fiducioso, che ci dona bellissime emozioni. \u00c8 stato magico\" ha detto la cantante Lacey Mosley. Il bassista Pat Seals si \u00e8 unito nel 2000, dopo aver lasciato la band precedente, The Grove.\nCon il nome Passerby, la band ha pubblicato 3 EPs e partecipato a oltre 100 esibizioni in Texas in due anni consecutivi sotto la compagnia Runt Entertainment. Nel 2004, i Passerby suonarono per il presidente di RCA a New York sperando di venire scritturati. RCA mise la band in attesa, ma il presidente di Octone Records, che li aveva ascoltati, fu molto interessato. Furono scritturati, e il 7 gennaio 2004, li sito della Octone Record annunci\u00f2 il loro arrivo nell'etichetta.\nNel marzo 2004, i Flyleaf andarono a Seattle (Washington) per registrare un EP con Rick Parasher. In seguito, hanno partecipato ad un tour con Breaking Benjamin, Staind e 3 Doors Down per promuovere il loro disco omonimo. In ottobre, il disco fu disponibile nei negozi, cos\u00ec come il loro primi singolo e video ufficiali di \"Breathe Today\". Nel 2005, la band ha registrato il suo primo album con Howard Benson. Il 4 ottobre 2005, il disco venne pubblicato con il titolo di \"Flyleaf\". L'album include la partecipazione di Dave Navarro dei Jane's Addiction e Ryan White dei Resident Hero. Il singolo d'esordio \u00e8 stato \"I'm So Sick\", seguito da \"Fully Alive\" e da \"All Around Me\".\nAgli inizi del 2006 la band si \u00e8 diretta sotto J Records come parte di un progetto di sviluppo che comprendeva J Records, RCA, e Octone Records; la band viene commercializzata anche nei mercati Cristiani sotto la SRE Recordings. Nell'estate 2006, il gruppo ha suonato sul palco del Family Values Tour 2006 e a fine 2006, i Flyleaf parteciparono, assieme a Disturbed, Stone Sour e Nonpoint, al tour Music As A Weapon III Tour. La band registr\u00f2 un EP esclusivo, che veniva venduto durante il tour con il nome \"Music As A Weapon EP\" che includeva una versione acustica di \"Fully Alive\", e tre tracce inedite: \"Much Like Falling\", \"Justice And Mercy\", e \"Christmas Song\". Una parte del ricavato della vendita del EP \u00e8 andata a World Vision.\nNel 2007 i Flyleaf hanno partecipato al Australian Soundwave Festival con i Three Days Grace attraverso l'Australia, e anche in Europa con i Stone Sour e i Forever Never. In primavera 2007, i Flyleaf presentavano il loro \"Justice &amp; Mercy Tour\" con dapprima la collaborazione di Skillet e Dropping Daylight, in seguito con i Sick Puppies, Kill Hannah e i Resident Hero. I Flyleaf parteciperanno ancora al Family Values Tour nel 2007.\nIl videoclip della canzone \"I'm So Sick\" appare brevemente in una sequenza iniziale del film Die Hard - Vivere o morire del 2007. Inoltre un remix di \"I'm So Sick\" \u00e8 presente nel film . Il gruppo sta attualmente lavorando al loro prossimo album. La canzone \"I'm So Sick\" apparir\u00e0 inoltre come brano bonus nel videogioco Rock Band.\nIl 30 ottobre 2007, i Flyleaf hanno registrato un EP intitolato \"Much Like Falling Ep\". Le canzoni incluse in questo Ep sono: \"Much Like Falling\", una versione acustica di \"Supernatural\", la quasi inedita \"Tina\", e la preferita, \"Justice and Mercy.\" L'EP \u00e8 disponibile su iTunes assieme alla versione estesa del loro album d'esordio.\nLa band ha fatto anche da gruppo-spalla ai Korn, nel Bitch We Got a Problem Tour a partire da gennaio 2008.\nRecentemente, la band ha suonato al concerto \"Power of One\" a Green Bay, nel Wisconsin.\nLa band ha partecipato alla raccolta Nightmare Revisited con il remake della canzone \"What's This?\" uscita il 30 settembre 2008.\nIl 22 ottobre 2012 la band ha annunciato l'uscita di New Horizons, album che segna la fine di un'era: l'abbandono del gruppo da parte di Lacey Sturm (fondatrice del gruppo) e la sua sostituzione da parte di Kristen May.\nIl 16 settembre 2014 viene pubblicato dai Flyleaf il quarto album studio Between the Stars, il primo prodotto con Kristen May e Don Gilmore.\nFede cristiana.\nTutti e cinque i membri della band sono di fede cristiana. La fede influenza la loro musica, ma la cantante Lacey Mosley non crede che questo debba per forza fare dei Flyleaf una band prettamente cristiana:"}
{"id": "1467206", "revid": "767487", "url": "https://it.wikipedia.org/wiki?curid=1467206", "title": "Horia (Costanza)", "text": "Horia \u00e8 un comune della Romania di 1.601 abitanti, ubicato nel distretto di Costanza, nella regione storica della Dobrugia.\nIl comune \u00e8 formato dall'unione di 3 villaggi: Clo\u0219ca, Horia, Tichile\u0219ti."}
{"id": "1467211", "revid": "150809", "url": "https://it.wikipedia.org/wiki?curid=1467211", "title": "Confederacao Brasileira de Futbol de Salao", "text": ""}
{"id": "1467215", "revid": "70217", "url": "https://it.wikipedia.org/wiki?curid=1467215", "title": "Svizzera all'Eurovision Song Contest 1967", "text": "La Selezione Svizzera per l'Eurofestival 1967 si svolse a Locarno il 21 gennaio 1967."}
{"id": "1467219", "revid": "122880", "url": "https://it.wikipedia.org/wiki?curid=1467219", "title": "Fly Me to the Moon", "text": "Fly Me to the Moon (in inglese: \"Fammi volare fino alla Luna\") \u00e8 un brano musicale scritto da Bart Howard nel 1954 con il titolo In Other Words (\"in altre parole\"). La canzone divenne popolare grazie alla prima riga del testo, \"Fly Me to the Moon\", ma ci sono voluti alcuni anni affinch\u00e9 gli editori cambiassero il titolo ufficialmente.\nStruttura musicale.\nBart Howard, nato nel 1915, aveva inutilmente inseguito il successo come pianista per quasi vent'anni e sarebbe rimasto un personaggio di seconda o terza categoria nei cabaret di Manhattan se un giorno un editore musicale non gli avesse chiesto di scrivere finalmente una melodia facile da eseguire. A proposito di questa composizione, rivel\u00f2 che aveva impiegato non pi\u00f9 di venti minuti per scriverla. La canzone si apre con uno schema a frasi discendenti di cinque note ed \u00e8 stata proprio la semplicit\u00e0 di questo schema a farla imprimere nella memoria dell'ascoltatore. Originariamente composta a tempo di valzer (3/4) per Felicia Sanders, vocalist per l'orchestra in cui Howard lavorava, fu in seguito riarrangiata a swing (in 4/4) da Quincy Jones per l'esecuzione di Frank Sinatra con la big band di Count Basie nel 1964.\nStoria.\nIl brano fu registrato per la prima volta nel 1954 da Kaye Ballard e pubblicato da Decca Records. Nel 1956 \u00e8 stato registrato da Portia Nelson per il suo album, \"Let Me love you\". Nello stesso anno, Johnny Mathis incise il brano e per la prima volta venne stampato sulla copertina il titolo \"Fly me to the moon\".\nFelicia Sanders, l'interprete che per prima aveva cantato la canzone, la registr\u00f2 nel 1959 con il titolo \"Fly me to the moon\" sotto l'etichetta Decca, ma alla sua incisione fecero subito seguito quelle di Nancy Wilson e, nel 1960, di Peggy Lee che per prima la port\u00f2 al successo commerciale presentandola all\"'Ed Sullivan Show\", la trasmissione televisiva pi\u00f9 seguita all'epoca. A seguito di questo successo, Howard fu incoraggiato a cambiare il titolo ufficiale della canzone, che nel tempo divenne uno standard sia dell'easy listening, sia del jazz.\nNel tardo 1961 Nat King Cole registr\u00f2 la canzone con un arrangiamento d'archi per l'album \"Nat King Cole Sings/George Shearing Plays\" con l'etichetta Capitol.\nNel 1962 fu incisa una versione strumentale dal titolo \"Fly Me to the Moon - Bossa Nova\" da Joe Harnell, che divenne la versione di maggior successo, raggiungendo il 14# posto nella classifica di canzoni pop negli USA.\nIl batterista jazz Roy Haynes, accompagnato da Roland Kirk, Tommy Flanagan al piano e Henry Grimes al basso registr\u00f2 il brano per il suo album \"Out of the Afternoon\" della Impulse! Records, il 16 maggio 1962.\nLa versione pi\u00f9 nota al grande pubblico \u00e8 quella che Frank Sinatra registr\u00f2 nel 1964 nell'album \"It Might as Well Be Swing\" con l'orchestra di Count Basie. Proprio questa versione fu voluta da Buzz Aldrin come colonna sonora del primo viaggio sulla luna degli astronauti dell'Apollo 11.\nIl brano \u00e8 stato adattato in varie lingue tra cui lo spagnolo (\"Ll\u00e9vame a la Luna\"), il tedesco (\"Schiess mich doch zum Mond\") e il francese (\"En d'autres mots\") e l'italiano (\"Portami con te\"); tra le numerose esecuzioni quelle di Tony Bennett, Lady Gaga, Sarah Vaughan, Shirley Bassey, Perry Como, Connie Francis in due versioni (inglese e italiana), Paul Anka, Bobby Darin, Doris Day, Ella Fitzgerald, Rick Astley, Amy Winehouse, Judy Garland, Groove Armada, Joni James, Jack Jones, Julie London, Gregory Porter, Bobby Womack, Diana Krall, Marvin Gaye, Astrud Gilberto, Wes Montgomery, Anita O'Day, Vince Guaraldi, Tom Jones, Westlife, Dinah Washington, Oscar Peterson, Charlie Haden, Michael Bolton, Michael Bubl\u00e9, Nina Simone, e in Italia di Andrea Bocelli, Mina (dal vivo nella versione swing) e Fausto Leali."}
{"id": "1467220", "revid": "228587", "url": "https://it.wikipedia.org/wiki?curid=1467220", "title": "Mezzo di trasporto", "text": "Un mezzo di trasporto \u00e8 un dispositivo utilizzato per il trasporto di persone, animali o oggetti; pu\u00f2 essere guidato o comandato a distanza (ad esempio quando si utilizzi un radiocomando). \nPer veicolo si intende invece una macchina meccanica destinata alle medesime finalit\u00e0.\nCriteri di classificazione dei veicoli.\nIn base all'ambiente in cui \u00e8 destinato a muoversi, il veicolo pu\u00f2 essere distinto nei seguenti cinque tipi principali:\nIn base all'uso a cui \u00e8 destinato, il veicolo viene invece distinto nei due principali tipi seguenti:\nDistinguendo invece i fruitori del mezzo, si pu\u00f2 classificare come:"}
{"id": "1467221", "revid": "767487", "url": "https://it.wikipedia.org/wiki?curid=1467221", "title": "Independen\u021ba (Costanza)", "text": "Independen\u0163a \u00e8 un comune della Romania di 3.112 abitanti, ubicato nel distretto di Costanza, nella regione storica della Dobrugia.\nIl comune \u00e8 formato dall'unione di 5 villaggi: F\u00e2nt\u00e2na Mare, Independen\u021ba, Movila Verde, Olteni, Tufani."}
{"id": "1467222", "revid": "70217", "url": "https://it.wikipedia.org/wiki?curid=1467222", "title": "Svizzera all'Eurovision Song Contest 1968", "text": "La Selezione Svizzera per l'Eurofestival 1968 si svolse a Ginevra il 27 gennaio 1968."}
{"id": "1467224", "revid": "5376", "url": "https://it.wikipedia.org/wiki?curid=1467224", "title": "UIGSE-FSE", "text": ""}
{"id": "1467226", "revid": "78273", "url": "https://it.wikipedia.org/wiki?curid=1467226", "title": "Unione Internazionale Guide e Scouts d'Europa", "text": ""}
{"id": "1467229", "revid": "287204", "url": "https://it.wikipedia.org/wiki?curid=1467229", "title": "Federa\u00e7\u00e3o Acreana de Futsal", "text": "La Federa\u00e7\u00e3o Acreana de Futsal (conosciuta con l'acronimo di FAFS) \u00e8 un organismo brasiliano che amministra il calcio a 5 nella versione FIFA per lo stato dell'Acre.\nFondata il 24 agosto 1978, la FAFS ha sede nel capoluogo Rio Branco ed ha come presidente Auzemir Martins de Souza. La sua selezione non ha mai vinto il Brasileiro de Sele\u00e7\u00f5es de Futsal, e non \u00e8 mai giunto sul podio della medesima competizione."}
{"id": "1467230", "revid": "1305772", "url": "https://it.wikipedia.org/wiki?curid=1467230", "title": "Governatorato di Porto Said", "text": "Il governatorato di Porto Said () \u00e8 un governatorato dell'Egitto. Prende il nome dal suo capoluogo, Porto Said. Si trova nel nord-est del paese, presso lo sbocco del Canale di Suez sul Mediterraneo."}
{"id": "1467231", "revid": "600229", "url": "https://it.wikipedia.org/wiki?curid=1467231", "title": "Svizzera all'Eurovision Song Contest 1972", "text": "La Selezione Svizzera per l'Eurofestival 1972 si svolse nel 1972."}
{"id": "1467232", "revid": "41342", "url": "https://it.wikipedia.org/wiki?curid=1467232", "title": "UIGSE", "text": ""}
{"id": "1467233", "revid": "41342", "url": "https://it.wikipedia.org/wiki?curid=1467233", "title": "Unione Internazionale delle Guide e Scouts d'Europa", "text": ""}
{"id": "1467236", "revid": "767487", "url": "https://it.wikipedia.org/wiki?curid=1467236", "title": "Ion Corvin (Costanza)", "text": "Ion Corvin (in turco \"Kuzgun\") \u00e8 un comune della Romania di 2.112 abitanti, ubicato nel distretto di Costanza, nella regione storica della Dobrugia.\nIl comune \u00e8 formato dall'unione di 5 villaggi: Brebeni, Cr\u00e2ngu, Ion Corvin, Rari\u0219tea, Viile.\nIl comune prende il nome da Giovanni Corvino, figlio di Mattia Corvino."}
{"id": "1467238", "revid": "287204", "url": "https://it.wikipedia.org/wiki?curid=1467238", "title": "Federa\u00e7\u00e3o Alagoana de Futsal", "text": "La Federa\u00e7\u00e3o Alagoana de Futsal (conosciuta con l'acronimo di FAFS) \u00e8 un organismo brasiliano che amministra il calcio a 5 nella versione FIFA per lo stato dell'Alagoas.\nFondata il 21 gennaio 1980, la FAFS ha sede nel capoluogo Macei\u00f3 ed ha come presidente Mario Luis Moraes Guerra. La sua selezione non ha mai vinto il Brasileiro de Sele\u00e7\u00f5es de Futsal, e non \u00e8 mai giunta sul podio della medesima competizione."}
{"id": "1467239", "revid": "729019", "url": "https://it.wikipedia.org/wiki?curid=1467239", "title": "Dany Verissimo", "text": "Biografia.\nDany \u00e8 nata a Vitry-sur-Seine, in Francia, da padre francese e da madre malgascia (il padre \u00e8 direttore finanziario presso l'Air France) e ha trascorso la sua infanzia in Francia, negli Stati Uniti, e in Nigeria. A 17 anni viene cacciata di casa a causa di un malinteso con il suo nuovo patrigno. Tenta cos\u00ec di seguire la carriera di attrice all'eta di 18 anni.\nDopo molte delusioni e nessuna possibilit\u00e0 economica per studiare recitazione, si \u00e8 inserita nell'industria francese del porno appena diciottenne. Durante questo periodo di tempo, ha usato lo pseudonimo Ally Mac Tyana, giocando sul nome Ally McBeal. \u00c8 stata attiva nel settore della pornografia \"hardcore\" per 16 mesi (dal 2001 al 2002). Durante questo periodo, ha lavorato esclusivamente con il regista porno francese John B. Root, apparendo in \"Ally\", \"French Beauty\", e X\"periment\".\nContinua a lavorare nel campo del porno fino al matrimonio con lo stesso regista, anche se solo nella pornografia softcore con il nome di Ally Verissimo. Successivamente abbandona le scene erotiche in seguito ad una gravidanza nel 2003. Nel 2002 ha il suo primo ruolo non erotico in \"So Long Mister Monroe\" e appare nella serie francese \"Brigade des mineurs\" \"(police drama)\". Nel 2004, ha interpretato Lola nel film \"Banlieue 13\", un ruolo appositamente creato per lei dal produttore Luc Besson.\nDopo un doloroso divorzio nel 2005, continua a seguire la carriera di attrice e modella. Ha interpretato il ruolo di Belkis in \"Gradiva\", l'ultimo film diretto da Alain Robbe-Grillet che \u00e8 stato presentato fuori concorso al festival di Venezia nel settembre 2006.\nNel maggio 2006, la rivista \"Elle\" nello speciale di Cannes, la riconosce come una delle 17 attrici pi\u00f9 promettenti della sua generazione.\nNel 2008, con Franco Baresi, diviene testimonial di un marchio di pelletteria italiano.\nTra il 2010 e il 2013 ha interpretato la prostituta Camelia nelle due stagioni del telefilm \"Maison close - La casa del piacere\", trasmesse in Francia da Canal Plus.\nNel 2013 ha raccolto critiche positive per la sua parte nella rappresentazione teatrale D.A.F. Marquis de Sade."}
{"id": "1467241", "revid": "287204", "url": "https://it.wikipedia.org/wiki?curid=1467241", "title": "Primoz Brezec", "text": ""}
{"id": "1467242", "revid": "287204", "url": "https://it.wikipedia.org/wiki?curid=1467242", "title": "Federa\u00e7\u00e3o Amapaense de Futsal", "text": "La Federa\u00e7\u00e3o Amapaense de Futsal (conosciuta con l'acronimo di FAFS) \u00e8 un organismo brasiliano che amministra il calcio a 5 nella versione FIFA per lo stato dell'Amap\u00e1.\nFondata il 23 agosto 1983, la FAFS ha sede nel capoluogo Macap\u00e1 ed ha come presidente Gilson Carlos Rodrigues. La sua selezione non ha mai vinto il Brasileiro de Sele\u00e7\u00f5es de Futsal, e non \u00e8 mai giunta sul podio della medesima competizione."}
{"id": "1467244", "revid": "838137", "url": "https://it.wikipedia.org/wiki?curid=1467244", "title": "Svizzera all'Eurovision Song Contest 1973", "text": "La Selezione Svizzera per l'Eurofestival 1973 si svolse a Berna il 16 febbraio 1973.\nNote.\nLa canzone \"Bitte glaub es nicht\" cantata da Monica Morell fusqualificata perch\u00e9 non era scritta da un autore svizzero."}
{"id": "1467246", "revid": "300067", "url": "https://it.wikipedia.org/wiki?curid=1467246", "title": "Demos Dikoudis", "text": ""}
{"id": "1467247", "revid": "287204", "url": "https://it.wikipedia.org/wiki?curid=1467247", "title": "Federa\u00e7\u00e3o Amazonense de Futsal", "text": "La Federa\u00e7\u00e3o Amazonense de Futsal (conosciuta con l'acronimo di FAFS) \u00e8 un organismo brasiliano che amministra il calcio a 5 nella versione FIFA per lo stato dell'Amazonas.\nFondata il 23 gennaio 1980, la FAFS ha sede nel capoluogo Manaus ed ha come presidente Nelson Mathias da Costa. La sua selezione non ha mai vinto il Brasileiro de Sele\u00e7\u00f5es de Futsal, e non \u00e8 mai giunta sul podio della medesima competizione."}
{"id": "1467248", "revid": "767487", "url": "https://it.wikipedia.org/wiki?curid=1467248", "title": "Istria (Romania)", "text": "Istria \u00e8 un comune della Romania di 2.641 abitanti, ubicato nel distretto di Costanza, nella regione storica della Dobrugia.\nIl comune \u00e8 formato dall'unione di 2 villaggi: Istria e Nunta\u0219i."}
{"id": "1467249", "revid": "838137", "url": "https://it.wikipedia.org/wiki?curid=1467249", "title": "Svizzera all'Eurovision Song Contest 1974", "text": "La Selezione Svizzera per l'Eurofestival 1974 si svolse il 24 gennaio 1974."}
{"id": "1467254", "revid": "287204", "url": "https://it.wikipedia.org/wiki?curid=1467254", "title": "Federa\u00e7\u00e3o Baiana de Futsal", "text": "La Federa\u00e7\u00e3o Baiana de Futsal (conosciuta con l'acronimo di FBFS) \u00e8 un organismo brasiliano che amministra il calcio a 5 nella versione FIFA per lo stato di Bahia.\nSi tratta di una delle federazioni pi\u00f9 antiche del Brasile, essendo stata fondata il 5 settembre 1956, la FBFS ha sede nel capoluogo Salvador ed ha come presidente Hylberto Jos\u00e9 de Ara\u00fajo Almeida. A dispetto della sua antica fondazione, la sua selezione non ha mai vinto il Brasileiro de Sele\u00e7\u00f5es de Futsal pur avendone organizzati diversi: 1967, 1979, 1989 e 1991. Ha raccolto un terzo posto nel 1978 a Fortaleza, miglior risultato della sua storia. Stessa sorte \u00e8 toccata alle sue selezioni giovanili che non hanno mai conquistato nessun podio."}
{"id": "1467262", "revid": "838137", "url": "https://it.wikipedia.org/wiki?curid=1467262", "title": "Svizzera all'Eurovision Song Contest 1975", "text": "La Selezione Svizzera per l'Eurofestival 1975 si svolse a Ginevra il 24 gennaio 1975 presentata da Heidi Arbel, Maschia Cantoni e Claude Evelyn."}
{"id": "1467263", "revid": "287204", "url": "https://it.wikipedia.org/wiki?curid=1467263", "title": "Federa\u00e7\u00e3o Brasiliense de Futsal", "text": "La Federa\u00e7\u00e3o Brasiliense de Futsal (conosciuta con l'acronimo di FBFS) \u00e8 un organismo brasiliano che amministra il calcio a 5 nella versione FIFA per il Distretto Federale.\nFondata il 23 aprile 1963, la FBFS ha sede nel capoluogo Brasilia ed ha come presidente Ant\u00f4nio Ruy Telles dos Santos. La federazione ha organizzato il Brasileiro de Sele\u00e7\u00f5es de Futsal nel 1981, tuttavia la selezione non \u00e8 andata oltre il quarto posto che tuttavia rimane il miglior risultato della storia della Brasiliense."}
{"id": "1467266", "revid": "287204", "url": "https://it.wikipedia.org/wiki?curid=1467266", "title": "Distretto di Shozu", "text": ""}
{"id": "1467267", "revid": "729019", "url": "https://it.wikipedia.org/wiki?curid=1467267", "title": "Ferrovia Pavia-Alessandria", "text": "La ferrovia Pavia-Alessandria \u00e8 una linea ferroviaria italiana che collega le citt\u00e0 di Pavia e di Alessandria. \u00c8 gestita da Rete Ferroviaria Italiana.\nTraffico.\nLa linea \u00e8 percorsa da treni regionali di Trenord in servizio sulla relazione Pavia-Alessandria."}
{"id": "1467268", "revid": "287204", "url": "https://it.wikipedia.org/wiki?curid=1467268", "title": "Aleksandar Pavlovic", "text": ""}
{"id": "1467269", "revid": "62004", "url": "https://it.wikipedia.org/wiki?curid=1467269", "title": "Luis Alberto Scola", "text": ""}
{"id": "1467278", "revid": "124123", "url": "https://it.wikipedia.org/wiki?curid=1467278", "title": "Gareth Evans (filosofo)", "text": "Allievo di P.F. Strawson, \u00e8 stato uno dei protagonisti della cosiddetta 'svolta cognitiva' in filosofia del linguaggio. Ha teorizzato il primato del pensiero sul linguaggio, sostenendo (come gi\u00e0 Frege) che le propriet\u00e0 semantiche del secondo derivano da quelle del primo e difendendo la possibilit\u00e0 di individuare i pensieri indipendentemente dal linguaggio in cui vengono espressi. In un'esemplare applicazione di questa tesi, la teoria cognitiva del riferimento dei dimostrativi (le parole come 'io', 'qui', 'quello' ecc.), ha avanzato due ipotesi oggi molto influenti: la natura non concettuale degli stati percettivi e la necessit\u00e0 di far riferimento all'azione per la loro individuazione.\nSi deve ad Evans anche un'importante interpretazione della semantica di Frege, secondo la quale la sensatezza di un'espressione linguistica richiede l'esistenza dell'oggetto cui essa si riferisce, cosicch\u00e9 i pensieri senza oggetto non sono realmente pensabili. Il principio elaborato da Evans del 'vincolo di generalit\u00e0' (se un agente \u00e8 capace di intrattenere il pensiero che a \u00e8 F e dispone del concetto G - o del concetto individuale b -, \u00e8 capace di intrattenere anche il pensiero che a \u00e8 G o quello che b \u00e8 F) esprime formalmente la natura produttiva e sistematica del pensiero umano, istituendo a un tempo una chiara connessione tra possesso di concetti e capacit\u00e0 inferenziali.\nOpere: \"Tipi di riferimento\" (1982), monografia uscita postuma a cura di J. McDowell, e la raccolta dei \"Saggi\" (1985)."}
{"id": "1467281", "revid": "827882", "url": "https://it.wikipedia.org/wiki?curid=1467281", "title": "Pan American", "text": ""}
{"id": "1467285", "revid": "1609015", "url": "https://it.wikipedia.org/wiki?curid=1467285", "title": "Montecchio Maggiore", "text": "Montecchio Maggiore (\"Mont\u00e9cio\" in veneto) \u00e8 un comune italiano di 23.181 abitanti della provincia di Vicenza in Veneto.\nIl nome deriva dal latino \"monticulus\", propriamente monticello o piccolo monte. \nIl suffisso \"Maggiore\" \u00e8 stato aggiunto per distinguerlo da altri comuni o localit\u00e0 con lo stesso toponimo, tra i quali il poco distante Montecchio Precalcino.\nGeografia fisica.\nIl paese si colloca a ovest di Vicenza, nel confluire della valle del Chiampo e della valle dell'Agno. Proprio nel comune castellano il torrente Agno cambia nome in Gu\u00e0 nel quale sfocia il torrente Poscola.\nConfina (a partire da nord in senso antiorario):\nLa morfologia del terreno comunale \u00e8 prevalentemente pianeggiante, anche se a nord-est si sviluppa una zona collinare, troneggiata dai due castelli della Bellaguardia e della Villa, comunemente detti \"Castelli di Romeo e Giulietta\".\nAltre zone collinari si sviluppano nelle frazioni di Santissima Trinit\u00e0, Sant'Urbano e Alte Ceccato in localit\u00e0 Selva.\nStoria.\nPreistoria.\nIn seguito al rinvenimento, nei primi anni del Novecento, di manufatti, piccole selci, terrecotte e soprattutto sepolture umane, in particolare nelle aree collinari del paese, Montecchio Maggiore sembra essere abitata sin dai tempi dell'Eneolitico e dell'Et\u00e0 del bronzo.\nDal secondo millennio a.C. la regione fu abitata da popolazioni di origine protoligure (2500 - 1700), poi dagli Euganei (1700 - 900 a. C.) e infine, dal IX secolo a.C., dai Veneti.\nEpoca romana.\nNell'attuale territorio di Montecchio Maggiore passava una tratto dell'antica Via Postumia, che ha reso frequenti i contatti tra la popolazione veneta e i Romani, rapporti che si cementarono sempre pi\u00f9 anche per difendersi dalle frequenti incursioni nel territorio veneto di un nemico comune: i Galli.\nDopo il conferimento della cittadinanza romana ai popoli transpadani nel 49 a.C. e l'attribuzione del titolo di Municipium alla citt\u00e0 di Vicenza, Montecchio venne definita come \"pagus\", il distretto rurale romano circoscrizione minore del municipium, governato da magistrati dipendenti dalle autorit\u00e0 municipali.\nSono numerose le testimonianze archeologiche dell'epoca romana rivenute nel territorio di Montecchio Maggiore. In particolare, nella zona dell'antica Pieve di Santa Maria e San Vitale, zona in cui ora sorge l'Ospedale Civile, sono state ritrovate alcune iscrizioni funerarie, probabilmente risalenti al I o al II secolo d.C..\nSono state rinvenute anche colonne militari, ovvero cippi che segnavano la distanza da Roma o dalla citt\u00e0 pi\u00f9 vicina. Esse risalgono al IV secolo d.C., epoca in cui l'imperatore Costantino esegu\u00ec un'importante opera di ristrutturazione stradale. Questi reperti, recuperati sempre nella zona della Pieve, permettono di supporre l'esistenza di una strada romana di penetrazione verso la valle dell'Agno e del Chiampo nella zona dell'attuale bivio di San Vitale.\nEpoca medievale.\nIn epoca medievale Montecchio vive nell'ambito dell'Impero e per quanto riguarda l'ordinamento feudale di livello regionale nell'ambito della Marca Veronese, legata ai Duchi di Carinzia per buona parte almeno del secolo XI.\nEpoca moderna.\nSecondo la tradizione, suffragata da alcuni documenti riportanti testimonianze originarie, a Montecchio avrebbero soggiornato l'imperatore del Sacro Romano Impero Germanico e Re di Spagna Carlo V, mentre scendeva verso Bologna per essere incoronato Re d'Italia nel 1530 e Napoleone Bonaparte, Imperatore dei francesi e anch'egli Re d'Italia.\nLa leggenda di Romeo e Giulietta.\nSebbene la patria universalmente riconosciuta di Romeo e Giulietta sia la citt\u00e0 di Verona, la funzione dei due manieri di Montecchio (noti, per l'appunto, come \"Castelli di Romeo e Giulietta\") pu\u00f2 non essere cos\u00ec priva di importanza nell'ottica almeno dei presupposti artistici che determinarono l'ideazione, l'ambientazione e la stesura della novella. Una leggenda senese sembra essere la fonte pi\u00f9 lontana da cui trasse origine la tradizione letteraria che Shakespeare tradusse in una tragedia immortale: fu Masuccio Salernitano (1415-1476) a dare per primo veste letteraria a questa leggenda, con la novella \"\"I due amanti senesi\" inserita nel suo Novellino, in cui si narra la fine tragica dell'amore contrastato dei due protagonisti, Mariotto e Ganozza.\nLuigi Da Porto (1485-1529) si ispir\u00f2 a questa novella per la sua \"Istoria novellamente ritrovata di due nobili amanti\" apparsa postuma nel 1531 e poi, in altra versione, con il titolo di \"La Giulietta\"\" nel 1539. Mutati i nomi popolareschi del racconto di Masuccio in quelli di Romeo e Giulietta, che tali rimarranno in tutta la tradizione letteraria successiva fino a Shakespeare, Da Porto immagina lo svolgimento della novella a Verona, al tempo della signoria di Bartolomeo I della Scala (1301-1304). Fondandosi su un'errata interpretazione della celebre terzina dantesca \u201c\"Vieni a veder Montecchi e Cappelletti/Monaldi e Filippeschi, uom senza cura/color gi\u00e0 tristi, e questi con sospetti\"\u201d (Purgatorio VI, vv. 106-108), attribuisce una violenta rivalit\u00e0 tra due nobili famiglie veronesi, che si ripercuote tragicamente sull'amore tra i due giovani protagonisti. Nella trama sono gi\u00e0 presenti elementi chiave come la rissa, la morte di un cugino dell'amata perpetrata da Romeo, il bando dalla citt\u00e0 di quest'ultimo e la tragica fine di entrambi. Con qualche aggiustamento e poche modifiche alla versione originale del Da Porto, la novella fu ripresa prima da Matteo Bandello, poi da novellieri e tragediografi spagnoli, francesi e inglesi; alle versioni inglesi di Painter e Broocke si accost\u00f2 direttamente Shakespeare che le us\u00f2 da modello per il suo capolavoro, la cui prima rappresentazione risale al 1596.\nLuigi Da Porto, uomo d'armi e letterato vicentino (1485-1529), scrisse la novella nella sua dimora di Montorso Vicentino, dove si era ritirato abbandonando la vita militare in seguito a una grave ferita al volto riportata in battaglia durante la guerra della Lega di Cambrai. Montorso Vicentino dista solo qualche chilometro da Montecchio e dalle finestre di villa Da Porto la vista sulle maestose rocche scaligere, doveva apparire allora come oggi molto suggestiva: \u00e8 verosimile che tale immagine, di due castelli quasi in contrapposizione tra loro, sia stata di ispirazione all'ideazione della novella, non fosse altro che per l'accostamento tra il nome di Montecchio e quello di Montecchi attribuito proprio dal Da Porto alla famiglia di Romeo. Se dunque l'ambientazione letteraria \u00e8 stata comunque da sempre collocata a Verona, \u00e8 possibile pensare che un ruolo non secondario nell'ispirare l'immaginazione poetica del suo creatore abbiano avuto i castelli di Montecchio Maggiore, gi\u00e0 di per s\u00e9 affascinanti e gloriosi per le vicende storiche da essi realmente vissute.\nLa leggenda che attribuisce le due rocche scaligere alle famiglie veronesi di Montecchi e Capuleti, facendone le dimore di Romeo e Giulietta, entra con forza nel folklore popolare alla met\u00e0 dell'Ottocento, cio\u00e8 in pieno clima romantico, in un periodo in cui molto sentito era il fascino delle rovine medioevali e facile sembrava calare in tali ambienti vicende suggestive e affascinanti.\nMonumenti e luoghi d'interesse.\nArchitetture religiose.\nChiesa di Santa Maria e San Vitale (duomo).\nAl di sotto dell'ospedale di Montecchio Maggiore sono stati riportati alla luce i resti di un'antica necropoli longobarda, i cui reperti sono stati trasferiti al Museo \"G. Zannato\".\nArchitetture civili.\nVilla Cordellina.\nEretta per volont\u00e0 del giureconsulto veneziano Carlo Cordellina Molin su disegno dell'architetto Giorgio Massari, i lavori di costruzione della villa durarono dal 1735 al 1742, anno in cui il Massari prepar\u00f2 il progetto per le barchesse, portate a termine verso il 1760. Al progetto collabor\u00f2 anche l'architetto Francesco Muttoni.\nIl complesso \u00e8 formato dalla residenza padronale, dalle barchesse, dalle torrette e dal grandioso rustico.\nNella villa il Massari rende omaggio all'arte di Andrea Palladio con il pronao ionico a quattro colonne, sormontato dal timpano con lo stemma scolpito dei Cordellina (tre cuori con i fiori di lino), e con la disposizione simmetrica delle stanze e delle due scale accanto al salone centrale.\nNel 1743 fu affidato al genio del Tiepolo l'incarico di affrescare gli interni della villa. L'artista si ispir\u00f2 alle gesta dei condottieri Alessandro Magno e Scipione l'Africano per il ciclo di stupendi affreschi che orna le mura della residenza.\nDopo essere stata usata anche come sede di allevamenti di bachi da seta e come collegio, nel 1943 la villa pass\u00f2 al conte Gaetano Marzotto e successivamente a Vittorio Lombardi, che promosse un'imponente opera di restauro della residenza e dei giardini annessi. Nel 1966 la vedova Lombardi cedette la propriet\u00e0 del complesso alla Provincia di Vicenza, attuale proprietaria.\nVilla Gualda.\nEretta agli inizi del \u2018500 da Stefano Gualdo, coadiuvato quasi certamente dall'architetto Sanmicheli, nelle campagne tra Montecchio e Montebello Vicentino. In questa villa fu ospitato nel 1532 l'Imperatore Carlo V d'Asburgo. Nell'800 la propriet\u00e0 della villa, pass\u00f2 ad Angelo Fogazzaro fratello di Antonio Fogazzaro, che affid\u00f2 all'architetto Bartolomeo Malacarne importanti aggiunte come i portici, le barchesse e la chiesetta. Nel \u2018900 la villa fu comprata da Carlo Veronese (1879-1970) che la ristruttur\u00f2 lasciandola in eredit\u00e0 alle sue nipoti Linda e Teresa Spina, che attualmente la abitano seguendo l'attivit\u00e0 dell'azienda a vocazione viticola e cerealicola.\nArchitetture militari.\nCastello della Bellaguardia e Castello della Villa.\nIl castello della Bellaguardia, detto anche \"di Giulietta\", in quanto possesso, secondo la tradizione popolare, della famiglia dei Capuleti, si innalza a 273 metri s.l.m. Notevolmente ricostruito in epoca moderna, \u00e8 ora adibito a ristorante. \u00c8 costituito da un recinto a sei lati, con pianta ad elle: l'ingresso si apre proprio nell'angolo pi\u00f9 protetto, che era cos\u00ec possibile tenere sotto tiro sia di fronte sia di fianco. La porta, senza ponte levatoio, presenta alcuni accorgimenti tecnici che hanno permesso di ipotizzarne una struttura a doppia chiusura, a saracinesca o a battenti.\nIl castello della Villa, detto anche di Romeo, sorge a 234 metri s.l.m. ed \u00e8 detto \"di Romeo\" in quanto, secondo la tradizione popolare, attribuito alla famiglia dei Montecchi. Edificato per volere di Cangrande II della Scala nel 1354, venne in parte smantellato dal veneziani nel XVI secolo ma conserva ancora il perimetro delle mura e la torre del mastio. Viene ora impiegato solamente nella stagione estiva per eventi e spettacoli.\nIl castello della Villa \u00e8 pi\u00f9 grande del precedente, ha una forma trapezoidale, se pur con adattamenti dovuti alla necessit\u00e0 di seguire il profilo orografico del colle: lo caratterizzano tre sporgenze, in origine probabilmente turrite. Delle tre torri originarie rimane solo quella di sud-est, posta a protezione dell'ingresso. AI Iato opposto, a nord-ovest, sorge altissimo il Mastio: come il suo \"gemello\" di Bella Guardia, ha base in pietra a tronco di piramide e alzata in mattoni.\nL'insolita vicinanza tra i due castelli ha spinto gli storici a interrogarsi sulla loro funzione: i nomi che li contraddistinguono hanno portato a ipotizzarne un utilizzo distinto, militare per quello di Bellaguardia e civile per quello di Villa.\nI castelli hanno ispirato il letterato vicentino Luigi da Porto, ideatore della novella \"Historia novellamente ritrovata di due nobili amanti\" trasformata, successivamente, per opera di William Shakespeare nella tragedia, nota in tutto il mondo con il nome di Romeo e Giulietta.\nAree naturali.\nLe pi\u00f9 importanti aree naturali sono presenti nell'area collinare con la presenza di svariati itinerari escursionistici. Da ricordare l'area dei castelli, le frazioni di Santissima Trinit\u00e0, Sant'Urbano, Valdimolino e localit\u00e0 Bernuffi.\nDa ricordare anche le Spurghe di Sant'Urbano per le voragini e le caratteristiche ambientali.\nLe Priare.\nLe Priare (in lingua Veneta \"pria\": pietra, e quindi \"pietraie\" intese come cave di pietra) di Montecchio Maggiore sono un articolato insieme di cave sotterranee, che si trova sulla sommit\u00e0 della dorsale collinare di Montecchio Maggiore, poco sotto il castello della Bellaguardia. Da tali cave, ora non pi\u00f9 utilizzate, si estraeva fin dall'epoca romana la pietra di Vicenza. All'interno vi \u00e8 una temperatura costante e nella parte pi\u00f9 profonda scorre una sorgente d'acqua.\nDa 14 dicembre 2008 sono disponibili delle visite guidate tutti i pomeriggi delle domeniche e dei giorni festivi.\nSociet\u00e0.\nEtnie e minoranze straniere.\nGli stranieri residenti al 31 dicembre 2020 nel comune erano su , ovvero il 15,14% della popolazione. Di seguito sono riportati i gruppi pi\u00f9 consistenti\nLingue e dialetti.\nDal 15 maggio 2010 \u00e8 il primo comune del Veneto dove gli interventi in Consiglio Comunale possono essere effettuati sia in italiano sia in veneto.\nCultura.\nMusei.\nIl Museo di archeologia e scienze naturali Giuseppe Zannato espone testimonianze archeologiche e naturalistiche della valle dell'Agno e della valle del Chiampo.\nLetteratura.\nIl romanzo \"Il prezzo del domani\", scritto da Mirko Valerio, \u00e8 ambientato a Montecchio Maggiore tra il 1935 e il 1945.\nIl libro \"Il paese silenzioso\" di Michele Santuliana \u00e8 ambientato a Sant'Urbano, frazione di Montecchio Maggiore.\nEventi.\nMontecchio Medievale (nota anche col nome 'Faida').\nL'ultima domenica di aprile e il 1\u00ba maggio il comune si tuffa in un'atmosfera medievale per rivivere la storica disfida tra le casate dei Montecchi e dei Capuleti e per assaporare il gusto e i colori di un borgo tardo quattrocentesco.\nIl premio finale per chi si aggiudica pi\u00f9 prove \u00e8 il palio, drappo dipinto dal noto e apprezzato pittore Felice Cosentino, che sar\u00e0 custodito dalla squadra vincitrice fino all'edizione seguente.\nIl culmine della rievocazione storica si raggiunge con l'elezione di Romeo e Giulietta, scelti tra \"baldi giovani e gentili fanciulle\" che si candidano a rivestire i panni dei due innamorati. I prescelti, votati dal pubblico presente, rappresentano per un anno la citt\u00e0 di Montecchio Maggiore nei maggiori eventi in cui \u00e8 richiesta una delegazione ufficiale del comune o a cui partecipa il Gruppo Storico Culturale Giulietta e Romeo, organizzatore della manifestazione.\nPer la giornata medievale, ai castelli viene ricostruito un vero e proprio borgo quattrocentesco animato da un grande mercato tipico, dal quartiere degli armigeri, da falconieri, alchimisti, giocolieri, cavalieri, sputafuoco, e da spettacoli e intrattenimenti rigorosamente in stile medievale.\nL'appuntamento del 1\u00ba maggio \u00e8 tra gli eventi pi\u00f9 apprezzati a livello nazionale, nel campo della rievocazione storica: nell'area tra le due rocche, resa interamente pedonale, si danno appuntamento tra le e le 20 000 persone.\nLa manifestazione, la cui prima edizione \u00e8 stata nel 2000, ha mutato il nome originario \"Faida\" in \"Montecchio Medievale\", a partire dall'anno 2006.\nMontecchio Marittima \"Beach Party\"\nNato nel 2010, \u00e8 un festival di 5 giorni in cui la piazza principale del paese, Piazza Marconi, viene coperta da sabbia, ricreando un ambiente tipicamente marittimo, trasformandosi in una discoteca a cielo aperto. Gli eventi delle diverse serate sono eterogenei e adatti a tutte le et\u00e0: sono presenti degli stand gastronomici e dei gonfiabili per bambini. Durante le giornate sono organizzati tornei di Beach Volley che nel 2015 hanno visto la partecipazione di circa 300 atleti da tutta la provincia. Sempre nel 2015 il festival ha visto la partecipazione di 30 000 persone.\nGeografia antropica.\nUrbanistica.\nData la posizione geografica e la confluenza di importanti strade, Montecchio Maggiore ha sofferto e soffre di problemi di traffico. Alla fine degli anni '90 con una politica che tendeva alla riduzione dei semafori e la creazione di svariate rotatorie ha alleviato i problemi di traffico, per essere in gran parte risolti con l'apertura della Strada regionale 246 di Montecchio Maggiore nel 2006 e spostando il traffico con la variante della Strada statale 500 di Lonigo nel luglio 2016. A giugno 2017 i problemi del traffico sono per lo pi\u00f9 limitati alla frazione di Alte Ceccato, che si dovrebbero risolvere con lo spostamento del casello autostradale della A4 e l'ultimazione della Pedemontana Veneta.\nEconomia.\nLa sua posizione, a crocevia di importanti nodi economici, fa di Montecchio un centro di importanza notevole per tutto il Triveneto. La presenza della Strada statale 11 Padana Superiore e della Strada statale 246 di Recoaro rende il paese un passaggio obbligato per tutti coloro che intendano recarsi a Verona o a Venezia.\nL'economia castellana \u00e8 retta prevalentemente dal settore industriale, che trova nel campo della meccanica e della chimica le sue punte d'eccellenza. Importanti multinazionali quali Ceccato, leader mondiale nella produzione di impianti di autolavaggio, FIAMM (Fabbrica Italiana Accumulatori Montecchio Maggiore), Lowara (ora Xylem) e FIS (Fabbrica Italiana Sintetici) si sono sviluppate nel territorio comunale, sino a conquistare importanti mercati internazionali.\nDa segnalare anche la presenza di Bisazza, da qualche anno leader nel settore dei rivestimenti in mosaico.\nTuttavia il tessuto industriale montecchiano \u00e8 prevalentemente composto da medie, piccole o piccolissime imprese, caratteristica comune di tutta la regione del Nord-Est italiano.\nAnche il settore dell'agricoltura assume tuttora un certo rilievo a Montecchio. Numerose sono le aziende agricole, che si dedicano alla coltura prevalentemente della vite, del mais e dei cereali in genere. Un'efficiente rete di commercializzazione, soprattutto dei prodotti vinicoli, fa s\u00ec che questa attivit\u00e0 rappresenti una notevole fonte di reddito per il paese.\nL'allevamento di bestiame \u00e8 di scarso rilievo e per lo pi\u00f9 lasciato alle diffuse imprese agricole a carattere familiare.\nAlcuni esercizi commerciali di Montecchio Maggiore vantano una tradizione centenaria o quasi, e sono dei punti di riferimento per gli abitanti di Montecchio e delle aree circostanti. Sul territorio comunale inoltre sono presenti alcuni ingrossi commerciali di risonanza nazionale, come lo \"store di abbigliamento\" di Sorelle Ramonda in viale Trieste 45.\nInfrastrutture e trasporti.\nStrade.\nLa cittadina \u00e8 attraversata dalla Strada statale 11 e dalla Strada regionale 246 di Montecchio Maggiore; nel territorio comunale di Montecchio Maggiore hanno origine inoltre la Strada statale 246 di Recoaro e la Strada statale 500 di Lonigo\nL'autostrada A4 Torino-Trieste ha un'apposita uscita a Montecchio Maggiore.\n\u00c8 in fase di costruzione la superstrada a pedaggio Pedemontana Veneta che inizier\u00e0 nel territorio comunale in corrispondenza dell'interconnessione con l'autostrada A4 fino a Spresiano.\nMobilit\u00e0 urbana.\nIl trasporto pubblico Montecchio Maggiore \u00e8 garantito da autocorse svolte dalla societ\u00e0 Societ\u00e0 Vicentina Trasporti (SVT).\nUn servizio taxi \u00e8 disponibile presso la stazione di S. Vitale delle SVT in localit\u00e0 Valle.\nFra il 1880 e il 1980 la citt\u00e0 venne servita da una delle principali stazioni della tranvia Vicenza-Valdagno-Recoaro Terme/Chiampo, gestita dalle Ferrovie Tramvie Vicentine, che fungeva da bivio per le linee da/per Chiampo e Recoaro Terme.\nSport.\nCalcio.\nLa principale squadra di calcio della citt\u00e0 \u00e8 l\"'Unione Calcio Montecchio Maggiore,\" che nella stagione 2019-2020 milita nella categoria \"Eccellenza\".\nSono presenti altre compagini calcistiche come il G.S. Montecchio San Pietro, l'U.S. Alte Ceccato e l'A.C. San Vitale 1995.\n\u00c8 originario di Montecchio Maggiore Christian Maggio: calciatore di Napoli, Sampdoria, Benevento, Lecce e della nazionale italiana.\nPallavolo.\nLa principale squadra di pallavolo femminile \u00e8 l'Unione Volley Montecchio Maggiore, che nella stagione 2021-2022 milita nella categoria \"A2\"."}
{"id": "1467287", "revid": "1043", "url": "https://it.wikipedia.org/wiki?curid=1467287", "title": "TJBQ", "text": ""}
{"id": "1467288", "revid": "1543377", "url": "https://it.wikipedia.org/wiki?curid=1467288", "title": "Cornedo Vicentino", "text": "Cornedo Vicentino (\"Cornedo\" in veneto) \u00e8 un comune italiano di abitanti della provincia di Vicenza in Veneto.\n\u00c8 situato nella media Valle dell'Agno.\nOrigini del nome.\nIl nome \"Cornedo\" (da \"cornus\" = corniolo o \"cornetum\" = selva di cornioli) \u00e8 di origini latine ed \u00e8 collegabile alla presenza sul territorio di numerosi cornioli, piante selvatiche dai piccoli frutti commestibili, di sapore leggermente asprigno.\nLa denominazione del comune fino al 1928 era Cornedo.\nL'aggettivo \"vicentino\" \u00e8 stato aggiunto dopo l'annessione del Veneto al Regno d'Italia, per favorire la chiara e immediata identificazione della localit\u00e0.\nStoria.\nRitrovamenti archeologici testimoniano la presenza dell'uomo fin dalla preistoria. Il primo vero sviluppo \u00e8 documentato nell'Alto Medioevo dalla costruzione del castello sul colle di S. Sebastiano. Secondo i documenti storici, il castello esisteva gi\u00e0 nel 974 e le terre furono feudo dei nobili Trissino del ramo detto di Miglioranza.\nCornedo appartenne al vescovo di Vicenza e fu feudo della famiglia Zamperetti e successivamente dei Trissino. La famiglia Zamperetti contribu\u00ec ad accelerare il processo evolutivo di tutta la Valle dell'Agnocostituendo un cenacolo culturale presso il Castello Zamperetti, che ospit\u00f2 i principali esponenti di arte e cultura dell'epoca. Arnaldo Zamperetti (secolo XI -XII d.C.), medico, storico, viaggiatore, mecenate, tradusse \"diverse sorte di banchetti\" di Timachida di Rodi, undici volumi di antica cucina greca. Zamperetti, venuto a contatto con la Scuola medica salernitana, ipotizz\u00f2 la correlazione tra alimentazione e salute introducendo molte ricette dell'antica cultura greca nelle abitudini gastronomiche venete. Del Castello Zamperetti oggi in Cornedo sono presenti i ruderi nell'omonima Contrada Zamperetti. Il feudo pass\u00f2 dagli Zamperetti ai Trissino per estinzione della primogenitura maschile. La Famiglia Zamperetti, in virt\u00f9 dell'appartenenza alla nobilt\u00e0 feudale medioevale e in qualit\u00e0 di Famiglia Feudataria, trasferiva \"ad perpetuum\" il titolo di Principe a tutte le primogeniture maschili ed il titolo di Conte a tutti i restanti collegamenti familiari.\nCornedo sub\u00ec gravi devastazioni durante la guerra tra Repubblica di Venezia e i Visconti e poi durante quella della Lega di Cambrai. Infatti il castello di Cornedo, punto strategico di accesso al Sacro Romano Impero, fu dominio degli imperatori attraverso l'investitura feudale ai Trissino (assegnata nel XIII secolo dall'imperatore Federico ll), ma dopo la morte di Ezzelino Cornedo pass\u00f2 nelle mani dei Visconti e poi dei Dalla Scala.\nIn seguito Cornedo, come fu per Vicenza, accett\u00f2 il dominio della Serenissima, sancito dall'atto di spontanea dedizione firmato nel 1404 dai vicentini. Durante il XV secolo Giovan Giorgio Trissino (nonno dell'umanista Gian Giorgio Trissino) riconquist\u00f2 i territori della vallata appartenuti a proprietari o comunit\u00e0 che si erano mantenuti fedeli ai Visconti. I Trissino vennero nominati conti di Cornedo e cavalieri l'11 settembre 1551 da parte del doge Francesco Don\u00e0.\nDurante il 1600 le condizioni di vita migliorarono: sorsero mulini, segherie e magli da officina, che sfruttavano la forza dell'acqua dei torrenti esistenti. La crescita su lenta e per una vera affermazione economica si dovr\u00e0 attendere la fine della Seconda Guerra Mondiale.\nMonumenti e luoghi d'interesse.\nL'elegante Villa Trissino (sec. XV) sede della Biblioteca Comunale, considerata la pi\u00f9 antica e preziosa residenza nobiliare del comune. Fu costruita da antichi feudatari locali e fu residenza prediletta di Gian Giorgio Trissino.\nVilla Brunelli-Bonetti, detta \u201cVeronica\u201d in quanto costruita attorno al 1702 per la nobildonna Veronica Maffei, con le sue due piccole logge nelle ali si trova ai piedi del colle di San Sebastiano.\nVilla Pretto-Cassanello \u00e8 sede attuale del Municipio di Cornedo Vicentino. Fu abitazione di Giuseppe Alberto Pretto, figlio di un cornedese emigrato a Genova, e della nobile moglie Maria Cassanello. Ristrutturata intorno al 1920, il comune ne \u00e8 proprietario dal 1970 e l'ampio parco \u00e8 aperto al pubblico.\nAltri edifici: Villa Gonzati-Ghellini-Mozzi (sec. XVII), Villa Trettenero (sec. XVIII), villino Gonzati (sec. XVIII).\nLo storico edificio ecclesiastico di Cornedo, dedicato a San Giovanni Battista, sorge nel centro storico. Al suo fianco, l'antica parrocchiale di San Rocco, edificata intorno al 1630 come ringraziamento dopo lo scampato pericolo della peste, fu sostituita dalla nuova chiesa dedicata a San Giovanni Battista, consacrata nel 1966, che conserva due opere scultoree datate 1440 di Niccol\u00f2 da Cornedo, una pala d'altare di Giovanni Buonconsiglio (1497) e un dipinto di Alessandro Maganza.\nL'antica chiesa di S. Sebastiano fu edificata nel 1469 ai piedi dell'omonimo colle, dove un tempo sorgeva il Castello, e fu affidata ai Servi di Maria. Le sobrie linee originarie sono state mantenute nonostante i numerosi restauri, ultimo dei quali nel 1885. All'interno si possono ammirare, in cappella, un rilievo cinquecentesco raffigurante la Madonna; il Martirio di San Sebastiano di Antonio De Pieri ed un dipinto del Maganza raffigurante i Santi Carlo, Valentino e Bernardino.\nLa chiesa di Sant'Andrea, in localit\u00e0 Cereda, conserva un tabernacolo del Quattrocento di Niccol\u00f2 da Cornedo, dipinti delle scuole del e del Maganza e un altare di Orazio Marinali (1716). \u00c8 stata la prima chiesa parrocchiale del territorio.\nSociet\u00e0.\nEvoluzione demografica.\nPrima dell'unificazione d'Italia, esiste un computo del 1803 che individua 391 famiglie per un totale di 1834 abitanti.\nEconomia.\nLa lavorazione del legno e del mobile \u00e8 praticata ed \u00e8 tradizionale.\nI settori industriali presenti sono: alimentare, edile, conciario, meccanico, elettrotecnico, ottico, materiali da costruzione, delle materie plastiche, materiali lapidei, abbigliamento, strumenti di precisione e della lavorazione dei metalli.\nIl settore agricolo produce cereali, foraggi e uva da vino; \u00e8 presente anche l'allevamento bovino.\nInfrastrutture e trasporti.\nIl trasporto pubblico a Cornedo Vicentino \u00e8 garantito da autocorse svolte dalla societ\u00e0 Ferrovie e Tramvie Vicentine (FTV).\nFra il 1880 e il 1980 la citt\u00e0 venne servita da una stazione posta sulla tranvia Vicenza-Valdagno-Recoaro Terme/Chiampo, gestita anch'essa dalle FTV."}
{"id": "1467289", "revid": "767487", "url": "https://it.wikipedia.org/wiki?curid=1467289", "title": "Lady Violet (cantante)", "text": "Biografia.\nIl personaggio di Lady Violet \u00e8 stato per molto tempo avvolto nel mistero, per volere della stessa cantante e della sua casa discografica. Il nome di Francesca Messina, nascosto dietro lo pseudonimo, \u00e8 rimasto segreto fino ad anni recenti: in precedenza, di Lady Violet veniva detto che fosse una nobildonna che aveva rinunciato ai suoi possedimenti per la musica. Durante i suoi live indossava spesso una parrucca viola. Francesca Messina ha ricoperto il ruolo di Lady Violet dalla nascita del gruppo fino al 2001, le pubblicazioni successive a questo anno sono relative a registrazioni avvenute precedentemente quando Francesca aveva abbandonato il gruppo in forma ormai definitiva per dedicarsi a tempo pieno alla carriera teatrale.\nDurante la sua carriera, tra il 1999 e il 2004, Lady Violet ha pubblicato solamente otto singoli. Francesca Messina, l'artista che si celava dietro l'identit\u00e0 di Lady Violet, ha collaborato al fino al 2001. Tutti i singoli e i lavori pubblicati dopo quella data sono frutto di una strategia produttiva che ha sfruttato il nome Lady Violet senza la diretta collaborazione della stessa Messina.\nIl primo singolo dal, titolo \"Inside to Outside\" nell'ottobre 1999 (cover dell'omonimo brano di Limahl) \u00e8 per\u00f2 cantato da Melody Castellari, con il quale il progetto riscuote un notevole successo sia in Italia, dove diventa un vero e proprio \"riempi-pista\" nelle discoteche, sia in Europa, in particolare in Svezia ed in Danimarca, premiata in entrambe con un \"disco d'oro\", ma anche in Belgio, Norvegia, Francia e Gran Bretagna. Anche il rispettivo video, ambientato a Los Angeles nella casa di Marilyn Monroe, ottiene il medesimo successo e viene passato dalle principali televisioni musicali del vecchio continente.\nIl secondo singolo \"Lovin' You Baby\", pubblicato verso la fine del medesimo anno, passa quasi inosservato, mentre nella primavera del 2000 il terzo singolo \"Beautiful World\", riesce a ripetere il successo precedente su scala europea, destinato a divenire un tormentone estivo, ne registra anche il video, secondo ed ultimo della sua carriera. Dopo l'estenuante tour europeo, relativo al successo di Beautiful World, Francesca Messina abbandona definitivamente il ruolo di Lady Violet per dedicarsi al teatro contemporaneo a tempo pieno.\nDopo Lady Violet.\nDa questo momento in poi, la produzione continua a mantenere il soprannome Lady Violet nonostante Francesca Messina non collabori pi\u00f9 direttamente al gruppo; con questo soprannome vengono pubblicati nel 2001 altri due singoli \"Calling Your Name\" e \"No Way No Time\", frutto di registrazioni realizzate precedentemente e che sfiorano i risultati delle prime due hit, limitandosi alle discoteche, mentre passa inosservato invece \"Feelin' Alright\" in collaborazione con il duo di dj Soul'B'Luc. Dopo una pausa di circa un anno la produzione pubblica infine un ultimo singolo intitolato \"In Your Mind\".\nInfine dopo un periodo di assenza dalla musica, il gruppo (sempre senza la Messina) torna come semplice soprannome nel 2004 in una produzione realizzata in collaborazione con i Soriani Bros., pubblicando un brano house dal titolo \"Dancing for Love\", dopodich\u00e9 il soprannome di Lady Violet scompare per sempre.\nLady Violet, il mistero svelato.\nIn tempi recenti si \u00e8 chiarito come Francesca Messina per tutto il 2002, il 2003 , il 2004 e il 2005 avesse definitivamente abbandonato il gruppo Lady Violet, era infatti impegnata esclusivamente come performer nel teatro contemporaneo . Tutte le pubblicazioni a nome Lady Violet successive al 2001, dopo il successo di \"Beautiful World\", sono in realt\u00e0 il frutto di una volont\u00e0 produttiva indipendente da quella della cantante e relative a registrazioni precedenti. Francesca Messina infatti prosegue la sua carriera in ambito teatrale dal 2001 in poi, mentre si laurea nel 2005 e studia doppiaggio con Giorgio Lopez .\n\u00c8 del 2010 un suo gruppo musicale sperimentale dal titolo La Materia Strana del quale esiste un video, dove Francesca Messina \u00e8 facilmente riconoscibile, mentre nel 2013 uscir\u00e0 il suo nuovo gruppo musicale da solista sotto lo pseudonimo di Femina Ridens."}
{"id": "1467290", "revid": "287204", "url": "https://it.wikipedia.org/wiki?curid=1467290", "title": "Federa\u00e7\u00e3o Catarinense de Futsal", "text": "La Federa\u00e7\u00e3o Catarinense de Futsal (conosciuta con l'acronimo di FCFS) \u00e8 un organismo brasiliano che amministra il calcio a 5 nella versione FIFA per lo Stato di Santa Catarina.\nTra le pi\u00f9 antiche del Brasile, essendo stata fondata il 25 agosto 1957, la FCFS ha sede nel capoluogo Florian\u00f3polis ed ha come presidente Jo\u00e3o Carlos de Souza. La sua selezione ha un palmar\u00e8s di tutto rispetto, avendo vinto due edizioni del Brasileiro de Sele\u00e7\u00f5es de Futsal nel 1987 e nel 2001, a questo aggiunge tre secondi posti ed un terzo.\nA livello giovanile conta una piazza d'onore al Brasileiro Juvenil del 1988, una vittoria nel Brasileiro Sub-17 del 2005 oltre che un secondo posto nella successiva edizione del 2007. Alla federazione catarinense \u00e8 iscritta una delle formazioni pi\u00f9 titolate degli ultimi anni in Brasile, ovvero il Malwee/Jaragu\u00e1 che ha vinto cinque Coppe del Brasile dal 2003 al 2007."}
{"id": "1467291", "revid": "122504999", "url": "https://it.wikipedia.org/wiki?curid=1467291", "title": "Trissino", "text": "Tr\u00ecssino (\"Tr\u00ecsino\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nTrissino \u00e8 situato alle pendici della Valle dell'Agno esteso su 21.96\u00a0km\u00b2, l'altitudine minima \u00e8 di circa 125 e la massima 805 sul Monte Faldo. \nIl paese fa parte della dorsale della Lessinia orientale vicentina che qui si divide in due versanti collinari; viene attraversato dal torrente Agno con affluente l'Arpega (che scorre nella Valle dell'Arpega), e delimitato verso est dal torrente Poscola, verso ovest da Restena, frazione di Arzignano, e da Nogarole Vicentino.\nSul piano urbanistico la parte vecchia delle abitazioni \u00e8 situata sulla parte collinare, oltre al colle \"San Nicol\u00f2 \" (dove \u00e8 presente la chiesa di Sant' Andrea Apostolo e le ville) con le frazioni di Lovara, San Benedetto, Selva e altre localit\u00e0 limitrofe; la parte urbanistica pianeggiante si svilupp\u00f2 successivamente.\nStoria.\nToponimo Trissino.\nL'origine del toponimo deriva probabilmente da \"Dripsinum\", ovvero un villaggio appartenente forse alle popolazioni dei \"Dripsinates\", dedite soprattutto alla pastorizia, ed organizzate in varie trib\u00f9, che dovevano abitare anticamente la Valle dell'Agno e le colline veronesi e vicentine centro-orientali, oppure da \"de Dresseno\" riferita al nobile vicentino Uldericus.\nServizio aeronautico durante la Prima guerra mondiale.\nDurante la Prima guerra mondiale, dal 19 giugno 1916 il paese \u00e8 stato sede del VII Gruppo di volo caccia (divenuto poi 7\u00ba Gruppo Autonomo Caccia Terrestre) che vi rimase fino al 1\u00ba gennaio 1917; dalla fine del 1916 arriv\u00f2 una Sezione della 46\u00aa Squadriglia che dal 10 maggio 1917 cre\u00f2 la 50\u00aa Squadriglia, rimasta qui fino al 31 luglio.\nMonumenti e luoghi d'interesse.\nNonostante le dimensioni del paese non siano grandi, numerose opere e costruzioni sul suo territorio sono degne di nota.\nCultura.\nEventi.\nA Trissino sono molto sentite le occasioni in cui i cittadini si radunano nelle sagre paesane. Ogni anno infatti si svolgono le seguenti sagre:\nPer qualche anno si \u00e8 svolta anche la manifestazione \"Trissino sotto le stelle\", una serata di gala a cui sono invitati i cittadini trissinesi che possono godere di una cena a pagamento sul piazzale del Municipio, opportunamente adornato.\nGeografia antropica.\nFrazioni.\nSelva.\nLe origini di Selva risalgono al 1288, quando i conti Trissino divisero la loro propriet\u00e0 in 36 mansi da ripartire tra le famiglie di lavoratori di origine germanica (cimbri) per la bonifica. Una parte venne donata al Clero; la chiesa fu edificata agli inizi del Trecento e dedicata a S. Maria Maddalena. Nel 1380, per sentenza del vescovo di Vicenza Giovanni De Surdis, si stacc\u00f2 dalla matrice di Sant'Andrea di Trissino e fu eretta a parrocchia.\nL'evoluzione demografica di Selva registra numeri mediamente costanti, con un solo picco agli inizi del Novecento: in particolare, gli abitanti nel 1557 erano 288, saliti poi a 575, che diventarono poi 800 nel 1935 mentre attualmente sono 369. La popolazione \u00e8 sempre stata fortemente religiosa: nel 1946 \u00e8 stata inaugurata la Chiesetta dei Pellizzari e nel 1948 la Chiesetta del Faldo, posta nel punto pi\u00f9 alto per facilitare l'intercessione della benevolenza della Madonna. La frazione di Selva, situata a circa 550\u00a0m s.l.m., si distingue per un forte attaccamento al territorio, una grande fede e per un particolare attaccamento ai prodotti che la terra coltivata con grande impegno e passione offre.\nManifestazioni e Sagre di Selva di Trissino.\nLa \"Festa del Gnocco\" \u00e8 una manifestazione enogastronomica e culturale nata nel 2005, volta alla valorizzazione dei prodotti agricoli e del territorio collinare di Selva.\nTra le motivazioni che hanno spinto i paesani di Selva ad intraprendere questa avventura risalta la necessit\u00e0 di valorizzare la patata di Selva, essendo un prodotto agricolo che garantisce ottimi risultati sia in termini di qualit\u00e0 che di quantit\u00e0 grazie alle condizioni pedo-climatiche del territorio collinare trissinese.\nPer riuscire nell\u00b4intento di far assaporare la genuinit\u00e0 e le qualit\u00e0 delle patate di Selva si \u00e8 deciso di prepararle e distribuirle sotto forma di \"Gnocchi fatti a mano\" riprendendo cos\u00ec le ricette della tradizione contadina e battezzando la manifestazione con il nome \"Festa del Gnocco\".\nOltre alla patata, tutti i prodotti agricoli del territorio collinare vengono valorizzati e pubblicizzati durante la manifestazione, grazie alla mostra mercato che permette a chiunque coltivi direttamente un fondo agricolo di poter vendere i propri prodotti in eccedenza.\nGrazie alla certezza della vendita dei prodotti e di un ricavo gratificante, i coltivatori dei fondi, che per la maggior parte sono hobbysti, sono incentivati a ritornare a coltivare i campi un tempo abbandonati a causa della non convenienza economica.\nInoltre, i proventi derivanti dalla manifestazione sono destinati alla Parrocchia di Selva di Trissino per il miglioramento delle strutture parrocchiali che rappresentano il cuore e la \"piazza\" di Selva di Trissino.\nEconomia.\n \nL'economia trissinese vede iniziare il suo sviluppo negli anni sessanta, con l'espansione della locale industria tessile Marzotto (originaria di Valdagno) che ha spinto la nascita di attivit\u00e0 private ricche di potenzialit\u00e0 e, poco pi\u00f9 tardi, anche di piccole industrie (laboratori di confezioni, carpenteria meccanica, idraulica, costruzioni edili).\nPer quanto riguarda l'attivit\u00e0 orafa, invece, la fioritura comincia all'inizio del secolo scorso; gi\u00e0 nel 1919, infatti, \u00e8 operante la ditta \"Gaetano Girardello\", in \"Contr\u00e0 Nobile\", (ora Via IV novembre), la quale subisce un progresso veloce e costante che la porta a dare lavoro a quasi cinquanta dipendenti. Dopo la guerra, tra la povert\u00e0, 3 artigiani orafi ex-dipendenti della \"Girardello\", intraprendono l'iniziativa imprenditoriale del capostipite. In pochi anni l'attaccamento al tipo di lavoro progredisce fino a far contare 104 aziende orafe nel paese con circa 1000 addetti.\nOra, Trissino \u00e8 uno dei pi\u00f9 importanti poli orafi italiani per avanguardia tecnologica, valore estetico e design.\nAnche il settore del ferro battuto \u00e8 importante: esso ha fatto tesoro degli insegnamenti del maestro Antonio Lora, artista di fama mondiale che aveva il suo studio all'ombra della Chiesetta del Motto.\n\u00c8 anche abbastanza sviluppata l'agricoltura ed \u00e8 presente qualche allevamento di bestiame.\nInfrastrutture e trasporti.\nIl trasporto pubblico a Trissino \u00e8 garantito da autocorse svolte da Svt Societ\u00e0 Vicentina Trasporti.\nIl comune \u00e8 attraversato dalla Strada provinciale 246 per Recoaro.\nFra il 1880 e il 1980 la citt\u00e0 venne servita da una stazione posta sulla tranvia Vicenza-Valdagno-Recoaro Terme/Chiampo, gestita da FTV Ferrovie Tramvie Vicentine.\nIl paese \u00e8 attraversato da una lunga pista ciclabile posta su un argine del suo torrente, l'Agno. Essa \u00e8 collegata ad altre strutture simili dei comuni limitrofi.\nAmministrazione.\nGemellaggi.\nDa qualche tempo sono partite le procedure per il gemellaggio con la citt\u00e0 di Bois-Colombes (Francia).\nSport.\nTrissino \u00e8 rappresentato nel territorio locale o nella nazione da numerose societ\u00e0 sportive tra cui spiccano l'hockey su pista, con la squadra del GS Trissino che milita nella massima categoria, la Serie A1, ha vinto lo scudetto nel 1978 ed ha avuto negli ultimi anni numerosi esponenti nella Selezione della Nazionale, e il pattinaggio artistico: nel 2002 il gruppo \"New Age, pattinaggio artistico Trissino\", si \u00e8 classificato primo ai campionati mondiali di Wuppertal e nel 2009 ha conquistato il terzo posto ai campionati mondiali a Kaohsiung, Taiwan, rappresentando il paese a livello mondiale.\nAltri sport che rappresentano il paese sono: il calcio, il basket, la pallavolo, il karate, il pugilato e la danza.\nNote.\nPopolazione dicembre 2007= 8366. Fonte: istat"}
{"id": "1467292", "revid": "1043", "url": "https://it.wikipedia.org/wiki?curid=1467292", "title": "TJSJ", "text": ""}
{"id": "1467293", "revid": "184980", "url": "https://it.wikipedia.org/wiki?curid=1467293", "title": "Pre toni", "text": ""}
{"id": "1467296", "revid": "547034", "url": "https://it.wikipedia.org/wiki?curid=1467296", "title": "Recoaro Terme", "text": "Recoaro Terme (\"Recob\u00f6r\", \"Rocab\u00f6r\" o \"Ricaber\" in cimbro) \u00e8 un comune italiano di abitanti della provincia di Vicenza, situato nell'alta Valle dell'Agno, sul fondo di una conca (nota anche come \"Conca di Smeraldo\") a 445 metri sul livello del mare, ai piedi delle Piccole Dolomiti.\nRecoaro \u00e8 celebre per le proprie acque minerali: l'oligominerale Lora \u00e8 commercializzata, mentre le altre acque minerali sono utilizzate nelle terme delle Fonti Centrali dalla loro scoperta nel 1689.\nGeografia fisica.\nIl comune ha un'estensione piuttosto vasta, di poco pi\u00f9 di 60 chilometri quadrati e comprende l'arco disegnato dalle Piccole Dolomiti e la conca sottostante formata dall'alta Valle dell'Agno. A nord confina con i comuni trentini di Ala e Vallarsa, a est con l'alta Val Leogra (comuni di Valli del Pasubio e Torrebelvicino), a ovest con la Valle del Chiampo (comuni di Crespadoro e di Altissimo), a nord-ovest con la Provincia di Verona (comune di Selva di Progno), a sud con il comune di Valdagno.\nAl Passo delle Tre Croci, noto come Passo della Lora, vi \u00e8 il confine fra le province di Vicenza, Trento e Verona.\nLa principale via di accesso \u00e8 l'ex statale 246 che provenendo da sud percorre l'intera valle, collegandosi poi alla Val Leogra in territorio recoarese con il valico del Passo Xon.\nTerritorio.\nLa natura calcarea delle rocce del luogo, insieme alla posizione geografica (le Prealpi vicentine sono i primi rilievi montuosi che si incontrano provenendo dal mare) che determina un'elevatissima piovosit\u00e0 (la pi\u00f9 alta del Veneto con oltre 2000\u00a0mm annui di media) determinano una grande ricchezza che \u00e8 l'acqua minerale. Numerose sono le sorgenti e le fonti su tutto il territorio comunale.\nIl territorio comunale \u00e8 inoltre molto ricco dal punto di vista geologico, con una vastit\u00e0 di differenti tipi di rocce affioranti che furono di spunto al geologo veronese Giovanni Arduino per la suddivisione in ere geologiche ancora oggi usate.\nIn particolare a Recoaro affiora la fillade quarzifera (detta in dialetto locale \"lard\u00e0ro\" o \"ard\u00e0ro\"), roccia metamorfica, molto friabile, che costituiva un'antichissima catena montuosa.\nNella zona \u00e8 possibile praticare vari tipi di sport: il parapendio presso il passo di Campogrosso, gli sport invernali (sci alpino, sci di fondo) presso Recoaro Mille e la mountain-bike, grazie alla notevole rete di strade asfaltate, sterrate, mulattiere e sentieri che il territorio comunale offre. Inoltre \u00e8 possibile praticare l'alpinismo e l'arrampicata sportiva nelle Piccole Dolomiti.\nPer il toponimo, l'etimo pi\u00f9 probabile \u00e8 la derivazione dal nome personale germanico (probabilmente longobardo) \"Richwar\"; si confronti la versione \"Ricaber\" nella lingua cimbra dei Sette Comuni.\nClima.\nDurante il periodo primaverile del 2008 Recoaro si \u00e8 dimostrata la localit\u00e0 pi\u00f9 piovosa del Veneto.\nCaratteristica del clima della Conca di Smeraldo \u00e8 infatti un'alta piovosit\u00e0 in autunno e in primavera, nonch\u00e9 forti piovaschi e temporali durante l'estate, soprattutto nel tardo pomeriggio o sera. Gli inverni sono piuttosto rigidi, anche se le precipitazioni nevose nel fondovalle possono anche essere molto scarse.\nStoria.\nLa zona di Recoaro venne abitata nel corso del XIII secolo da dei coloni germanici: il primo documento ufficiale che nomina la \"villa\" di Rovegliana risale al 1262. La frazione fu inizialmente il centro principale della conca, data la posizione favorevole, esposta al sole, rialzata sulle colline, mentre il capoluogo, pur abitato, si svilupp\u00f2 in seguito.\nNel XIV secolo la zona del vicentino fu sottoposta alle signorie prima degli Scaligeri e quindi dei Visconti, finch\u00e9 nel XV secolo non subentr\u00f2 la Repubblica di Venezia, che mantenne il proprio predominio fino al XVIII secolo. Tracce della dominazione veneziana si possono trovare nel leone di San Marco, originariamente posto a Rovegliana e oggi conservato in municipio, e in tracce di disboscamento nella zona di Recoaro Mille.\nImportante fatto nella storia di Recoaro fu la scoperta delle acque minerali nel 1689, ad opera del conte Lelio Piovene (da cui la sorgente prese il nome di \"Lelia\"). Nel Settecento Recoaro conobbe un primo sviluppo a causa del termalismo, ma fu solo nell'Ottocento che il paese ebbe una vera e propria crescita legata allo sfruttamento curativo delle acque. Nel frattempo, seguendo le sorti del Lombardo-Veneto, al crollo della Serenissima il territorio comunale era passato all'Impero Asburgico, sotto la cui giurisdizione rimase fino al 1866.\nNonostante lo sfruttamento delle acque termali e lo sviluppo turistico (con medie di 8-9000 visitatori all'anno nell'Ottocento e di 10-15.000 nei primi del Novecento), la maggioranza della popolazione viveva ancora di un'agricoltura di sussistenza, molto povera a causa dell'ambiente montano.\nSolo lo sfruttamento commerciale dell'acqua minerale tramite lo stabilimento di imbottigliamento fra le due guerre mondiali pose le basi per uno sviluppo economico che ebbe il suo apice nel secondo dopoguerra.\nDurante la seconda guerra mondiale Recoaro fu anche sede del comando nazista del gruppo d'armate C, sotto la guida del feldmaresciallo Albert Kesselring, sostituito dal generale colonnello Heinrich von Vietinghoff nel marzo 1945. Le truppe tedesche occuparono molti edifici, fra cui anche le Fonti, che vennero bombardate dagli Alleati il 20 aprile 1945. L'attacco rase al suolo il complesso termale e decret\u00f2 la resa degli occupanti e la fine nel territorio della Seconda Guerra Mondiale.\nNel 1952 fu avviata la seggiovia che dal centro del paese porta alle localit\u00e0 di sport invernali; rimasta aperta fino al 1990, fu sostituita nel 1995 con una nuova e moderna cabinovia.\nLa stagione sciistica del 1967 fu inaugurata con la nuova seggiovia che collega Recoaro Mille con le discese di Monte Falcone.\nNel 1950 a opera dell'architetto Giuseppe Vaccaro fu edificata la chiesa arcipretale dedicata a sant'Antonio Abate.\nSimboli.\nStemma.\nL'immagine raffigura un gallo nell'atto del cantare, appoggiato su tre cime, contornato da una corona araldica e da un cielo con tre stelle. Il simbolo fu scelto nel 1654 dal primo Arciprete di Recoaro, don Paolo Fracasso che lo fece affiggere nel muro a nord della casa canonica con alcuni versi rimati:\n\"\"Il gallo vigilante in questa parte\"\n\"come l'Augello di Marte\"\n\"Fu da Paolo Fracasso\"\n\"scielto dell'Alpi a custodire il Passo\".\"\nCon l'avvento della dominazione austriaca l'aquila bicipite degli Asburgo prese il posto dello stemma, che fu proibito fino al 1866.\nLa riproduzione in ferro elettrosaldato del simbolo del paese, dal 24 febbraio 1980 apre la sfilata della Chiamata di marzo. La costruzione fu eseguita da Dino Orsato e Bruno Pellizzari nell'officina della ditta Prebianca.\nDon Paolo Fracasso si pu\u00f2 considerare anche il primo \"albergatore\", infatti ospit\u00f2 per la prima volta nel 1689 in canonica una giovane donna, ammalata di fistola ulcerosa alla gola, che usufru\u00ec dei rimedi dell'acqua Lelia.\nMonumenti e luoghi d'interesse.\nArchitetture religiose.\nLa parrocchiale di Sant'Antonio abate, fu costruita nell'immediato dopoguerra (1949-1951) dall'architetto Giuseppe Vaccaro. Contiene il mosaico della crocifissione di Guido Cadorin, che sormonta l'altare; alla sua sinistra l'incoronazione di Maria dell'artista Marcello Mascherini. Le statue lignee dell'Annunciazione e della crocifissione sono state intagliate da Bruno Vedovato e una significativa Via Crucis in terracotta \u00e8 di Luciano Minguzzi. Infine attribuite a Giorgio Scalco sono l'ampia vetrata colorata vicina al pulpito, l'affresco a fianco del presbiterio e i tre dipinti posti sulla navata laterale.\nLe due pi\u00f9 antiche chiese della conca sono quella di \"Santa Giuliana\", sul colle omonimo, e di \"San Bernardo\", entrambi risalenti al XIV secolo. In particolare i recoaresi sono molto devoti a Santa Giuliana, a cui sono pi\u00f9 volte ricorsi nel corso dei secoli con voti per scampare alle pestilenze o alle guerre.\nCapitelli votivi.\nIl Capitello votivo fa parte della tradizione del territorio e se ne possono contare 128 in tutto il territorio recoarese.\nLa localit\u00e0 Camonda ha un particolare capitello situato al passo omonimo. \u00c8 infatti un capitello-rifugio, la cui funzione non \u00e8 solo quella di esprimere una manifestazione di piet\u00e0 popolare, ma anche di offrire un ricovero per i viandanti. Ancora nei primi anni del secolo scorso non esisteva una carrabile, ma un sentiero che collegava le valli dell'Agno e del Leogra e il capitello poteva offrire a chi era di passaggio una protezione temporanea prima della discesa a valle verso Torrebelvicino o Recoaro; il capitello \u00e8 stato ricostruito nel XIX secolo.\nAree naturali.\nL'ambiente naturale \u00e8 forse il maggior patrimonio di Recoaro, circondato dalle Piccole Dolomiti, montagne molto interessanti dal punto di vista alpinistico ed escursionistico, che offrono la possibilit\u00e0 sia della gita domenicale, sia di itinerari impegnativi.\nSociet\u00e0.\nEvoluzione demografica.\nAgli inizi del XIX secolo Recoaro sfiorava i 4000 abitanti, tuttavia vi fu un continuo calo dopo il 1808 e solo nel 1822 si raggiunse tale cifra. Vi fu quindi uno sviluppo demografico che port\u00f2 a raggiungere le 5000 unit\u00e0 negli anni quaranta dell'Ottocento. Negli ultimi decenni vi \u00e8 stato uno spopolamento del territorio comunale, a causa della mancanza di posti di lavoro, con un'emigrazione verso la bassa valle.\nOggi la popolazione si concentra molto di pi\u00f9 nel centro principale rispetto a quanto avvenisse fino alla prima met\u00e0 del Novecento, in cui vi era ancora una grossa fetta di popolazione rurale.\nCultura.\nTelevisione.\nLetteratura\nGeografia antropica.\nFrazioni.\nLa distribuzione della popolazione ha un carattere soprattutto rurale, con un centro principale di dimensioni ridotte rispetto al totale. In modo meno accentuato rispetto al passato, ma ancora rilevante, la maggioranza della popolazione vive sulle colline della conca. Nucleo fondamentale e rilevante \u00e8 la contrada, piccolo gruppo di case che varia da poche unit\u00e0 a varie decine: su tutto il territorio recoarese si contano oltre 100 contrade, oggigiorno le pi\u00f9 sperdute sono disabitate, mentre le pi\u00f9 grandi hanno raggiunto la dignit\u00e0 di frazione.\nLa contrada era un tempo il centro della vita sociale e lavorativa, raccoglieva le abitazione, i fienili e le stalle, una o pi\u00f9 fontane (di cui il territorio comunale \u00e8 molto ricco), spesso anche un Capitello votivo dedicato alla Madonna o ai santi. Nelle frazioni di Parlati e Merendaore \u00e8 stata istituita la parrocchia nel corso del Novecento, mentre era gi\u00e0 presente da molti secoli in quelle di Rovegliana e Fongara.\nRovegliana.\nNella frazione di Rovegliana (circa 1.280 abitanti) \u00e8 situata la piccola e caratteristica contrada Camonda (etimologia: voce tedesca composta di \"kuh\", \"mucca\" + \"munde\", \"passaggio\"), costituita da due gruppi di case; il nucleo pi\u00f9 grosso verso valle, Camonda di Sotto (640 m s.l.m.) e il gruppo di case pi\u00f9 a monte, Costa (675\u00a0m).\nLa strada comunale che porta, sempre in salita, alla contrada inizia poco dopo la curva della localit\u00e0 Gardi sulla destra provenendo da Recoaro e arriva fino al passo della Camonda (693\u00a0m. s.l.m.) dove insiste il particolare capitello descritto nel paragrafo \"Capitelli votivi\". Poi la strada si dirama a sinistra verso il passo dei Branchi (728 m s.l.m.) seguendo il crinale delle Some di Rovegliana e a destra verso la Fonte Civillina o la Contrada Manfron (comune di Torrebelvicino). Da questo passo si pu\u00f2 anche raggiungere il monte Civillina (962\u00a0m) lungo un ripido sentiero che si prende subito a destra.\nEconomia.\nLa principale azienda \u00e8 l'omonima societ\u00e0 di imbottigliamento delle acque minerali. Di propriet\u00e0 statale fino agli anni novanta, aveva raggiunto un notevole sviluppo sul mercato italiano con un vasto campionario di bibite, di cui due di denominazione esclusiva, il Gingerino e l'Acqua brillante. In seguito alla privatizzazione e alla successiva crisi, fu acquisita dalla Sanpellegrino e praticamente smantellata fino alla recente rivalutazione del marchio e il rilancio del Chinotto.\nInfrastrutture e trasporti.\nIl trasporto pubblico \u00e8 garantito da autocorse svolte dalla Societ\u00e0 Vicentina Trasporti (Svt).\nFra il 1909 e il 1961 la citt\u00e0 rappresent\u00f2 uno dei capolinea settentrionali della tranvia Vicenza-Valdagno-Recoaro Terme/Chiampo, gestita anch'essa dalle Svt, chiamate allora Ftv.\nAmministrazione.\nAltre informazioni amministrative.\nLa denominazione del comune fino al 1934 era Recoaro.\nSport.\nCalcio.\nLa principale squadra di calcio della citt\u00e0 \u00e8 \"U.S.D. Recoaro\" che milita in Terza Categoria."}
{"id": "1467297", "revid": "22475", "url": "https://it.wikipedia.org/wiki?curid=1467297", "title": "Dizionario Enciclopedico Brockhaus ed Efron", "text": "Il Dizionario Enciclopedico Brockhaus ed Efron (35 volumi nella versione piccola; 86 in quella pi\u00f9 grande) \u00e8, nello scopo e nello stile, la controparte russa dell'Enciclopedia Britannica del 1911 e dell'enciclopedia Brockhaus. Contiene 121.240 articoli, 7.800 immagini e 235 mappe.\nStoria.\nPubblicata nell'Impero russo tra il 1890 e il 1906, tale opera venne prodotta da una joint venture di case editrici di Lipsia e San Pietroburgo. Gli articoli furono scritti da studiosi russi di primo piano tra cui Dmitrij Ivanovi\u010d Mendeleev, Vladimir Sergeevi\u010d Solov'\u00ebv e Viktor Aleksandrovi\u010d Krylov. Una ristampa dell'opera fu messa sul mercato dopo il collasso dell'Unione Sovietica."}
{"id": "1467303", "revid": "30610", "url": "https://it.wikipedia.org/wiki?curid=1467303", "title": "Monte Nevados Ojos del Salado", "text": "Il Nevado Ojos del Salado \u00e8 uno stratovulcano situato tra Argentina e Cile che, con i suoi 6.891 metri di altitudine, \u00e8 il vulcano pi\u00f9 alto del mondo. La montagna \u00e8 in altezza la seconda delle Ande, la seconda dell'Emisfero occidentale e la seconda dell'Emisfero australe, sempre dopo l'Aconcagua, situato a 550 chilometri in direzione sud. \u00c8 costituita da due punte conosciute come la \"cima argentina\" e la \"cima cilena\" anche se la linea di confine tra i due paesi passa per entrambi gli apici, queste si distinguono come nome per le vie alpinistiche che si percorrono che provengono dai rispettivi paesi.\nA causa della sua ubicazione nei pressi del Deserto di Atacama, la montagna presenta condizioni climatiche particolarmente secche con neve solo nel periodo invernale e solo nella parte pi\u00f9 elevata. Nonostante questo nei pressi della cima esiste un lago formato da un cratere vulcanico del diametro di circa 100 metri, ad un'altezza di 6.390 metri nella parte est del monte: questo \u00e8 il bacino lacustre posto alla maggior altitudine del mondo.\nNon si sono registrate eruzioni in tempi recenti, tuttavia la presenza di fumarole fa pensare che l'assenza di dati certi sia da attribuire all'ubicazione in una zona particolarmente disabitata ed inaccessibile fino a tempi recenti.\nL'ascensione alla vetta \u00e8 semplice, eccettuato il tratto finale, dove sono necessarie le attrezzature alpinistiche; i primi conquistatori furono nel 1937 i polacchi Jan Alfred Szczepanski e Justyn Wojsznis.\nGeologia.\nL'Ojos del Salado \u00e8 uno stratovulcano il cui ampio cratere \u00e8 crollato formando i due torrioni costituenti le altrettante cime. Queste hanno altitudini simili con una prevalenza di circa un metro di quella denominata cilena.\nGeografia.\nIl suo nome \u00e8 dovuto al fatto che risulta la sorgente del fiume detto Rio Salado, la frontiera decisa dal governo britannico nel 1902, oltre che tra le due cime, \u00e8 determinata anche dal corso del fiume.\nLa montagna si trova al centro di una catena vulcanica che si sviluppa in direzione est-ovest della lunghezza di 60 chilometri che inizia dal Paso Fronterizo San Francisco e finisce al Nevado Tres Cruces.\nDifferenti meccanismi di misurazione hanno generato contraddittori risultati nel determinare l'altitudine dell'Ojos del Salado e delle altre montagne delle andine. Anche se solitamente si \u00e8 ritenuto l'Aconcagua il monte pi\u00f9 alto del continente, una rilevazione del 1956 ha attribuito al vulcano cento metri in pi\u00f9, ma il margine di errore troppo alto ha fatto in modo che questa non venisse accettata ufficialmente.\nTuttavia si mise in moto un dibattito per stabilire almeno quale fosse il vulcano pi\u00f9 alto del mondo in competizione col Monte Pissis (interamente in territorio argentino), accreditando quest'ultimo come leggermente ad una quota superiore.\nNel 2007 una spedizione franco-cilena esplor\u00f2 i due vulcani determinando la loro altitudine, dopo che nel 2005 un'altra spedizione dell'universit\u00e0 di Concepci\u00f3n aveva confermato il primato dell'Aconcagua a 6.965 metri, aveva stabilito le seguenti altezze: Ojos del Salado metri 6.891, Monte Pissis metri 6.792.\nAttivit\u00e0 vulcanica.\nAnche se non esistono dubbi che l'Ojos del Salado sia effettivamente un vulcano, il dibattito riguarda il fatto che venga considerato \"attualmente\" o \"storicamente\" attivo. Secondo l'Istituto Smithsoniano e il suo \"Programma globale di Vulcanismo\" l'eruzione pi\u00f9 recente risale a 1.300 anni fa, ma con un importante lasso di errore. Tuttavia si sono evidenziati emissioni limitate di ceneri nel 1993, continue presenze di fumarole e qualche flusso di lava in tempi relativamente recenti. Accettando questi dati si confermerebbe il vulcano pi\u00f9 alto al mondo. Se si considerassero date documentate il primato passerebbe al Llullaillaco con un'eruzione certa nel 1877.\nAccesso.\nLa scalata alla montagna \u00e8 relativamente facile dal punto di vista tecnico, non sono richieste particolari abilit\u00e0 eccetto che negli ultimi venti metri dove occorre attrezzatura.\nTuttavia un problema rilevante possono essere le condizioni climatiche: temperature sottozero e venti forti. Inoltre, se la salita avviene troppo rapidamente e senza acclimatamento si pu\u00f2 incorrere in edemi cerebrali o mal d'altezza, patologie tipiche in tali condizioni, e potenzialmente letali.\nPer l'avvicinamento la citt\u00e0 pi\u00f9 vicina \u00e8 Copiap\u00f3 in Cile dove sono disponibili societ\u00e0 alpinistiche che facilitano le spedizioni. Queste trasportano l'alpinista prima a Laguna Verde, a 4245 m s.l.m., e dopo alcuni giorni di acclimatamento nei rifugi dell'Universit\u00e0 di Atacama, a 5200 metri d'altitudine. Infine gli scalatori vengono trasportati al rifugio Tejos, a 5800\u00a0m.s.l.m., da dove \u00e8 possibile iniziare la scalata, che pu\u00f2 essere effettuata solo dalle ore 5:00 alle 14:00, a causa dei forti venti che iniziano a soffiare nel pomeriggio.\nDalla parte argentina si parte dalla localit\u00e0 di Catamarca; una strada attraversa il Paso International San Francisco, completamente asfaltata fino al confine cileno.\nRecord di altitudine.\nIl 21 aprile 2007 il pilota d'auto Gonzalo Bravo e il suo copilota Eduardo Canales Moya hanno battuto il record mondiale di altezza di un veicolo a motore terrestre arrivando vicino alla cima dell'Ojos del Salado a quota 6.688 metri superando quello di un equipaggio tedesco che nel marzo precedente erano giunti a 6.646 metri. Il veicolo era ovviamente modificato per arrivare a tali quote, l'impresa \u00e8 stata registrata dal Guinness dei primati il luglio successivo.\nNel marzo 2012 tre motociclisti hanno segnato il record di altitudine massima raggiunta in moto a bordo di tre Husaberg FE 570 portandole in cima al vulcano cileno l'Ojos del Salado, il pi\u00f9 alto del mondo."}
{"id": "1467307", "revid": "466539", "url": "https://it.wikipedia.org/wiki?curid=1467307", "title": "Arzignano", "text": "Arzignano (IPA: , \"Arxegnan\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nLa citt\u00e0 sorge nella valle del Chiampo, situata nella zona ovest della Provincia, ed \u00e8 famosa per il settore conciario e meccanico. Attraversata dal torrente Chiampo (che d\u00e0 il nome alla valle) \u00e8 circondata da colline. Proseguendo verso il nord la valle \u00e8 circondata da una corona di montagne, appartenenti al Parco naturale regionale della Lessinia.\nOrigini del nome.\nL'origine del nome si perde tra leggenda e storia. Appare suggestiva ma completamente priva di alcun riscontro storico-archeologico la tesi degli eruditi locali del 1700 della derivazione da \"Arx Jani\" (Rocca di Giano, ossia tempio di Giano): questi, infatti, osservando il sito megalitico di San Matteo con la sua spianata ed i grossi massi accatastati, ipotizzavano che fosse un luogo di venerazione del dio romano Giano Bifronte.\nMa l'ipotesi pi\u00f9 recente che fa derivare dal nome latino \"Argenianus\", cio\u00e8 terra, possedimento di \"Argenius\" non ha alcun fondamento storico.&lt;br&gt;Appare assolutamente pi\u00f9 realistica l'ipotesi che il nome di Arzignano derivi dal veneto \"Arzere\", \"Arzene\" \"Arzegnon\", ovvero \"grande argine\", in considerazione della secolare lotta dei contadini locali per difendere i ricchi e fertili terreni di fondovalle dalle spaventose alluvioni che periodicamente colpivano la zona (vedi sotto). Vedasi i comuni di Arzergrande, Cavarzere (un tempo alle foci dell'Adige - da cui \"capo d'arzere\") e la localit\u00e0 Arzene (PN), tutti collocati in riva a grandi fiumi.\nStoria.\nPreistoria.\nLe colline attorno ad Arzignano hanno restituito reperti sin dal neolitico, a riprova della sua antica origine. \nArzignano ha avuto poi un notevole sviluppo in epoca romana, grazie alla sua posizione strategica allo sbocco di una valle ed in prossimit\u00e0 di un ponte sull'importante via che correva al piede dei colli (detta \"pista dei veneti\"), da Verona fino al Friuli.\nIl fiume e l'argine.\nLa presenza di un ponte romano (in localit\u00e0 San Bortolo) e di un tavolato di assi collocato, per rendere sicuro un guado, in epoca venetica poco a valle, sono la testimonianza della lunga lotta dei cittadini di Arzignano per salvaguardare i preziosi terreni di fondovalle, periodicamente spazzati via dalla furia delle acque del Chiampo nel punto in cui il torrente termina la sua rabbiosa corsa stretto nella valle e si impaluda nelle ghiaie della pianura alta. Il nome stesso della citt\u00e0 ne \u00e8 testimone derivando dal termine veneto \"Arzene\" - argine.\nProbabilmente in epoca venetica o romana (sicuramente prima della costruzione del ponte romano di San Bortolo), i nostri progenitori hanno compiuto l'opera colossale di spostare il greto del fiume Chiampo dal centro della valle (dove corre oggi la roggia di Arzignano) all'attuale sito ai piedi del colle di San Bortolo per innalzare il fondo del fiume e contenerlo con un poderoso argine in modo da consentire alle piene di defluire a valle senza danneggiare il centro del paese e i suoi preziosi terreni.\nFino a pochi decenni fa il centro di Arzignano, da San Zeno al ponte di San Bortolo aveva un solo argine, il sinistro, mentre a destra i terreni, oggi occupati dal \"Parco dello Sport\", erano a ca. due metri sopra il greto del torrente. In questo modo eventuali piene eccezionali potevano sfogarsi nella cassa di espansione naturale costituita da questi terreni. Negli anni 60-80 del secolo scorso i poco avveduti amministratori locali hanno autorizzato la discarica dei detriti asportati dalla \"Cava del Main\" portando il terreno allo stesso livello dell'argine sinistro. Per\u00f2 cos\u00ec, in caso di piene eccezionali (come capitava spesso a fine 1800), l'acqua in eccesso potrebbe riversarsi sul centro cittadino. Fortunatamente l'opera di rimboschimento e irreggimentazione delle acque dell'alta valle hanno ridotto notevolmente questo rischio.\nIl castellaro di San Matteo.\nPoco sopra il borgo di Castello, in posizione dominante sulle due valli, a fianco della chiesetta di San Matteo, si stende una spianata di ca. 1000 mq, al suo interno si erge una collina di massi squadrati, la testimonianza di un antichissimo castellaro dell'Et\u00e0 del Bronzo. Purtroppo non esistono studi approfonditi per determinare esattamente epoca e funzioni ma sicuramente \u00e8 precedente alla medievale Rocca di Castello, costruita su resti romani.\nImmagine\nPonte di Casteneda o di San Bortolo.\nPoco a monte del ponte di San Bortolo, sono ancora ben visibili sul greto del torrente anche se sepolti dagli arbusti, i resti di un antico ponte in pietra bianca composto due archi ribassati. L'archivolto \u00e8 costituito da una ghiera di cunei ben squadrati di forma trapezia ben visibili posti a monte e a valle mentre all'interno \u00e8 riempito di ciotoloni di fiume. Pur non essendoci alcuna evidenza, la tradizione locale e gli storici ritengono sia stato realizzato in epoca romana.\nNei decenni scorsi la struttura \u00e8 stata cementata per preservarla dalle piene, per\u00f2 sarebbe opportuno provvedere al restauro o, meglio, alla ricollocazione del ponte nel parco dello sport per preservarne la memoria prima che il tutto possa essere distrutto.\nMedioevo.\nLe opere murarie pi\u00f9 antiche sono i resti di una antichissima fortezza sulla cima del colle di San Matteo alle spalle del borgo di castello. L'attuale rocca del Castello \u00e8 di epoca scaligera e probabilmente sorta sui resti di una precedente fortificazione romana.\nAlla fine di gennaio del 1413 il castello di Arzignano venne messo sotto assedio dalle truppe degli Ungheri di Filippo Buondelmonti degli Scolari, detto Pippo Spano, durante una campagna di Sigismondo, re d'Ungheria contro la Repubblica di Venezia.\nDopo alcuni giorni, gli arzignanesi, forse mancando i viveri, fecero voto a Sant'Agata, e miracolosamente il 5 febbraio (giorno della morte della santa avvenuta nel 251) l'assedio venne tolto, grazie anche allo stratagemma di gettare dalle mura del castello viveri e granaglie, per ingannare gli assedianti sulla disponibilit\u00e0 di provviste.\nEpoca moderna.\nDurante la prima guerra mondiale Arzignano si trovava al confine del fronte, molti edifici e case diventarono ospedali per militari o civili feriti. Durante la seconda guerra mondiale Arzignano sub\u00ec, oltre ai rastrellamenti e alle deportazioni, anche bombardamenti aerei che colpirono le fabbriche Pellizzari, il ponte di Tezze e la scuola elementare di Tezze.\nSimboli.\nLo stemma del Comune di Arzignano \u00e8 stato concesso con decreto del Presidente della Repubblica il 24 gennaio 1972 e si blasona: \nMonumenti e luoghi d'interesse.\nCapitelli votivi.\nIn questa zona i capitelli sono stati ripresi dal vicino territorio montano, isolato per secoli. La lontananza delle contrade da una \"chiesa centrale\" e il susseguirsi, dall'anno mille in poi, di periodi di pestilenze e di calamit\u00e0, hanno fatto s\u00ec che, da sempre, ci sia stata una numerosa presenza di capitelli votivi. In questa zona hanno assunto il significato di \"minuscoli santuari\" della strada, aggregatori di culto spontaneo, atti di fede collettiva o privata. La loro costruzione e la manutenzione \"comunitaria\" erano simbolo di unit\u00e0 sociale e comunione. Il territorio, vasto e disagevole, della vallata diventava cos\u00ec pi\u00f9 accogliente e il portare i fiori e tenere acceso i lumini sono divenuti parte di una tradizione secolare.\nMadonna della Salute.\nLa cappella \u00e8 situata in contr\u00e0 dei Serafini di Sotto. Sorge a 147\u00a0m s.l.m., in uno slargo che d\u00e0 sull'incrocio tra via Venezia, via Bergamo e via Brescia.\nL'area occupata dall'edificio \u00e8 delimitata da un'aiuola con fiori ed edera rampicante e da un muro di contenimento presso il quale sgorga l'acqua di una fontana con lavatoio. La costruzione a pianta poligonale (ottagono irregolare con perimetro di 13,7\u00a0m), \u00e8 alta 4\u00a0m circa. Il tetto a padiglione, ricoperto da lamine di rame, ha una croce di ferro sulla sommit\u00e0 e una campanella entro una struttura tubolare metallica. Due gradini di marmo sono posti all'entrata, rivolta a E-SE e chiusa da una porta a doppio battente di ferro con vetrate.\nSull'architrave, a caratteri di bronzo, si legge: MADONNA DELLA SALUTE 2.6.1964.\nLe altre pareti esterne, come gli stipiti della porta, sono rivestite di blocchetti faccia a vista; due finestrelle triangolari si aprono in alto sui fianchi dell'edificio per dare maggior luce all'interno.\nNel vano, pavimentato di marmo, una statua di gesso bianco raffigurante la Madonna coronata di stelle con Bambino in braccio, spicca sullo sfondo azzurro dell'alta nicchia sopra all'altare; sul piedistallo della statua \u00e8 inciso il nome dell'autore: F. Canto. L'arredo del sacello comprende inoltre le lampade, candelieri, un candelabro con cassetta per le offerte, sedie, piante ornamentali.\nDagli abitanti nei dintorni si apprende che fu don Emilio Gemo (arciprete di Ognissanti, principale parrocchia di Arzignano, dal 1956 al 1978), a volerne la costruzione perch\u00e9 la Madonna conservasse in salute gli Arzignanesi.\nIl capitello, consacrato il 2 giugno 1964, \u00e8 ben conservato e a tutt'oggi in maggio vi si pratica il \"fioretto\"; a conclusione del mese mariano, dopo una breve processione, vi si celebra la messa.\nSant'Antonio di Padova.\nIl capitello, situato nella zona denominata Main, presso la Cava di pietra, sorge a 147 m s.l.m., in via Bergamo (di fronte alla casa recante il numero civico 2/A), all'incrocio con via Main, via del Roccoli.\nL'edicola \u00e8 inserita nel muro di contenimento di un campo, tra piante arbustive e tralci d'edera.\nLa costruzione, a pianta rettangolare (161 x 153\u00a0cm) \u00e8 alta cm 320 circa.\nIl tetto a due falde di pietra \u00e8 coperto di coppi sul displuvio e ornato da due pinnacoli. La facciata, rivolta a Sud e rivestita di pietra, presenta ricche decorazioni: due colonnine corinzie, poggianti su mensola modanata, sorreggono le cornici oblique di una sorta di frontone in cui spicca un motivo a rilievo.\nTra le colonnine, a cm 100 circa dal piano di calpestio, si apre una nicchia (larga cm 75, alta cm 161, profonda cm 105 circa) incorniciata di marmo, su un piedistallo \u00e8 collocata la statua dipinta di San Antonio di Padova, raffigurato secondo i canoni dell'iconografia tradizionale.\nAi piedi del Santo offerte floreali. Il basamento di marmo reca l'incisione: \"ERETTO 1919 e RICOLLOCATO maggio 2000\".\nGli abitanti nei dintorni raccontano che l'opera fu realizzata come ex voto per la protezione concessa dal Santo al secondogenito di una famiglia di Arzignano, tornato sano e salvo dalla Grande Guerra.\nFino a qualche anno fa l'edicola sorgeva in una posizione pi\u00f9 avanzata sull'incrocio rispetto a quella attuale; fu spostata in seguito ai danni provocati da un camion.\nCapitello dei Fongari.\nIl capitello si trova in una zona agricola, vicino alla Contrada Fongari a San Zeno di Arzignano.\nSorge a circa 370\u00a0m s.l.m. in via Calvarina, al bivio con via Borgo Vallaro.\n\u00c8 situato in un prato ed \u00e8 circondato da cespugli e da alberi.\nLa costruzione \u00e8 a pianta rettangolare, il tetto \u00e8 coperto da tegole e coppi sormontato da una croce di ferro. Nella facciata, rivolta ad Oriente, al di sopra dell'arco a tutto sesto dell'entrata, si nota una targa di marmo, che reca incisa l'iscrizione: MONSTRA TE ESSE MATREM. Un cancello di Ferro, proveniente da una piccola cappella di contra Salvadori, ora crollata, protegge l'accesso all'ambiente interno, che custodisce una statua della Madonna col Bambino. Su ogni fianco del capitello si apre una finestrella con arco a tutto sesto.\nGli abitanti nei dintorni raccontano che la chiesetta \u00e8 stata eretta negli anni \u201850 per ringraziare la Madonna di una guarigione da una grave malattia. La costruzione ha richiesto un anno di lavoro.\nIl capitello sorge in un luogo molto ameno, dove la natura manifesta i suoi aspetti pi\u00f9 significativi.\nAncora oggi, nelle sere di Maggio, i fedeli si raccolgono nella cappella per recitare il Rosario.\nCapitello dei Salvadori.\nL'edicola \u00e8 situata in contrada Salvadori, a 480 m s.l.m., al bivio tra via Calvarina e la strada dei Salvadori a San Zeno di Arzignano.\nSorge lungo la strada provinciale, in una piazzola delimitata anteriormente da una cancellata e alle spalle da un muretto. La costruzione \u00e8 a pianta rettangolare, il tetto \u00e8 coperto da tegole e coppi, sormontato da una croce di ferro. Nella facciata si apre una nicchia, protetta da una vetrata con lucchetto. Il vetro \u00e8 colorato sul bordo e forma una croce blu intorno all'apertura. Il vano \u00e8 illuminato elettricamente e custodisce una statua di gesso dipinto acquerellato, raffigurante S. Teresa. Ai suoi piedi ci sono fiori e un cartello con scritto: \u201cO Signore, perdonaci, salvaci\u201d.\nNel timpano del frontone si legge la scritta: CONTRADA SALVADORI. I BENEFATTORI RINGRAZIANO S. TERESA CHE CI HA SALVATI DAI PERICOLI DEL 1940-45.\nL'edicola fu innalzata nel 1946 da tutte le persone della contr\u00e0 (sei famiglie patriarcali), grate a santa Teresa per essere scampate alle rappresaglie nazifasciste.\nIl mosaico porcellanato fu donato dalla filanda Bonazzi e don Ermenegildo Zarantoniello, primo parroco di S. Zeno, procur\u00f2 la statua.\nDi Fronte a questo capitello ne sorgeva un altro pi\u00f9 piccolo, contenente una statuetta lignea di S. Antonio, che venne rubata. Questo capitello fu abbattuto, per costruire la strada provinciale. Nel 1988 l'edicola di S. Teresa \u00e8 stata restaurata e nuovamente benedetta il 2 ottobre di quell'anno.\nCapitello di via Valmora.\nL'edicola si trova a San Zeno di Arzignano. \u00c8 in pietra locale bianca e incastonata in un muro a secco in \u201csasso moro\u201d, tra cespugli di bosso, due conifere d'alto fusto e piante floreali.\nLa costruzione a pianta rettangolare \u00e8 alta circa 250\u00a0cm. Ha il tetto a due falde di pietra, sormontato da una croce di ferro.\nNella facciata si apre una nicchia incorniciata da un fregio. All'interno di essa \u00e8 custodita la statua dell'Immacolata, protetta esternamente da un cancelletto in ferro battuto. Nell'arcata superiore \u00e8 incisa una dedica con la data di costruzione e il nome del committente. Due piastre di uguale grandezza formano la parte inferiore del capitello; in bassorilievo \u00e8 raffigurata una corona d'alloro con al centro il monogramma di Maria Immacolata.\nL'edicola fu costruita nel 1954. Si racconta che il committente, avendo contratto debiti per l'acquisto di terreni, si sia rivolto alla Madonna delle Grazie, facendo voto di dedicarle un capitello se fosse riuscito ad onorare il suo impegno. In quello stesso anno il raccolto fu molto abbondante e con il ricavato sald\u00f2 i debiti e sciolse il voto.\nNegli ultimi tempi la costruzione e stata pi\u00f9 volte profanata da vandali che hanno rotto la statua, riparata sempre da una famiglia che abita nelle vicinanze.\nNel mese di maggio i fedeli si recano davanti all'immagine della Madonna per recitare il rosario\nMadonna del Ponte.\nIl capitello \u00e8 situato sul ponte che attraversa il torrente Chiampo tra via dei Mille e San Zeno di Arzignano. Si tratta di una statua della Madonna, con sguardo rivolto a valle, avvolta in un manto riccamente drappeggiato.\nLa scultura, alta 110\u00a0cm, era, in origine, in pietra di Vicenza. Alla base del pilastro, su cui \u00e8 appoggiata la Madonna, \u00e8 fissata una targa recante a caratteri di bronzo l'iscrizione: \"MONSTRA TE ESSE MATREM\u201d e immediatamente al di sotto la sigla P.G.R.\nNel 1951 due imprenditori edili precipitarono con il camion nelle acque del torrente. Usciti miracolosamente indenni dedicarono alla Madonna il capitello.\nUltimamente la scultura \u00e8 stata oggetto pi\u00f9 volte di atti vandalici da parte di ignoti.\nI figli degli imprenditori hanno sempre recuperato i pezzi caduti nel torrente e fatto aggiustare la statua.\nA causa di questi \"restauri\" le mani della Madonna ora non erano pi\u00f9 allineate al viso, ma risultavano leggermente spostate alla sua destra. Infine per ovviare agli atti vandalici la scultura \u00e8 stata sostituita da una fusione in bronzo.\nCapitello dei Facchini - Gambaretto.\nIl capitello \u00e8 situato in una zona agricola a\u00a0m. 294 s.l.m. a San Zeno di Arzignano. Sorge sul ciglio della strada, al margine di un terreno coltivato. La costruzione appare distinta in due parti. Quella interiore \u00e8 di recente realizzazione, come la piazzola antistante. In questo corpo massiccio \u00e8 ricavato un piccolo vano aperto per collocarvi ceri e piantine. La parte superiore poggia su una lastra di marmo fissata al basamento ed \u00e8 costituita da una struttura di epoca pi\u00f9 antica, a forma di tabernacolo ed \u00e8 rivolta a settentrione.\nIntorno alla nicchia, con arco a tutto sesto, corre una cornice, entro la quale spiccano rilievi dipinti. Nel vano \u00e8 custodita la statua in gesso colorato dell'Immacolata.\nIl piccolo ambiente \u00e8 tinteggiato d'azzurro ed \u00e8 ornato da tendine e da fiori.\nQuesta edicola \u00e8 stata eretta nel 1911, da una famiglia come voto alla Madonna Immacolata, per il miracolo che ha compiuto salvando un uomo. Infatti quando questo aveva due anni, fu colpito da una malattia grave per quel tempo, i vermi; mentre stava per soffocare, la madre decise di portarlo al pozzo e dopo averlo bagnato con l'acqua, lo vide respirare nuovamente e tornare alla vita.\nMadonna di Lourdes.\nIl capitello \u00e8 situato in via Calvarina, al bivio con via San Zeno di Arzignano. A pianta ottagonale, \u00e8 ricco di decorazioni. Sul tetto a padiglione si innalza un pinnacolo.\nAttiguo al sacello, sulla destra, si trova la riproduzione della grotta di Lourdes. Vi si accede attraverso due brevi gradinate, che si congiungono davanti alla porta d'ingresso. Sopra di essa si legge l'iscrizione NLS, che significa Nostra Signora di Lourdes. Su due lati si aprono due finestre ogivali, decorate con vetri multicolori.\nL'ambiente interno \u00e8 diviso in due da un cancello in ferro, che delimita la zona dell'altare, ornata sempre da fiori freschi e candelieri. Su un piedistallo \u00e8 collocata la statua della Madonna Immacolata. Il soffitto a cupola, dipinto di azzurro, raffigura un cielo stellato.\nQuesto capitello fu eretto nel 1911 dal curato di San Zeno: Don Urbano Urbani. Sull'origine del capitello la tradizione popolare tramanda notizie curiose. Si dice che un mendicante convinse il curato a giocare 2 lire al lotto su un terno; i numeri uscirono e con la vincita fu finanziata la costruzione del sacello sul terreno messo a disposizione da Don Antonio Rossettini.\nRestaurato nel 1987 a spese degli abitanti della contrada, \u00e8 attualmente in uno Stato di conservazione molto buono.\nNel mese di maggio, i fedeli si riuniscono la sera per recitare il rosario; l'undici febbraio in occasione della ricorrenza della Madonna di Lourdes, ha luogo una processione.\nGes\u00f9 Crocifisso.\nIl capitello \u00e8 situato in via San Zeno di Arzignano, all'altezza di un bar. L'area occupata dal sacello \u00e8 pavimentata in porfido e ornata da un cespuglio di lavanda. La costruzione ha pianta circolare.\nLa cupola poggiante sul cordolo \u00e8 sormontata da una croce di ferro. Si accede all'ambiente interno attraverso una porta ad arcata a tutto sesto protetta da un cancello in ferro lavorato; ai lati si aprono due finestre abbellite da vetrate.\nL'ambiente interno custodisce una croce lignea con l'immagine di Cristo, affiancata dalle statue di Maria e dell'apostolo Giovanni. Tutte le statue sono a grandezza naturale. Fonti orali riferiscono che il capitello fu costruito nell'anno 1921 da un anziano che desiderava cos\u00ec ricordare il figlio, morto in un incidente in America, dove era emigrato in cerca di lavoro.\nCon l'allargamento e la ristrutturazione della strada, che da Arzignano porta in Calvarina, il piccolo tempio veniva a trovarsi nel bel mezzo del passaggio; da ci\u00f2 la necessit\u00e0 di una traslazione. L'11 ottobre 1984, il capitello ben \"imbragato\u201d \u00e8 stato sollevato da due potenti gru e subito riposto nella sede attuale, che \u00e8 a pochi metri di distanza dalla precedente.\nFino ad una ventina di anni fa passava di li una processione. Durante il periodo natalizio, nella cappella viene allestito il presepe.\nSociet\u00e0.\nEtnie e minoranze straniere.\nAl 31 dicembre 2020 gli stranieri residenti nel comune sono su , ovvero il 16,48% della popolazione. Di seguito sono riportati i gruppi pi\u00f9 consistenti:\nCultura.\nIstruzione.\nBiblioteche.\nNel capoluogo vi \u00e8 la Biblioteca civica, che fa parte della rete di biblioteche vicentine \"Bibioinrete\", insieme alla maggior parte della biblioteche appartenenti alla Rete Bibliotecaria Vicentina.\nUniversit\u00e0.\nAd Arzignano vi \u00e8 una delle sedi dell'Universit\u00e0 degli adulti/anziani del Vicentino.\nEconomia.\nL'economia pi\u00f9 fiorente della vallata \u00e8 quella della concia: il solo distretto di Arzignano produce l'1,6% del PIL nazionale..\nNel distretto conciario di Arzignano molte imprese hanno da tempo organizzato, in prossimit\u00e0 dei principali mercati delle materie prime, linee di trattamento delle pelli per ridurre l'impatto ambientale e l'intensit\u00e0 di lavoro nella filiera produttiva che si svolge nel distretto.\nInfrastrutture e trasporti.\nIl trasporto pubblico ad Arzignano \u00e8 garantito da autocorse svolte dalla societ\u00e0 SVT (Vicenza).\nFra il 1880 e il 1961 la citt\u00e0 venne servita da una delle principali stazioni della tranvia Vicenza-Valdagno-Recoaro Terme/Chiampo, gestita anch'essa dalle FTV.\nSport.\nLa principale squadra di calcio della citt\u00e0 \u00e8 l'Arzignano Valchiampo che milita in Serie D. \u00c8 nata nel 2011 dalla fusione fra l'U.S.D. G.M. Arzignano e l'U.S.D Chiampo.\nNel calcio a 5 \u00e8 presente la squadra dell'Arzignano Grifo. Ha vinto due Campionati di serie A1, un Campionato d'Italia under 21 e due Supercoppe d'Italia.\nArzignano \u00e8 stata sede di arrivo della 21\u00aa tappa del Giro d'Italia 1981, partita da Auronzo di Cadore e vinta da Pierino Gavazzi.\nIl ciclista professionista Luca Mozzato \u00e8 originario di Arzignano.\nIn citt\u00e0 \u00e8 presente una squadra di Taekwondo: A.S.D. Tkd Lupi Tezze, affiliata alla FITA.\nNella frazione di Tezze, \u00e8 presente una squadra di calcio, A.S.D. Calcio Tezze, che milita in promozione."}
{"id": "1467308", "revid": "1924342", "url": "https://it.wikipedia.org/wiki?curid=1467308", "title": "Devendra Banhart", "text": "La musica di Banhart \u00e8 stata classificata come indie rock, indie folk, psych folk, avant folk, Naturalismo e New Weird America; i suoi testi sono spesso surreali e \u201cnaturalistici\u201d. Dopo il divorzio dei genitori si trasferisce con la madre a Caracas, in Venezuela, dove trascorre la sua infanzia. In seguito al secondo matrimonio della madre, si sposta a San Francisco. Qua si iscrive all'Istituto d'Arte e coltiva la sua passione per il disegno e la pittura, e successivamente inizia a suonare in alcuni locali. Residente a Los Angeles, oltre alla carriera da solista, Devendra \u00e8 anche membro del gruppo musicale Vetiver.\nCarriera.\nDevendra \u00e8 stato \u201cscoperto\u201d in un locale di Los Angeles da Michael Gira degli Swans, il quale nel 2002 ha prodotto il suo primo album \"Oh Me Oh My\u2026\" ed alcuni successivi album con l'etichetta Young God Records da lui fondata.\nNel 2004 incide i due album gemelli \"Nino Rojo\" e \"Rejoicing in the hands\", sempre per la Young God Records, caratterizzati da ballate con chitarra acustica che accompagna la voce vibrante di Devendra. Il 2005 \u00e8 l'anno di \"Cripple Crow\", che, rispetto ai precedenti, presenta una maggiore ricchezza di arrangiamenti.\nNell'autunno del 2007 esce \"Smokey Rolls Down Thunder Canyon\". Il successivo tour di Devendra l'ha visto esibirsi con l'intera band che comprende nella formazione Andy Cabic (Vetiver), Otto Hauser (Currituck Co., Espers, Nick Castro), Kevin Barker (Currituck Co.), Noah Georgeson, Luckey Remington, Pete Newsom. La band \u00e8 solita cambiare nome ogni volta che ne viene proposto uno nuovo: Fried Hummingbird, Hairy Fairy Band, Hairy Fairy and First Woman Millionaire, Las Putas Locas, Stoner Boner, Bummer Hummer, Longing For Boner, Bathhouse Of The Winds. Dal 1\u00ba settembre 2007, durante la tourn\u00e9e negli Stati Uniti, si sono chiamati Spiritual Boner, Brain Taint, Celestial Pesto, Octopus Attack, The Fat Boys, Sorry, we're not Pancakes e in seguito Sorry, we're pancakes.\nDevendra ha collaborato con diversi artisti quali Antony and the Johnsons, CocoRosie, Vashti Bunyan, ed insieme a loro compare nel documentario \"The Eternal Children\" del regista olandese David Kleijwegt. \u00c8 stato il primo artista a contribuire con un suo disegno allo Yellow Bird Project, e la sua canzone \"There's Always Something Happening\" \u00e8 compresa in una compilation di beneficenza per l'organizzazione statunitense no-profit FINCA (insieme a Natalie Portman su I-Tunes). Una collezione di opere d'arte originali di Devendra \u00e8 esposta da febbraio 2007 al MOMA di San Francisco al fianco del lavoro del grande pittore svizzero Paul Klee. La mostra \u00e8 intitolata \"Abstract Rhytms\". In passato ha avuto una relazione con l'attrice Natalie Portman. Singolare la sua risposta del 23 dicembre 2010 alla rivista \"Vanity Fair\" in merito alla domanda su cosa gli piacesse della musica italiana: \"In Italia avete una tradizione folk magnifica, ad Andrea Bocelli preferisco Matteo Salvatore\"."}
{"id": "1467312", "revid": "124609887", "url": "https://it.wikipedia.org/wiki?curid=1467312", "title": "Rivideo", "text": "Rivideo \u00e8 stato un servizio online di Video on Demand di Mediaset lanciato nel 2007.\nIl servizio, come dice il nome stesso, permetteva di rivedere, a pagamento, le fiction Mediaset, video, film, episodi di serie televisive, cartoni animati e anime trasmessi sulle reti Mediaset. Inoltre permetteva anche di rivedere le partite di calcio della serie A.\nIl servizio a pagamento era attivo solo sul territorio italiano fino all'11 gennaio 2010, giorno in cui \u00e8 stato sostituito dalla versione aggiornata della catch-up-tv Video Mediaset."}
{"id": "1467316", "revid": "1728", "url": "https://it.wikipedia.org/wiki?curid=1467316", "title": "Putjata", "text": "Secondo le Cronache di Ioachim, visse durante il regno di Vladimir il Grande e, dopo il Battesimo di Kiev, convert\u00ec al cristianesimo gli abitanti di Novgorod \"con la spada\", mentre il posadnik Dobrynja li convertiva \"con il fuoco\"."}
{"id": "1467317", "revid": "289247", "url": "https://it.wikipedia.org/wiki?curid=1467317", "title": "Oceania Champions League 2008", "text": ""}
{"id": "1467328", "revid": "287204", "url": "https://it.wikipedia.org/wiki?curid=1467328", "title": "Brasileiro de Sele\u00e7\u00f5es Sub-20 de Futsal", "text": "Il Campeonato Brasileiro de Sele\u00e7\u00f5es Sub-20 de Futsal, detto anche semplicemente Brasileiro de Sele\u00e7\u00f5es Juvenil \u00e8 un campionato brasiliano per selezioni statuali giovanili.\nCon il nome di Campeonato Brasileiro de Sele\u00e7\u00f5es Juvenil si \u00e8 svolto per la prima volta nel 1965 e poi ogni biennio a partire dal 1968, dopo una pausa dal 1988 al 2000 ha ripreso cambiando denominazione in quella attualmente in uso."}
{"id": "1467330", "revid": "150809", "url": "https://it.wikipedia.org/wiki?curid=1467330", "title": "Brasileiro de Sele\u00e7\u00f5es Juvenil de Futsal", "text": ""}
{"id": "1467331", "revid": "599013", "url": "https://it.wikipedia.org/wiki?curid=1467331", "title": "Yura", "text": ""}
{"id": "1467332", "revid": "1573940", "url": "https://it.wikipedia.org/wiki?curid=1467332", "title": "Christiane N\u00fcsslein-Volhard", "text": "\"La Grande Scienza\".\nCon il collega Wieschaus introdusse in biologia il concetto di \"Grande Scienza\", conducendo un ambizioso progetto di mutagenesi su larga scala per portare un importante contributo alla comprensione del programma di sviluppo embrionale del moscerino della frutta \"Drosophila melanogaster\".\nAll'epoca dei suoi studi, la biologia molecolare era basata per lo pi\u00f9 su esperimenti su piccola scala che dimostravano principi o che fornivano esempi di significato generale, come ad esempio le ricerche che indagavano e spiegavano l'attivit\u00e0 del singolo gene o l'azione di una proteina. Le tecniche disponibili all'epoca e i notevoli sfrozi economici da sopportare non permettevano agli scienziati di approndire la complessit\u00e0 di una serie di sistemi biologici.\nLe ricerche sulla Drosophila.\nLe ricerche che condussero la N\u00fcsslein-Volhard ed i suoi collaboratori a vincere il Nobel avevano lo scopo di identificare i geni coinvolti nello sviluppo degli embrioni della \"Drosophila melanogaster\", organismo gi\u00e0 da molto tempo utilizzato come modello negli studi genetici sia per il breve ciclo vitale sia per le dimensioni ridotte adatte per gli studi in laboratorio.\nI geni coinvolti nello sviluppo embrionale furono identificati producendo mutazioni casuali nei moscerini e sottopendo gli stessi ad incroci di ibridazione. Fu cos\u00ec possibile, verificando i difetti di sviluppo, le semplici modifiche o la sua totale assenza, identificare con esattezza quali fossero i geni interessati dalle mutazioni indotte e rilevare quelli specifici e cruciali per il processo evolutivo di Drosophila. Ad alcuni di questi geni furono assegnati nomi specifici (come hedgehog) e gli studi successivi dei mutanti e delle loro interazioni condussero alla comprensione dei meccanismi di sviluppo dei segmenti corporei.\nTali esperimenti furono di indubbia importanza anche per la possibilit\u00e0 di estrapolarli ad altri organismi oltre ai moscerini. Infatti, in seguito, fu trovata un'omologia in altre specie; in particolare le cosiddette sequenze homeobox (Hox), geni codificanti fattori di trascrizione implicati nello sviluppo, sono state riscontrate in tutti i metazoi con ruoli simili nella segmentazione del corpo.\nQuesti risultati hanno portato anche a ipotizzare la presenza di un antenato ancestrale comune per i protostomi e i deuterostomi e contribuito ad aumentare le conoscenze sui meccanismi di regolazione della trascrizione cellulare.\nLa N\u00fcsslein-Volhard \u00e8 ricordata inoltre per la scoperta del gene \"toll\", importante risultato che ha condotto alla successiva identificazione dei recettori \"toll-like\".\nIncarichi.\nDal 1985 la N\u00fcsslein-Volhard \u00e8 Direttore dell\"'Istituto Max Planck Institute per la Biologia dello Sviluppo\" di Tubinga e capo del Dipartimento di Genetica.\nNel 1986 ha ricevuto il Premio Gottfried Wilhelm Leibniz dall'importante istituto di ricerca tedesco \"Deutsche Forschungsgemeinschaft\", che rappresenta la pi\u00f9 alta onorificenza per la ricerca in Germania.\nDal 2001 \u00e8 membro del \"Nationaler Ethikrat\" (Consiglio Etico Nazionale di Germania) e ha conseguito la laurea honoris causa all'Universit\u00e0 di Oxford (giugno 2005)."}
{"id": "1467333", "revid": "287204", "url": "https://it.wikipedia.org/wiki?curid=1467333", "title": "Christiane Nusslein-Volhard", "text": ""}
{"id": "1467343", "revid": "73169", "url": "https://it.wikipedia.org/wiki?curid=1467343", "title": "Pallone da pallacanestro", "text": "Il pallone da pallacanestro originariamente era costituito da otto parti di cuoio legate insieme, oggi vengono prodotti in pelle, gomma o materiale sintetico.\nNormative italiane.\nSecondo il regolamento tecnico della Federazione Italiana Pallacanestro, il pallone di gioco deve avere alcune caratteristiche fisse per tutti i campionati. Deve essere arancione, diviso da piccole scanalature nere in otto spicchi, \u00e8 fatto di cuoio, gomma o materiali sintetici.\nLa circonferenza varia da 74,9-78 cm per le competizioni maschili a 72,4-73,7 cm per le competizioni femminili. Anche il diametro varia dai 23,8 - 24,8 cm per le competizioni maschili a 23,0 - 23,5 cm per le competizioni femminili. Rispettivamente, la massa dev'essere di 567-650 g e 510-567 g.\nVi \u00e8 anche un'indicazione sulla pressione: il pallone, che viene lasciato cadere da 1,8 metri d'altezza, deve rimbalzare ad un'altezza di 1,2-1,4 metri sulla superficie del campo da gioco.\nTaglie.\nA seconda delle diverse categorie si usano palloni di diversa taglia."}
{"id": "1467344", "revid": "287204", "url": "https://it.wikipedia.org/wiki?curid=1467344", "title": "Passo Karakorum", "text": "Il passo Karakorum (in hindi \u0915\u093e\u0930\u093e\u0915\u094b\u0930\u092e \u0926\u0930\u094d\u0930\u093e \"K\u0101r\u0101k\u014drama darr\u0101\", in cinese tradizionale \u5580\u5587\u5d11\u5d19\u5c71\u53e3 \"K\u0101 l\u01ce k\u016bnl\u00fan sh\u0101nk\u01d2u\", cinese semplificato \u5580\u5587\u6606\u4ed1\u5c71\u53e3 \"K\u0101 l\u01ce k\u016bnl\u00fan sh\u0101nk\u01d2u\", in inglese Karakoram Pass) (5.540\u00a0m) \u00e8 un valico del Karakorum che mette in comunicazione le regioni del Ladakh (India) e del Tibet (Cina), uno dei pi\u00f9 alti al mondo.\nNonostante l'altitudine \u00e8 considerato una via di comunicazione agevole in quanto la presenza di venti, pur a basse temperature, lo mantiene spesso sgombro dalla neve ed inoltre ha versanti non eccessivamente pendenti."}
{"id": "1467345", "revid": "286641", "url": "https://it.wikipedia.org/wiki?curid=1467345", "title": "Giuseppe Rausa", "text": "Insegna pianoforte presso il conservatorio \"Nicolini\" di Piacenza, dove tiene anche corsi di storia della musica rock e storia del jazz.\nDiplomato in pianoforte (1979) e laureato in filosofia con una tesi in storia della musica (1981), si \u00e8 dedicato fin dai primi anni ottanta agli studi storici e musicologici nell'ambito dei quali ha svolto un'intensa attivit\u00e0 di conferenziere. Ha pubblicato, oltre a numerosi saggi, una monografia su Robert Schumann (Mursia, 1992), una \"Storia dell'opera italiana\" (Bruno Mondadori, 2000; in collaborazione con Fabrizio Dorsi) e una \"Introduzione a Verdi\" (Bruno Mondadori, 2001).\nGiornalista (pubblicista dal 1985) e storico del cinema ha scritto centinaia di articoli di critica cinematografica per il quotidiano \"Il Giorno\" (1983-87) e saggi per numerose riviste specializzate (\"Segnocinema\", \"Schermo\"). Ha inoltre pubblicato un libro sul regista Fred Zinnemann (Nuova Italia, 1985).\nNella prima met\u00e0 del 2001 ha redatto la monografia \"L'enigmatico cinema di Stanley Kubrick\" edito online.\nA partire dal 2003 scrive \"Storia del cinema italiano. Gli anni quaranta e Gli anni cinquanta\" online.\nNell'ottobre 2005 ha pubblicato il \"Dizionario della musica rock\" in due volumi per la Rizzoli.\nNel 2007 ha edito online il \"dittico\" \"Indagine intorno ad alcuni aspetti della biografia e della musica di Wolfgang Amadeus Mozart e Ludwig van Beethoven tra gli Asburgo e Napoleone\".\nHa pubblicato il volumetto su Robert Schumann edito da Skira in allegato al \"Corriere della Sera\" (maggio 2007)."}
{"id": "1467347", "revid": "1345938", "url": "https://it.wikipedia.org/wiki?curid=1467347", "title": "Movimento reale", "text": "Nel lessico marxista il concetto di movimento reale \u00e8 l'espressione del carattere oggettivo del comunismo, inteso quale evoluzione tangibile della realt\u00e0 storica. In questo modo viene rovesciato l'assunto idealistico di stampo hegeliano, il quale di converso riferisce all'evoluzione dialettica della coscienza individuale e non dei rapporti reali, il momento egemonico del divenire. Il comunismo non sarebbe allora l'evoluzione di un'idea, ma lo stesso movimento storico materiale. Di qui specularmente un assunto basilare del sotteso metodo marxiano di ricerca detto materialismo dialettico."}
{"id": "1467348", "revid": "751106", "url": "https://it.wikipedia.org/wiki?curid=1467348", "title": "Resinatura", "text": "La resinatura \u00e8 un trattamento superficiale che serve a proteggere adesivi, etichette e gadget e a dare loro un effetto tridimensionale (3D).\nProcedimento.\nLa resinatura si ottiene utilizzando una resina poliuretanica: pu\u00f2 avvenire manualmente, utilizzando una pistola ricaricabile con cartucce che contengono la resina, o automaticamente, con impianti industriali per la produzione di quantitativi elevati.\nLo spessore dato dalla resinatura contribuisce a creare l'effetto tridimensionale, esaltando la brillantezza e l'uso espressivo dei colori.\nLa resinatura aumenta la resistenza alle intemperie e ai raggi UV e aumenta la resistenza degli adesivi all'abrasione.\nProdotti.\nTanti prodotti con adesivi resinati si trovano nel settore dell'oggettistica: penne, porta chiavi, articoli di premiazione. Per poter resinare l'adesivo, deve essere prodotto in pvc bianco, oppure poliestere bianco, argento o oro.\nIl materiale adesivo esiste per stampanti a getto d'inchiostro a base acqua (dye) e a base solvente."}
{"id": "1467352", "revid": "765341", "url": "https://it.wikipedia.org/wiki?curid=1467352", "title": "Montagnes Vald\u00f4taines", "text": "Montagnes Vald\u00f4taines \u00e8 una canzone popolare valdostana, che con l'articolo 8 della legge regionale 16 marzo 2006, numero 6, \u00e8 stata adottata quale inno ufficiale della Regione Autonoma della Valle d'Aosta nell'armonizzazione di Teresio Colombotto. La sua enorme popolarit\u00e0 rispetto ad altre canzoni popolari \u00e8 dovuta al fatto che per decenni \u00e8 stata la sigla del notiziario radiofonico La voix de la Vall\u00e9e trasmesso dalla sede regionale della RAI.\nL'autore della melodia \u00e8 Alfred Roland inviato nel 1832 a Bagn\u00e8res-de-Bigorre nei Pirenei francesi, la canzone originariamente aveva il titolo \"Tyrolienne des Pyr\u00e9n\u00e9es\" o \"Montagnes Pyr\u00e9n\u00e9es\".\nIl testo adattato alla Valle d'Aosta \u00e8 opera della poetessa valdostana Flaminie Port\u00e9 (1885-1941), conosciuta anche con lo pseudonimo \"S\u0153ur Scholastique\".\nTesto.\n&lt;poem&gt;\nMontagnes vald\u00f4taines\nVous \u00eates mes amours\nHameaux, clochers, fontaines\nVous me plairez toujours\nRien n'est si beau que ma patrie\nRien n'est si doux que mon amie\n\u00d4 montagnards (bis)!\nChantez en ch\u0153ur (bis) !\nDe mon pays (bis)\nla paix et le bonheur !\nHalte l\u00e0 ! Halte l\u00e0 ! Halte l\u00e0 !\nLes montagnards (bis)\nHalte l\u00e0 ! Halte l\u00e0 ! Halte l\u00e0\nLes montagnards sont l\u00e0 !\n&lt;/poem&gt;\n&lt;poem&gt;\nMontagne Valdostane,\nSiete i miei amori.\nVillaggi, campanili, fontane,\nMi piacerete sempre.\nNiente \u00e8 cos\u00ec bello come la mia patria.\nNiente \u00e8 cos\u00ec dolce come la mia amica.\nO, montanari!\nCantate in coro!\nDel mio Paese\nLa pace e la felicit\u00e0.\nAltol\u00e0! Altol\u00e0! Altol\u00e0!\nI montanari\nAltol\u00e0! Altol\u00e0! Altol\u00e0!\nI montanari son qua!\n&lt;/poem&gt;"}
{"id": "1467355", "revid": "819238", "url": "https://it.wikipedia.org/wiki?curid=1467355", "title": "Ferrovia Alessandria-San Giuseppe di Cairo", "text": "La ferrovia Alessandria-San Giuseppe di Cairo \u00e8 una linea ferroviaria italiana di propriet\u00e0 statale che collega Alessandria, in Piemonte, a San Giuseppe di Cairo, sulla Torino-Savona.\nLa gestione dell'infrastruttura e degli impianti ferroviari \u00e8 affidata a RFI SpA, societ\u00e0 del gruppo Ferrovie dello Stato, che qualifica la linea come complementare.\nStoria.\nLa prima tratta, da Alessandria ad Acqui Terme, fu una delle prime realizzate nell'allora Regno di Sardegna. Fu assegnata in concessione ad un gruppo bancario, composto dalle famiglie Bolmida e Barbaroux, grazie al Regio Decreto 11 giugno 1856, n. 1695. La linea fu aperta all'esercizio il 3 gennaio 1858.\nIl completamento della ferrovia avvenne con l'obiettivo di congiungere il porto di Savona, citt\u00e0 raggiunta nel 1868 dalla Genova \u2013 Ventimiglia, all'interno piemontese. Si vollero seguire due direttrici, verso Torino e verso Alessandria, che si sarebbero diramate all'altezza di San Giuseppe di Cairo. Esse si sarebbero connesse a ferrovie gi\u00e0 esistenti e dirette alle due citt\u00e0 piemontesi, rispettivamente nei pressi di Bra, connessa a sua volta alla linea Torino-Cuneo tramite la linea per Cavallermaggiore, e verso Acqui Terme.\nIl 28 settembre 1874 fu aperta quindi la tratta tra San Giuseppe di Cairo e Acqui Terme.\nLa linea fu elettrificata in trifase nei primi decenni del XX secolo e fu l'ultima ad essere convertita all'alimentazione in continua con tensione da 3000 volt il 25 maggio 1976\nCaratteristiche.\nLa linea \u00e8 a binario semplice elettrificato in corrente continua con tensione da . Il tronco fra la stazione di Alessandria e Cantalupo, in comune con la ferrovia Alessandria-Cavallermaggiore \u00e8 a doppio binario.\nLa circolazione \u00e8 regolata dal Dirigente Centrale Operativo di Torino Lingotto."}
{"id": "1467362", "revid": "108774716", "url": "https://it.wikipedia.org/wiki?curid=1467362", "title": "Stauroteca", "text": "Una stauroteca \u00e8 un reliquiario destinato a contenere frammenti del legno della croce di Cristo. Nato nell'ambito del Cristianesimo greco-ortodosso si diffuse poi anche in Europa occidentale.\nEtimologia.\nIl termine deriva dalle parole greche \"staur\u00f2s\", cio\u00e8 \"croce\", e \"theke\", che significa \"raccolta\", \"collezione\".\nTipologie.\nLa stauroteca ha spesso forma di croce o di teca rettangolare e piatta, a volte con ricettacoli cruciformi usati per custodire la reliquia. \u00c8 spesso realizzata con metalli preziosi e riccamente decorati."}
{"id": "1467365", "revid": "92723", "url": "https://it.wikipedia.org/wiki?curid=1467365", "title": "Alberto I di Prussia", "text": "Dal momento che Alberto era membro della famiglia di Brandeburgo-Ansbach, un ramo della famiglia degli Hohenzollern, la sua elezione a Gran Maestro fu voluta dopo la crisi che aveva investito l'ordine nel 1410; il Duca Federico di Sassonia della Casata di Wettin era stato eletto per la medesima ragione. La secolarizzazione dei territori della Prussia da parte di Alberto gli consent\u00ec di ottenere per eredit\u00e0 il Ducato di Prussia, attraverso il Margraviato di Brandeburgo.\nI titoli di Alberto (alla sua proclamazione del 1561 a K\u00f6nigsberg) erano: \"Alberto I, Margravio di Brandeburgo in Prussia, Stettino e\" \"Pomerania, Duca dei Kashubiani e degli Wendi, Burgravio di Norimberga, Conte di R\u00fcgen etc\".\nFu attivo nella politica imperiale, entr\u00f2 a far parte della Lega di Torgau nel 1526 e ag\u00ec all'unisono con i protestanti nel complotto di rovesciare l'imperatore Carlo V. Alberto fond\u00f2 scuole in ogni citt\u00e0 e fond\u00f2 l'Universit\u00e0 di K\u00f6nigsberg nel 1544.\nBiografia.\nPrimi anni.\nAlberto nacque a Ansbach in Franconia, terzo figlio del Margravio Federico I di Brandeburgo-Ansbach. Sua madre era Sofia, figlia di Casimiro IV di Polonia, Granduca di Lituania e Re di Polonia, e di Elisabetta d'Asburgo. Destinato alla carriera ecclesiastica nella chiesa cattolica, trascorse gran parte della propria giovinezza alla corte di Ermanno IV d'Assia, Principe-Arcivescovo dell'Arcivescovato di Colonia, che lo nomin\u00f2 canonico della cattedrale. Non solo era abbastanza religioso ma anche interessato alla matematica e alla scienza e talvolta sosteneva di aver contraddetto gli insegnamenti della Chiesa a favore delle teorie scientifiche.\nVotatosi ad una vita pi\u00f9 attiva, Alberto accompagn\u00f2 l'Imperatore Massimiliano I d'Asburgo in Italia nel 1508, e dopo il suo ritorno, trascorse alcuni anni nel Regno d'Ungheria.\nGran Maestro.\nIl Duca Federico di Sassonia, Gran Maestro dell'Ordine Teutonico, mor\u00ec nel dicembre del 1510. Alberto venne scelto come suo successore all'inizio del 1511 nella speranza delle proficue relazioni dello zio materno, Sigismondo I di Polonia, Granduca di Lituania e Re di Polonia, che avrebbero facilitato le dispute sulla questione prussiana, che sottostava alla sovranit\u00e0 della Polonia dalla Pace di Toru\u0144 del 1466.\nIl nuovo Gran Maestro, incalzato da Impero e Papato a far valere i propri diritti, si rifiut\u00f2 di sottomettersi al Re di Polonia. Una guerra con l'ordine apparve inevitabile e Alberto fece numerosissimi negoziati con l'Imperatore Massimiliano I per assicurarsi il suo appoggio. La malsana influenza dei membri dell'ordine, culmin\u00f2 nella Guerra polacco-teutonica (1519-1521) che devast\u00f2 la Prussia.\nLa disputa venne riferita all'Imperatore, che nel frattempo era divenuto Carlo V, e ad altri principi, ma Alberto continu\u00f2 a sostenere la battaglia. Con questo proposito, partecip\u00f2 alla Dieta di Norimberga del 1522, dove chiese l'aiuto del riformato Andreas Osiander, per influenza del quale Alberto si convert\u00ec al protestantesimo.\nIl Gran Maestro soggiorn\u00f2 quindi a Wittenberg, dove Martin Lutero gli consigli\u00f2 di abbandonare il governo dell'Ordine, sposarsi, e convertire la Prussia in un ducato ereditario per se stesso. Questa proposta, che era comprensibile e vantaggiosa per Alberto, venne immediatamente discussa tra i suoi parenti; ma era necessario procedere cautamente, e assicurarsi che Papa Adriano VI non influisse nei piani, dal momento che proprio lui era intenzionato a riformare l'ordine punendo i cavalieri che avevano abbracciato la dottrina luterana. Lutero, personalmente, non prese parte alla questione, ma influ\u00ec sicuramente sulla politica del fratello di Alberto, il Margravio Giorgio di Brandeburgo-Ansbach, contro lo zio, il Re Sigismondo I di Polonia.\nDuca di Prussia.\nDopo molti dissidi, Sigismondo di Polonia cedette l'amministrazione della Prussia al nipote, con la clausola che essa avrebbe dovuto rimanere un feudo polacco; dopo questo accordo, confermato dal Trattato di Cracovia, Alberto pretese un tributo personale di Sigismondo I e venne investito del ducato per s\u00e9 e per i propri eredi, il 10 febbraio 1525.\nGli Stati Generali della regione vennero convocati a K\u00f6nigsberg e resero omaggio al nuovo duca, che us\u00f2 i suoi pieni poteri per diffondere la dottrina di Lutero. Questa transizione, ad ogni modo, non ebbe luogo senza proteste. Convocato dalla Corte Imperiale di Giustizia, Alberto si rifiut\u00f2 di apparire e venne proscritto, mentre l'Ordine dei Cavalieri Teutonici elesse un altro Gran Maestro, Walter von Cronberg, che ricevette la Prussia come feudo alla Dieta di Augusta. Mentre i principi tedeschi attendevano i tumulti della riforma, la guerra dei contadini tedeschi e le guerre contro l'Impero ottomano, contribuirono in realt\u00e0 a non forzare il bando del duca dal Sacro Romano Impero e l'agitazione contro la sua figura ebbe presto termine.\nAlberto fu particolarmente attivo nella politica imperiale. Aderendo alla Lega di Torgau nel 1526, egli ag\u00ec all'unisono coi protestanti, e fu tra i principi che tentarono di rovesciare Carlo V dopo che era stato emanato il Bando di Augusta nel maggio 1548, contro tutti i principi tedeschi non cattolici. Per varie ragioni, ad ogni modo, la povert\u00e0 e l'inclinazione personale spinsero Alberto a non prendere parte alle operazioni militari della sua epoca.\nI primi anni di governo di Alberto sulla Prussia furono estremamente prosperi, anche se egli ebbe non pochi problemi con i contadini della regione, con le terre e con i tesori della chiesa che venivano spesso depredati per pagare le spese dei nobili e della corte. Egli tent\u00f2 di incrementare l'istruzione stabilendo la presenza di una scuola in ogni villaggio e liberando dal servaggio coloro che si davano a vita scolastica. Nel 1544, malgrado molte opposizioni, Egli fond\u00f2 l'Universit\u00e0 di K\u00f6nigsberg, dove nomin\u00f2 professore l'amico Andreas Osiander nel 1549. Alberto inoltre riusc\u00ec ad ottenere, dietro congruo pagamento, le stampe delle Tavole Astronomiche (\"Prutenische Tafeln\") compilate da Erasmus Reinhold e le prime mappe della Prussia di Caspar Hennenberger.\nQuesto passo fu l'inizio delle tensioni che culminarono alla fine del regno di Alberto. Le divergenze di Osiander dalle tesi di Lutero giustificarono difatti il suo ingresso in una violenta querelle con Filippo Melantone, che aveva i propri sostenitori a K\u00f6nigsberg, e queste dispute teologiche portarono presto a disordini interni alla citt\u00e0. Il duca support\u00f2 strenuamente Osiander, e la questione si estese presto a numerosi ambienti europei. In tutta la regione non vi erano chiese conciliate con i nobili, il peso delle tasse diveniva sempre maggiore e Alberto divenne sempre pi\u00f9 impopolare.\nAlla morte di Osiander nel 1552, Alberto favor\u00ec Johann Funck, il quale, con un avventuriero di nome Paul Skali\u0107, aveva esercitato una grande influenza su di lui e aveva ottenuto beni considerevoli a spese pubbliche. Il clima gi\u00e0 teso venne aumentato dalla necessit\u00e0 di nominare un reggente che sopperisse alle incapacit\u00e0 di Alberto e venne scelto Alberto Federico. Il duca venne costretto a consentire la condanna delle tesi di Osiander, e la questione si risolse nel 1566 quando gli Stati Generali si appellarono al Re Sigismondo II di Polonia, cugino di Alberto, che invi\u00f2 una propria commissione a K\u00f6nigsberg. Scalich riusc\u00ec a salvare la propria vita con l'esilio, ma Funck venne giustiziato. Si pose ancora la questione della reggenza e venne adottata una nuova forma di luteranesimo che si preoccupasse di riformare sacerdoti e insegnanti.\nVirtualmente privato del proprio potere, il duca sopravvisse altri due anni, e mor\u00ec a Tapiau il 20 marzo 1568. Cornelis Floris de Vriendt progett\u00f2 la sua tomba nella cattedrale di K\u00f6nigsberg.\nMatrimoni.\nPrimo Matrimonio.\nNel 1526 spos\u00f2 Dorotea di Danimarca (1 agosto 1504-11 aprile 1547), figlia del re Federico I di Danimarca. Ebbero sei figli:\nSecondo Matrimonio.\nNel 1550 spos\u00f2 Anna Maria di Brunswick-Calenberg-G\u00f6ttingen (1532-20 marzo 1568), figlia di Eric I di Brunswick-L\u00fcneburg. Ebbero due figli:\nEredit\u00e0.\nSebbene Alberto abbia ricevuto relativamente pochi riconoscimenti nella storia tedesca, la sua dissoluzione dello Stato Teutonico caus\u00f2 la fondazione del Ducato di Prussia, che alla fine sarebbe diventato probabilmente il pi\u00f9 potente stato tedesco e strumentale nell'unire tutta la Germania. Alberto \u00e8 quindi spesso visto come il padre della nazione prussiana, e anche come indirettamente responsabile dell'unificazione della Germania. Era un abile amministratore politico e leader, e in effetti rovesci\u00f2 il declino dell'Ordine Teutonico, finch\u00e9 non lo trad\u00ec trasformando le terre dell'ordine nel suo stesso ducato.\nAlberto fu il primo nobile tedesco a sostenere le idee di Lutero e nel 1544 fond\u00f2 l'Universit\u00e0 di K\u00f6nigsberg, come rivale dell'Accademia cattolica di Cracovia. Fu la seconda universit\u00e0 luterana negli stati tedeschi, dopo l'Universit\u00e0 di Marburg.\nAlberto fu un assiduo scrittore di lettere e corrispondente di moltissimi personaggi del suo tempo.\nNel 1891 a K\u00f6nigsberg venne eretta una statua in sua memoria.\nCollegamenti esterni.\n "}
{"id": "1467379", "revid": "33689", "url": "https://it.wikipedia.org/wiki?curid=1467379", "title": "Cynewulf", "text": "\u00c8 famoso per le sue composizioni religiose, ed \u00e8 considerato una delle figure di maggior rilievo nella poesia cristiana in antico inglese. Il suo nome \u00e8 noto grazie alle firme runiche intercalate all'interno dei quattro poemi che formano il suo corpus scolasticamente riconosciuto. Tali poemi sono: \"I Fati degli Apostoli\", \"Giuliana\", \"Elena\" e \"Cristo\" (indicato anche come \"L'Ascensione\").\nBiografia.\nA differenza del suo predecessore letterario, C\u00e6dmon, la cui biografia \u00e8 testimoniata solo nella \"Historia ecclesiastica\" del Venerabile Beda, la vita di Cynewulf \u00e8 un vero mistero per gli studiosi. Inoltre, i \"dati\" riguardanti la letteratura di Cynewulf contrastano con ci\u00f2 che conosciamo sugli scritti dello stesso Caedmon. I quattro poemi firmati da Cynewulf sono lunghi, e contano complessivamente diverse migliaia di versi. Al contrario, l'unica opera di Caedmon a noi pervenuta, il suo \"Inno\", \u00e8 formato da nove soli versi. Dunque, sebbene gli studiosi dispongano di poche testimonianze sulla vita di Cynewulf, possono comunque analizzare approfonditamente l'opera del poeta per rivelare alcune informazioni che possono fare luce sulla sua persona. Nonostante le recenti scoperte, Cynewulf rimane \"l'ombra di un nome\".\nCollocazione geografica e cronologica.\nLa collocazione geografica di Cynewulf \u00e8 argomento di dibattito per gli storici contemporanei; tuttavia alcune informazioni si possono desumere esaminando aspetti quali il dialetto del poeta e le variazioni nella grafia del suo nome. Sebbene i codici di \"Vercelli\" e \"Exeter\" fossero essenzialmente delle traduzioni in tardo sassone occidentale, \u00e8 assai probabile che Cynewulf abbia scritto in dialetto anglico, e ne consegue che dovesse risiedere nella provincia della Northumbria o della Mercia.\nCi\u00f2 appare attraverso l'analisi linguistica e metrica del suo poema \"Elena\", nel cui epilogo le \"rime imperfette\" diventano corrette se alle forme in sassone occidentale si sostituiscono le forme angliche. Per esempio, il manoscritto presenta la falsa rima \"miht:peaht\" che si pu\u00f2 correggere sostituendo i suoni vocalici centrali di entrambe le parole con il suono \"\u00e6\". La nuova rima \"maeht:paeht\" mostra un tipico addolcimento anglico del dittongo \"ea\". Numerosi altri anglicismi presenti in \"Elena\" e \"Giuliana\" sono indicativi di un'origine in dialetto anglico alla base delle traduzioni dei testi in sassone occidentale. Non si \u00e8 ancora raggiunta una conclusione rispetto al dubbio sull'origine northumbrica o merciana di Cynewulf, ma le prove linguistiche indicano che la vocale mediana e nella firma di Cynewulf sarebbe stata, durante l'ampio arco temporale in cui \u00e8 collocabile l'esistenza di Cynewulf, caratteristica di un dialetto merciano.\nOgni tentativo di collegare il poeta con una figura storica documentata ha prodotto un insuccesso o tutt'al pi\u00f9 una relazione improbabile. Ci\u00f2 che si pu\u00f2 dedurre \u00e8 che l'opera di Cynewulf non pu\u00f2 essere successiva alle date dei manoscritti di Vercelli ed Exeter, che approssimativamente risalgono alla seconda met\u00e0 del X secolo. Tuttavia, la presenza di forme di sassone occidentale in entrambi i manoscritti lascia supporre che i versi di Cynewulf siano stati tradotti inizialmente da un trascrittore dell'epoca di Alfredo il Grande, dunque prima dell'inizio del X secolo.\nA confondere ulteriormente il quadro, le due varianti testuali del nome di Cynewulf, ovvero Cynewulf e Cynwulf, sono successive al periodo in cui la grafia del nome era Cyniwulf. Secondo Sisam, la \"i\" tende a mutare in \"e\" verso la met\u00e0 dell'VIII secolo, e l'uso generico della \"i\" declina verso la fine del secolo, ad indicare che Cynewulf non pu\u00f2 essere collocato molto prima dell'anno 800. Inoltre, si \u00e8 ipotizzato che il \"culto della croce\", che si ritrova nella Elena di Cynewulf, abbia raggiunto il suo apice culturale nell'VIII secolo. Quest'ultima ipotesi \u00e8 stata scartata in base a prove che indicano che l'adorazione della croce sia durata molto pi\u00f9 a lungo. Merita considerazione anche la posizione secondo cui l'acrostico era in voga particolarmente nella poesia del IX secolo, e la firma acrostica di Cynewulf potrebbe aver seguito la tendenza di questo periodo. Considerate tutte queste prove, non \u00e8 possibile accettare alcuna deduzione esatta della datazione di Cynewulf, ma probabilmente le sue opere sono collocabili nel IX secolo.\nIdentit\u00e0.\n\u00c8 stato ipotizzato che Cynewulf possa identificarsi con una di tre figure documentate: Cynewulf, Vescovo di Lindisfarne (\u2020 782 ca.), Cynwulf, un prete di Dunwich (floruit 803), e Cenwulf, Abate di Peterborough (\u2020 1006). La congettura pi\u00f9 plausibile \u00e8 che si trattasse di Cynewulf di Lindisfarne, in quanto le elaborate opere religiose di Cynewulf potrebbero denotare \u201cl'erudizione e la fede di un ecclesiastico che parla con autorit\u00e0\u201d. Tuttavia, secondo alcuni, l'ambiente dell'epoca non era favorevole all'invenzione poetica. Escludendo le argomentazioni che cercano di proiettare arbitrariamente il personaggio letterario di Cynewulf su un personaggio reale, non abbiamo testimonianze che attestino la sua vera identit\u00e0.\nCiononostante, \u00e8 possibile fare delle ipotesi analizzandone le opere. Cynewulf era senza dubbio un uomo erudito, perch\u00e9 non si pu\u00f2 spiegare in altro modo la \"maturit\u00e0 che dimostra nella sua poesia\". Dato l'argomento dei suoi poemi, \u00e8 probabile che fosse un \"uomo degli ordini sacri\u201d, e la profonda conoscenza del Cristianesimo trasmessa dai suoi versi implica la sua dimestichezza con la letteratura ecclesiastica e agiografica, nonch\u00e9 con i dogmi e la dottrina della Chiesa Cattolica Romana. La sua evidente ispirazione a fonti latine implica inoltre che conoscesse la lingua latina, e ci\u00f2 fa naturalmente supporre che egli fosse un ecclesiastico.\nOpere.\nElementi delle opere.\nPer lungo tempo, gli studiosi hanno attribuito numerose opere in antico inglese a Cynewulf, basandosi sulla somiglianza riscontrata con i poemi firmati. Si \u00e8 ritenuto plausibile credere che Cynewulf fosse l'autore dei \"Riddles (Enigmi) \" del libro di Exeter, della \"Fenice\", dell\"Andrea\" e del \"Guthlac\"; anche famosi poemi di attribuzione incerta come il \"Dream of the Rood (Sogno della Croce) \", \"Descent into Hell (Discesa all'Inferno)\" e il \"Physiologus (Fisiologo)\" sono stati attribuiti a lui. Tuttavia, gli studi di S.K. Das e Claes Schaar spinsero gli accademici a limitare il canone di Cynewulf ai soli quattro poemi che portano la sua firma acrostica. Nel \"Libro di Exeter\", che contiene una straordinaria variet\u00e0 di argomenti, si trovano \"Giuliana\" e \"Cristo\" (\"L'Ascensione\"). Il \"Libro di Vercelli\", invece, contiene la \"Elena\" e i \"Fati degli Apostoli\".\nTutti e quattro i poemi di Cynewulf contengono passaggi in cui le lettere del nome del poeta si intercalano al testo utilizzando simboli runici che hanno anche un doppio significato pertinente al testo. In \"Giuliana\" ed \"Elena\", il nome cos\u00ec intercalato ha la grafia pi\u00f9 riconoscibile di Cynewulf, mentre nei \"Fati\" e nel \"Cristo\" manca la \"e\" mediana, dunque l'acrostico runico risulta Cynwulf. Tutti i poemi si ispirano a fonti latine come omelie e agiografie (le vite dei santi) nel contenuto, e ci\u00f2 contrasta particolarmente con altri poemi in antico inglese, ad esempio la \"Genesi\", l\"Esodo\" e \"Daniele\", che sono tratti direttamente dalla Bibbia e non da cronache secondarie. I poemi, cos\u00ec come una grossa porzione della poesia anglo-sassone, sono caratterizzati dal metro allitterativo.\nIn termini di dimensioni, l\"Elena\" \u00e8 di gran lunga il poema pi\u00f9 lungo del corpus di Cynewulf, con 1321 versi. \u00c8 seguito da \"Giuliana\", con 731 versi, \"Cristo\", con 427 versi, e i \"Fati degli Apostoli\", di appena 122 versi. Tre dei poemi sono \"martirologici\", in quanto i protagonisti muoiono o soffrono per difendere i propri valori religiosi. Nell\"Elena\", Sant'Elena si avventura alla ricerca della Santa Croce e diffonde il Cristianesimo; nella \"Giuliana\", la protagonista muore dopo aver rifiutato di sposare un uomo pagano, mantenendo cos\u00ec la propria integrit\u00e0 cristiana; nei \"Fati degli Apostoli\", il narratore crea una canzone che medita sulla morte, \"affrontata con gioia\", degli apostoli. \"Elena\" e \"Giuliana\" rientrano nella categoria dei poemi che rappresentano le vite dei santi. Questi, insieme all\"Andrea\" e al \"Guthlac\" (parti A e B) costituiscono le uniche leggende in versi sui santi in vernacolo inglese antico. \"L'Ascensione\" si discosta dalle altre tre opere, ed \u00e8 una veemente descrizione di un \"argomento devozionale\".\nNon si conosce l'esatta cronologia dei poemi. Una tesi asserisce che l\"Elena\" \u00e8 probabilmente l'ultimo poema in quanto l'epilogo \"autobiografico\" suggerisce che Cynewulf sia anziano all'epoca della composizione, ma questa opinione \u00e8 stata messa in dubbio. Tuttavia, sembra che il \"Cristo\" e l\"Elena\" rappresentino il vertice della carriera di Cynewulf, mentre la \"Giuliana\" e i \"Fati degli Apostoli\" sembrano creati da un poeta meno ispirato, e probabilmente meno maturo.\nImportanza delle iscrizioni runiche.\nL'importanza delle firme di Cynewulf pu\u00f2 essere considerata sotto due aspetti.\nDa una parte, l'uso delle iscrizioni runiche da parte di Cynewulf \u00e8 di considerevole rilevanza per gli studiosi di storia della letteratura. La pratica di reclamare la paternit\u00e0 dei propri poemi spezzava la tradizione del poeta anonimo, per cui una composizione non era considerata come di propriet\u00e0 del suo creatore. I poeti classici usavano tramandare le proprie opere in versi aspettandosi che venissero modificate fino a perdere la loro struttura originale. Cynewulf avvi\u00f2 una tradizione in cui la paternit\u00e0 denota la propriet\u00e0 dell'opera, e un'originalit\u00e0 che sarebbe stata rispettata dalle generazioni future. Inoltre, integrando il proprio nome, Cynewulf tentava di mantenere la struttura e la forma della sua poesia, che altrimenti sarebbe stata \u201csoggetta a mutazioni\u201d.\nSecondo una prospettiva diversa, l'intento di Cynewulf non era reclamare la paternit\u00e0, ma \u201cchiedere le preghiere degli altri per la salvezza della propria anima\u201d. Si afferma che Cynewulf desiderasse essere ricordato nelle preghiere del suo pubblico in cambio del piacere derivato dai suoi poemi. In un certo senso, la sua aspettativa di una ricompensa spirituale si pu\u00f2 paragonare alla ricompensa materiale che altri poeti del suo tempo si sarebbero aspettati per la propria arte.\nGiustificazione della figura del poeta.\nLa giustificazione di Cynewulf come poeta nasce dall'idea che poesia fosse associata alla saggezza. Nel \"Cristo\", Cynewulf scrive:\n\u00abColui che ha creato questo mondo\u2026ci ha onorati e ci ha fatto dei doni\u2026e ha anche seminato nella mente degli uomini molti tipi di saggezza del cuore. L'uomo a cui permette di ricordare saggi poemi rimanda a lui il suo nobile intelletto attraverso lo spirito della sua bocca. L'uomo a cui \u00e8 stata donata l'arte della saggezza pu\u00f2 dire e cantare ogni sorta di cose.\u00bb\nLeggendo la riflessione autobiografica di Cynewulf nell'epilogo dell\"Elena\", \u00e8 evidente che egli creda che la propria arte poetica venga direttamente da Dio, che ha \"aperto le porte all'arte della poesia\" dentro di lui.\nCuriosit\u00e0.\nIl suo poema \"Cristo\" contiene un riferimento a una \"Terra di Mezzo\" e ha influenzato lo sviluppo del \"legendarium\" di J. R. R. Tolkien."}
{"id": "1467380", "revid": "599013", "url": "https://it.wikipedia.org/wiki?curid=1467380", "title": "Teatro Civico (Alghero)", "text": "Il Teatro Civico di Alghero sorge nel cuore del centro storico della citt\u00e0 sarda, in piazza del Teatro, conosciuta anche come \"pla\u00e7a del Bisbe\" , in quanto su tale piazza si affaccia la curia vescovile della diocesi di Alghero-Bosa.\nStoria.\nAgli inizi dell'800 esisteva in Alghero una \"Societ\u00e0 degli Amatori del Teatro\" che aveva in uso un locale annesso alle pubbliche scuole di allora, concesso dal Re Vittorio Emanuele I, e che, da 35 anni, offriva ai cittadini algheresi spettacoli in prosa e musica nelle stagioni di autunno e carnevale, e, qualche volta, anche di primavera.\nPoich\u00e9 il Vice Re aveva chiesto al Governatore della citt\u00e0 di persuadere detta Societ\u00e0 a voler rilasciare il locale in uso a favore delle scuole, sia per i maggiori bisogni scolastici della citt\u00e0, sia per l'incompatibilit\u00e0 fra il divertimento e l'insegnamento scolastico, in data 19 gennaio 1841, si riunivano i competenti della Societ\u00e0 deliberando di accondiscendere ai desideri del Governo, rinunciando non solo al magazzino donato loro dal Re, ma anche a tre attigui camerini eretti con le volontarie oblazioni degli Amatori, esprimendo tuttavia il desiderio che prima della cessione dei locali fosse, se non ultimato, almeno progettato il nuovo \"Teatro Civico\" che il Vice Re faceva sperare, nella sua comunicazione, alla popolazione algherese (il locale era divenuto di propriet\u00e0 della Societ\u00e0, per concessione del Re, fin dal maggio 1806).\nIn base a detta rinuncia, in data 23 aprile 1842, il Rappresentante del re inviava al Governatore di Alghero il seguente dispaccio:\nFu quindi deliberato dal consiglio di costruire un nuovo teatro e, dietro consiglio della autorit\u00e0 governative, fu deciso di bandire un pubblico concorso uniformandosi a quanto comunicato in data 24 maggio 1842 dal Vice re\nIl pubblico concorso bandito nel 1842, stabiliva un premio di \u20a4500 per il primo classificato e \u20a4100 e \u20a450 per i classificati al 2\u00ba e al 3\u00ba posto.\nIl 9 gennaio 1844 fu decretato vincitore del \"Congresso Permanente d'Acuqa e Strade\" del Ministero dei LL.PP. il progetto siglato \"F.O.A.\" dell'architetto Felice Orsolini.\nPer reperire i fondi necessari alla costruzione dell'opera il Consiglio Municipale decise di chiedere l'autorizzazione all'emissione di cartelle per un pubblico prestito, dato che le varie promesse dagli Enti superiori di aiuti finanziari si erano rivelate inconsistenti.\nIl 10 novembre 1851 il Re Vittorio Emanuele II decreta l'autorizzazione ad alienare n\u00b060 cedole nominative dalla rendita di \u20a490 ciascuna al prezzo non minore di \u20a4900, impiegando il capitale ricavato alla costruzione del pubblico teatro.\nPoich\u00e9 il progetto dell'architetto Orsolini fu per\u00f2 ritenuto troppo costoso e ampio per le finanze e per il terreno disponibili, veniva dato l'incarico all'architetto Franco Poggi di redigere un nuovo progetto pi\u00f9 consono ai fondi e all'area reperiti. Vennero anche venduti a sorteggio i palchetti del teatro da costruire per incrementare ancora il fondo comunale.\nIl progetto dell'architetto Poggi, datato 10 marzo 1856, fu respinto dal Congresso Permanente perch\u00e9 troppo piccolo (300 posti) ma dietro proteste dello stesso, perch\u00e9 neppure esaminato detto progetto, creato su ordinazione specifica, su un'area stabilita e che comunque poteva disporre di 400 posti, fu rimodificato in parte e approvato nel 1857.\nIl 3 aprile 1857 il Sindaco emise editto per la sottoscrizione dell'acquisto delle preferenze per i palche del teatro per \u20a4700, \u20a4600, \u20a4500, \u20a4450, \u20a4300, \u20a4250, \u20a4200.\nCon atto di sottomissione datato 4 dicembre 1857 l'impresario Lorenzo Bardino, falegname, accettava l'incarico per la costruzione del teatro.\nI lavori furono cominciati nel febbraio 1858, sospesi nel maggio dello stesso anno fino all'agosto 1859 e proseguiti fino al novembre 1862. In detto mese l'impresario, dopo aver dato frettolosamente termine alle opere interne, abbandon\u00f2 i lavori, lasciando la facciata principale e quelle laterali incomplete.\nPresero parte ai lavori di costruzione anche i condannati del \"Bagno Penale\" per i lavori di muratore, falegname e scalpellino. Attendente ai lavori era l'architetto Antonio Pinna. \nLa presunta apertura del locale dovrebbe essere avvenuta nello stesso 1862 dato che lettere di appaltatori teatrali del 1863 parlano di \"come per la \"passata\" stagione\".\nFu poi promessa lite con l'impresario per non aver ultimato i lavori e con il suo socio Don Giuseppe Luigi De Arcayne e, per lui defunto, i suoi eredi. Il Bardino accett\u00f2 da parte sua a concorrere all'ultimazione dell'opera per la sua met\u00e0, purch\u00e9 il comune provvedesse a far accettare gli eredi De Arcayne l'altra met\u00e0. Bardino inoltre non accett\u00f2 il conto finale fatto dall'architetto Livio Michele Dess\u00ec per cui le spese eseguite sono quantificabili in \u20a493.828,82 e quelle anticipate dal comune in \u20a4100.272,46, con un debito di Bardino verso l'Amministrazione di \u20a46.443,64, comprese \u20a42.120 di lavori da eseguirsi, per cui il reale debito ammonta a \u20a44.323,64 ad opera conclusa.\nDescrizione.\nLa facciata \u00e8 di gusto neoclassico e presenta 6 lesene sormontate da capitelli ionici. Tale facciata \u00e8 rimasta senza intonaco nonostante fosse previsto in progetto, per le \"dispute\" che ci furono tra costruttore ed amministrazione appaltante ai tempi della realizzazione dell'opera.\nLa struttaura teatrale consta di circa 400 posti a sedere, distribuiti tra platea, tre ordini di palchetti e loggione. La caratteristica saliente della struttura \u00e8 per\u00f2 dovuta al materiale impiegato per la costruzione: la sua struttura infatti \u00e8 lignea, ed \u00e8 \"l'unica presente in Sardegna\" ma anche tra le poche sopravvissute in Italia.\nAll'interno si possono inoltre osservare varie decorazioni applicate alle pareti che dividono i palchetti, tra cui spiccano quelli di proscenio, inquadrati da due lesene con capitelli di stile corinzio dai quali ha origine una volta ad arco decorata con motivi floreali.\nNella parte centrale del secondo ordine di palchi \u00e8 presente il palco il \"Palco Reale\", che ha una posizione invidiabile all'inetrno del teatro; alle spalle di tale palco si apre il foyer, le cui finestre si affacciano direttamente su piazza del Teatro."}
{"id": "1467383", "revid": "110157", "url": "https://it.wikipedia.org/wiki?curid=1467383", "title": "Proteina C-reattiva", "text": "La proteina C-reattiva (PCR o CRP, dall'inglese \"C-reactive Protein\") \u00e8 una proteina rilevabile nel sangue prodotta dal fegato e facente parte delle cosiddette proteine di fase acuta, un gruppo di proteine sintetizzate durante uno stato infiammatorio.\nFa parte della famiglia delle pentrassine, proteine pentaedriche costituite ognuna da 5 subunit\u00e0 monomeriche identiche associate a ione Ca2+, che si legano tra di loro per formare una struttura pentagonale.\nFisiologicamente la PCR \u00e8 una opsonina, il cui principale ruolo \u00e8 quello di legare la fosforilcolina, espressa su cellule morte o morenti, ma anche sulla superficie esterna di diverse specie batteriche, permettendo l'attivazione del complemento attraverso la via classica.\nIl fegato sintetizza questa proteina in risposta a diversi fattori rilasciati dalle cellule del tessuto adiposo.\nLa sua misurazione, insieme con quella della VES, pu\u00f2\nrivelarsi molto utile in caso di sospetto di stati infiammatori di origine infettiva e di alcune malattie infiammatorie come l'artrite reumatoide.\nNormalmente in soggetti sani i livelli di PCR si attestano su valori inferiori a 8\u00a0mg/L, sono mediamente pi\u00f9 elevati nelle donne che negli uomini e s'innalzano col passare degli anni.\nNon si deve confondere la proteina C-reattiva con la proteina C.\nStoria.\nScoperta nel 1930 da Tillett e Francis, nel siero di pazienti affetti da polmonite da pneumococco, la proteina C-reattiva deve il suo nome al fatto che i suoi scopritori notarono come essa reagisse con l\"'antigene polisaccaridico C\" di Streptococcus pneumoniae (o Pneumococco).\nInizialmente si pens\u00f2 che la PCR potesse essere una proteina patogenetica, poich\u00e9 si erano osservati valori elevati anche in pazienti con altre malattie come il cancro.\nFunzione.\nCome detto in precedenza la PCR fa parte delle proteine di fase acuta, pi\u00f9 specificamente delle proteine positive di fase acuta, cio\u00e8 di quelle proteine che vedono i propri livelli sierici aumentare in risposta a uno stimolo infiammatorio.\nL'innalzamento della PCR \u00e8 conseguenza dell'aumento di un'altra proteina detta interleuchina 6 (IL-6), prodotta principalmente dai macrofagi.\nLa PCR \"opsonizzando,\" cio\u00e8 rivestendo la superficie di microbi (in particolare alla fosforilcolina) e cellule morte o irreparabilmente danneggiate, funge da complesso di attacco per le proteine del complemento, e inoltre stimola la fagocitosi mediata dai macrofagi.\nLa PCR \u00e8 quindi parte integrante dell'immunit\u00e0 di tipo innato, costituendo una delle molecole sentinella che pi\u00f9 precocemente permettono di aggredire elementi esterni potenzialmente ostili.\nI suoi livelli possono anche aumentare di 50.000 volte durante la risposta acuta, con un picco a 48 h dall'inizio dell'infiammazione.\nLa sua emivita \u00e8 costante e i suoi livelli sierici sono correlati al tasso di produzione.\nLa proteina C reattiva ha mostrato avere un ruolo protettivo in una grande variet\u00e0 di condizioni infiammatorie: ad esempio si \u00e8 dimostrata protettiva sui topi da laboratorio nei confronti delle infezioni batteriche, e in particolare contro il lipopolisaccaride batterico (LPS) .\nUtilizzi diagnostici.\nLa PCR \u00e8 usata per valutare la presenza e l'entit\u00e0 della risposta flogistica.\nIl monitoraggio dei suoi livelli \u00e8 utile per determinare il progresso della malattia e l'efficacia della terapia.\nSi ritrovano valori leggermente innalzati in donne nell'ultimo periodo di gravidanza e in individui con processi infiammatori lievi o infezioni virali (10\u201340\u00a0mg/L).\nValori compresi tra 40 e 200\u00a0mg/L si ritrovano durante infezioni batteriche e infiammazioni attive, mentre in infezioni batteriche gravi o ustioni questi valori possono essere superati.\nTest cardiologici.\nDanni alle pareti vasali possono essere causati dall'infiltrazione nella parete di cellule ed elementi infiammatori, per questo motivo i livelli di PCR possono essere utilizzati per stabilire il livello di rischio di patologie cardiovascolari.\nSi \u00e8 notato come i livelli di PCR siano un marker di rischio indipendente dai livelli di colesterolo e trigliceridi presenti nel sangue.\nA prescindere dalle cause che hanno determinato l'innalzamento della concentrazione della proteina livelli di 2,4\u00a0mg/L si associano a un rischio doppio di insorgenza di patologia coronarica e infarto rispetto a soggetti con valori inferiori a 1\u00a0mg/L."}
{"id": "1467386", "revid": "1516566", "url": "https://it.wikipedia.org/wiki?curid=1467386", "title": "Canapa (araldica)", "text": "In araldica la pianta di canapa compare raramente e quasi esclusivamente nell'araldica civica."}
{"id": "1467391", "revid": "6923", "url": "https://it.wikipedia.org/wiki?curid=1467391", "title": "Basette", "text": "Le basette sono la barba che cresce lungo i lati del viso dell'uomo davanti alle orecchie.\nTipi.\nPossono essere di diverse tipologie: tagliate all'altezza di met\u00e0 orecchio, di media lunghezza, unite ai baffi (a formare le cosiddette \"fedine\") o alla barba, portate lunghe sino alla base della guancia o al mento (\"favoriti\").\nLe basette lunghe sono parte integrante del look nelle sottoculture skinhead.\nStoria.\nCome i baffi e la barba, anche le basette hanno una lunga storia. I pi\u00f9 antichi rinvenimenti micenei mostrano giovani uomini con lunghi capelli e basette ricciolute che arrivano alla fine dell'orecchio, gli uomini pi\u00f9 maturi invece portavano la barba. Con i Greci che preferivano la barba e con i Romani che durante la repubblica fino al II sec. d.C. bandirono ogni tipo di barba, anche le basette caddero in disuso. Durante la guerra dei trent'anni i capelli lunghi degli uomini erano spesso accompagnati da baffi all'ins\u00f9 con barbette a punta oppure con pizzetti e basette che arrivavano alla fine dell'orecchio. A partire dalla met\u00e0 del XVII secolo con il progressivo avvento delle parrucche, gli uomini iniziarono a radersi completamente la testa, dunque anche le basette furono eliminate dalla moda. Per tutto il XVIII secolo con le parrucche o con i capelli lunghi gli uomini erano completamente sbarbati, non portavano barba o basette, e raramente portavano i baffi. La situazione non cambi\u00f2 fino alla fine del secolo, quando gli sconvolgimenti politici della Rivoluzione francese resero le parrucche sempre meno popolari e le rasature sempre pi\u00f9 sommarie. A partire dal 1795-1797 le basette iniziarono a comparire sotto i lunghi capelli dei membri del Direttorio e cos\u00ec divennero di moda. A esaltare maggiormente le basette vi fu poi a partire dal 1798-1799 l'adesione di molti francesi del taglio alla Brutus e alla Titus, tagli corti, alla romana. L'inizio del XIX secolo fu caratterizzato da capelli corti e basette molto lunghe e sottili, con la Restaurazione vi fu un tentativo in parte riuscito di far tornare l'incipriature delle parrucche e dei capelli, ma la moda decadde nella prima met\u00e0 del secolo. In et\u00e0 vittoriana, i capelli e le basette si allungarono, Si diffusero i favoriti, portati ad esempio da Alessandro Manzoni. A partire dalla seconda met\u00e0 del secolo le basette vennero unite ai baffi e i capelli corti tornarono di moda. Con l'avvento delle lunghe barbe a fine secolo, i favoriti e le basette divennero pressoch\u00e9 fuori moda. Dal 1890 agli anni cinquanta del XX secolo gli uomini radevano le loro basette all'inizi dell'orecchio, negli anni 1950 Elvis Presley torna poi a sfoggiarle a fine orecchio. Durante i movimenti giovanili del 1968, molti stili termidoriani e ottocenteschi vennero rivisitati e cos\u00ec le barbe e le basette tornarono di moda fino alla fine degli anni 1970. A partire dagli anni 1980 le basette caddero in disuso, nel XXI secolo si sono tornati a sfoggiare negli anni 2000 nuovamente, per tornare nuovamente fuori moda la decade successiva."}
{"id": "1467392", "revid": "547992", "url": "https://it.wikipedia.org/wiki?curid=1467392", "title": "Villa Durazzo-Centurione", "text": "Il polo museale di villa Durazzo-Centurione \u00e8 una sede composta da due dimore storiche nobiliari, da un parco-giardino all'italiana e dal museo artistico \"Vittorio Giovanni Rossi\" a Santa Margherita Ligure, nella citt\u00e0 metropolitana di Genova. Il sito, di propriet\u00e0 comunale, \u00e8 utilizzato inoltre per manifestazioni ed esposizioni culturali-artistiche. Nelle immediate vicinanze del plesso \u00e8 ubicata la barocca chiesa parrocchiale di San Giacomo di Corte.\nStoria.\nPosta sulla sommit\u00e0 del colle che separava l\u2019abitato di Pescino da quello di Corte la villa si trovava all\u2019interno di una struttura difensiva messa in opera da committenze pubbliche e private, edificata dalla met\u00e0 del XVI secolo contro le incursioni barbaresche ed i nemici della Repubblica di Genova. \nOriginariamente propriet\u00e0 del doge Giovanni Luca Chiavari, costruita sui ruderi di una costruzione romana del III secolo d.C., aveva l\u2019aspetto di castello fortificato.\nIl matrimonio tra Maria Chiavari, figlia del doge, e il marchese Gerolamo Durazzo segn\u00f2 il passaggio \u201cper Legato\u201d della casa con torre dalla famiglia Chiavari alla famiglia Durazzo. Fu quindi Gio Luca Durazzo \"dilettissimo\" - figlio primogenito di Gerolamo - ad apportare le maggiori modifiche.\nNel 1678, abbattuto il castello in rovina, si intraprese il restauro e la radicale ristrutturazione del palazzo oggi esistente seguendo lo stile del celebre architetto Galeazzo Alessi, allo scopo di concedersi una villa \"sollievo del corpo e dell\u2019anima\".\nDivenuto possedimento dei principi Centurione (da qui la doppia denominazione Durazzo-Centurione) nel 1821, il palazzo nobiliare fu ampliato notevolmente ed arricchito di nuove piante esotiche e statue marmoree neoclassiche. Verso la fine dell'Ottocento divenne temporaneamente sede del Grand Hotel, ospitando diverse personalit\u00e0 illustri dell'epoca.\nNel 1919 fu acquistata dal commendatore Alfredo Chierichetti che rivalut\u00f2 l'intero complesso aggiungendo nuove piante (palme, camelie e magnolie) e realizzando sentieri nel tipico ciottolato ligure detto risseu. Divenne infine propriet\u00e0 comunale nel 1973 che destin\u00f2 la villa e il suo parco a sede di importanti manifestazioni culturali e congressi internazionali.\nNel giugno del 1998, grazie alla cospicua presenza delle specie arboree, il giardino \u00e8 stato gemellato con i celebri Giardini botanici Hanbury di Ventimiglia.\nGli interni.\nAll'interno di villa Durazzo-Centurione \u00e8 possibile visitare il museo artistico \"Vittorio Giovanni Rossi\", dedicato appunto al noto scrittore e giornalista sanmargheritese, gli appartamenti del Principe e la raccolta \"Bellometti\". Al primo piano \u00e8 visitabile il \"Salone degli Stucchi\", qui un grande lampadario in stile Luigi XVI illumina la stanza. \nPoco distante dal Salone degli Stucchi, \u00e8 presente la Camera Umbertina, qui Sua Maest\u00e0 la Regina Margherita di Savoia giungeva ospite l'11 maggio 1904. La stanza \u00e8 rimasta invariata dalla visita della regina. \nSono presenti dipinti, affreschi e trompe-l'\u0153il della scuola pittorica genovese del Seicento e del Settecento quali opere di Domenico Piola, Giovanni Andrea De Ferrari, Luciano Borzone e Gio Enrico Vaymer."}
{"id": "1467395", "revid": "6923", "url": "https://it.wikipedia.org/wiki?curid=1467395", "title": "Rolls-Royce Silver Cloud", "text": "La Silver Cloud \u00e8 un'autovettura prodotta dalla casa britannica Rolls-Royce in 3 serie, dall'aprile del 1955 al marzo del 1966. Ha preso il posto della Silver Dawn ed \u00e8 stata sostituita dalla Silver Shadow.\nAnche per la Silver Cloud ci fu la condivisione di molte parti meccaniche dei modelli Rolls Royce con la consociata Bentley. Pi\u00f9 precisamente, la vettura era molto simile alla Bentley S1, tranne che per la forma del radiatore. Il \"design\" era molto diverso dai modelli pre-bellici ed era profondamente ispirato alla Silver Dawn, perlomeno per la prima serie.\nSilver Cloud I.\nQuesto modello fu prodotto dal 1955 al 1959. La vettura era una berlina lunga 5384\u00a0mm. Collegata al modello era la Bentley S1.\nIl motore era a sei cilindri in linea con valvole di aspirazione in testa e di scarico laterali e aveva una cilindrata di 4887 cm\u00b3,in seguito con due carburatori. La trasmissione era automatica a quattro rapporti pi\u00f9 retromarcia, di origine americana General Motors.\nIl telaio era una struttura in acciaio saldato ed aveva una configurazione particolarmente rigida. La costruzione della vettura era ancora divisa tra il telaio in acciaio pressato e la carrozzeria in alluminio (la scocca portante non sarebbe arrivata prima della Rolls-Royce Silver Shadow). I freni erano idraulici assistiti da un servofreno meccanico. Le sospensioni erano sull'avantreno a ruote indipendenti con molle elicoidali, mentre sul retrotreno erano a balestra semiellittica. Il servosterzo divent\u00f2 optional nel 1956 insieme all'aria condizionata. Fu commercializzata anche una versione allungata di 102\u00a0mm.\nIl 18 gennaio 1956 la vettura fu provata dal periodico \"The Motor\". L'esemplare utilizzato raggiunse la velocit\u00e0 massima di 165.6\u00a0km/h. Acceler\u00f2 da 0 a 97\u00a0km/h in 13.5 secondi. La vettura provata nei test consumava 19.5 litri ogni 100\u00a0km. Il modello utilizzato nel test costava 5078 sterline tasse incluse.\nSilver Cloud II.\nIl modello fu prodotto dal 1959 al 1962. Questa versione della grande berlina si distinse per il motore diventato V8 e passato da una cilindrata di 4887 ad una di 6230 cc.\nLa lunghezza della vettura fu aumentata da 5.384 a 5410\u00a0mm. Per il resto le modifiche rispetto alla prima serie del modello furono minime. Le \"performance\", rispetto alla Silver Cloud I, furono migliorate. La velocit\u00e0 massima toccava i 183\u00a0km/h, ma le principali migliorie stavano nell'accelerazione e nell'erogazione della coppia motrice. Il servosterzo divenne di serie e gli alzacristalli elettrici erano disponibili come optional. Collegato al modello era la Bentley S2.\nAnche questa versione della Silver Cloud fu provata dal periodico \"The Motor\". La prova ebbe luogo il 18 maggio 1960. L'esemplare utilizzato raggiunse la velocit\u00e0 massima di 168.5\u00a0km/h. Acceler\u00f2 da 0 a 97\u00a0km/h in 10.9 secondi. La vettura provata nei test consumava 22 litri ogni 100\u00a0km. Il modello utilizzato nel test costava 6092 sterline tasse incluse.\nLa vettura fu commercializzata, oltre che in versione berlina, anche nelle varianti 2 porte cabriolet e coup\u00e9.\nSilver Cloud III.\nLa Rolls-Royce Silver Cloud III fu prodotta tra il 1963 ed il 1966. La vettura montava lo stesso motore della Silver Cloud II. Le dimensioni esterne erano leggermente ridotte, gli interni ridisegnati, il peso ridotto di poco pi\u00f9 di 100\u00a0kg e le migliorie al motore incrementarono leggermente le prestazioni della vettura. I fari anteriori furono modificati in doppi fanali, simile alla Silver Shadow, un modello che la Casa voleva fortemente fin dalla fine degli anni '50. Questi doppi fanali anteriori furono la prima radicale innovazione introdotta dalla Rolls-Royce, sulla strada di pi\u00f9 marcate novit\u00e0 che avrebbero portato la casa automobilistica britannica alla rivisitazione completa delle vetture, sia a livello estetico che tecnico.\nIl cofano del motore \u00e8 molto particolare: si apre a ventaglio.\nAnche la Silver Cloud III fu commercializzata, oltre che in versione berlina, anche nelle varianti 2 porte cabriolet e coup\u00e9. Collegato al modello era la Bentley S3.\nUn modello degno di nota, ma non particolarmente considerato nell'ambiente delle vetture classiche, si ritrova negli esemplari carrozzati da Mulliner Park Ward, prodotti in circa 100 unit\u00e0, tra cui una cabriolet appartenuta per quattro anni a Peter Sellers ed un'altra appartenuta a Lucille Ball."}
{"id": "1467396", "revid": "287204", "url": "https://it.wikipedia.org/wiki?curid=1467396", "title": "Capitani della spiaggia", "text": "Capitani della spiaggia \u00e8 un libro dello scrittore brasiliano Jorge Amado, pubblicato nel 1936. Il libro tratta della vita dei \"meninos de rua\", i bambini poveri abbandonati in Brasile, che vivono esclusivamente di furti e rapine.\nTrama.\nA Salvador de Bahia, citt\u00e0 brasiliana, vi \u00e8 una pericolosa banda di ragazzini di strada, nota come \"Capitani della spiaggia\", infatti la loro influenza si concentra soprattutto vicino all'area del porto.\nI principali personaggi sono: Pedro Proiettile, capo della banda; Jo\u00e3o Grande, il pi\u00f9 rispettato per la sua stazza; il \"Lecca-Lecca\" che svilupper\u00e0 una vocazione religiosa; il \"Professore\", amante dei libri e narratorie di storie; il \"Gatto\", uno dei pi\u00f9 svegli e Dora una ragazza che entrer\u00e0 nel gruppo per il suo coraggio.\nAlla fine la banda si disgrega per opportunit\u00e0 lavorative e per la morte di Dora che provoca sconvolgimento ed incredulit\u00e0.\nQuesti ragazzi crescono in strada e senza nessuno alle spalle e la societ\u00e0 non gli permette di emergere e di acquisire gli strumenti adatti, piuttosto li emargina e li fa apparire come un grande problema che va soppresso."}
{"id": "1467398", "revid": "1605525", "url": "https://it.wikipedia.org/wiki?curid=1467398", "title": "Eug\u00e8ne Sue", "text": "Biografia.\nIl padre Jean-Joseph (1760-1830) era chirurgo della Guardia napoleonica, la sua madrina fu Giuseppina di Beauharnais e padrino suo figlio Eug\u00e8ne. Studi\u00f2 al Coll\u00e8ge Royal de Bourbon (poi Liceo Condorcet): fu una giovent\u00f9 dorata per il futuro scrittore, studente mediocre e turbolento, le cui avventure riempivano le cronache. Il padre lo fece allora viaggiare per toglierlo da un ambiente che non sembrava avere nulla da insegnargli: Eug\u00e8ne and\u00f2 in Spagna nel 1823, poi nella Morea, in Grecia e ancora nelle Antille.\nDandy e viaggiatore, eredit\u00f2 a 26 anni la fortuna paterna, fu amante di molte belle donne parigine e frequentatore assiduo del \"Jockey Club\", esclusivo circolo snob del tempo. Dilapidata cos\u00ec l'eredit\u00e0, si mise a scrivere per potersi guadagnare da vivere.\nNel 1829 esord\u00ec nel mondo letterario parigino con vari racconti d'ambientazione marinara che incontrarono subito il favore del pubblico. Si dedic\u00f2 successivamente ad un'opera storica di grande impegno \"Histoire de la marine francaise\" cui non corrispose un'adeguata accoglienza del pubblico.\nIn seguito ad una delusione sentimentale, si ritir\u00f2 nella Sologne dove inizi\u00f2 a scrivere romanzi che furono pubblicati a puntate sui giornali di Parigi e che lo resero famoso: \"Mathilde\", le cui non velate ironie segnano una definitiva rottura con il mondo della capitale; \"Therese Dunoyer\", \"Paula Monti\" e \"Le Morne au diable\" ebbero tutti un grande successo.\nI suoi \"Les Myst\u00e8res de Paris\" furono pubblicati a puntate nel \"Journal des d\u00e9bats\" suscitando un enorme interesse, tanto in Francia che all'estero.\nDopo la rivoluzione del '48 si orient\u00f2 sempre pi\u00f9 verso il socialismo, impegnandosi in un'appassionata opera di propaganda politica. Nel 1850, candidato socialista, fu eletto deputato del dipartimento della Senna.\nDopo \"I Misteri di Parigi\", Sue scrisse altri romanzi, tra i quali \"Le Juif Errant\", nel 1845, \"Martin, l'enfant trouv\u00e9\", nel 1846, e il lunghissimo \"Les Myst\u00e8res du Peuple, ou Histoire d'une famille de prol\u00e9taires \u00e0 travers les \u00e2ges\", storia di due famiglie che si sviluppa dal tempo dei Galli fino al 1848. Il progetto del romanzo risaliva ai mesi successivi la sconfitta della Rivoluzione del 1848: nel novembre 1849 il suo amico editore Maurice Lach\u00e2tre mise in vendita le prime dispense de \"I Misteri del popolo\" in abbonamento postale, per evitare problemi con la censura. Tuttavia, la pubblicazione fu fatta pi\u00f9 volte sospendere e lo stesso Sant'Uffizio lo pose all'Indice. Quando, nel 1857, il romanzo fu finalmente completato e sembrava che potesse essere regolarmente pubblicato in volume, 60.000 esemplari furono sequestrati e tipografo ed editori condannati. Sembra che la notizia abbia contribuito a provocare la morte dello scrittore, gi\u00e0 malato e in esilio in Savoia.\nSue era stato infatti costretto all'emigrazione a seguito del colpo di Stato bonapartista del 1851: fu accolto ad Annecy, nella Savoia, malgrado l'opposizione del clero locale, grazie alla politica liberale del governo di Massimo d'Azeglio."}
{"id": "1467402", "revid": "12572872", "url": "https://it.wikipedia.org/wiki?curid=1467402", "title": "Lucania storica", "text": ""}
{"id": "1467403", "revid": "1243", "url": "https://it.wikipedia.org/wiki?curid=1467403", "title": "Ferrovia Salerno-Paola", "text": ""}
{"id": "1467405", "revid": "1782831", "url": "https://it.wikipedia.org/wiki?curid=1467405", "title": "Aguzzo", "text": "Aguzzo \u00e8 una frazione del comune di Stroncone (TR).\nEsso si trova a 378 ed \u00e8 occupato da 132 abitanti. Il castello domina la vallata sottostante, che \u00e8 cinta anche dai territori di Finocchieto e di Configni.\nStoria.\nAll'inizio noto come \"Vacutium\", divenne poi \"Acutio\" e quindi assunse il nome attuale. Gli Orsini di Roma ne furono i signori e fu a lungo sottomesso da Narni, come testimoniato dalla bolla gregoriana del 1227. Durante le lotte tra le fazioni guelfe e ghibelline, il paese venne definitivamente conquistato dai narnesi nel 1306.\nEconomia e manifestazioni.\nLe colline del territorio sono coperte da quercete ed abetaie; le coltivazioni agricole preponderanti sono il grano, la vite, l'olivo ed alcuni tipi di frutta. Si svolgono festeggiamenti in occasione delle tre feste patronali (S. Vittore, 8 maggio; S. Pietro, 29 giugno; Madonna del Rosario, 7 ottobre) comprendenti attivit\u00e0 religiose (S. Messa e Processioni illuminate dalle tradizionali 'Ntusse e accompagnate da banda musicale e spettacoli pirotecnici) e civili (rievocazioni tradizionali, animazione per bambini, serate di ballo e stand gastronomici). Il Circolo \"L'Olmo\" organizza inoltre nel mese di luglio la sagra del \"Cecu Maritu\", tradizionale focaccia ripiena di verdure.\nInfrastrutture e trasporti.\n\u00c8 raggiunto dalla linea 23 (o 623), gestita da Busitalia Umbria e operata da Troiani, esegue collegamenti scarsi da e per la Stazione di Terni."}
{"id": "1467407", "revid": "125935", "url": "https://it.wikipedia.org/wiki?curid=1467407", "title": "Evel Knievel", "text": "Biografia.\nAttivo dal 1966 al 1981 si \u00e8 conquistato il ruolo di pi\u00f9 celebre stuntman motociclista statunitense.\nFra le sue imprese pi\u00f9 famose \u00e8 da ricordare il tentativo di saltare le cascate \"Shoshone\" nello Snake River Canyon in Idaho l'8 settembre 1974, evento sportivo che figura fra i pi\u00f9 seguiti di ogni tempo. Ha avuto una lunga e brillante carriera segnata anche da numerosi incidenti ed infortuni.\nKnievel \u00e8 deceduto nella sua residenza a Clearwater, in Florida, all'et\u00e0 di 69 anni in seguito a complicazioni da fibrosi polmonare idiopatica, patologia di cui soffriva da tempo."}
{"id": "1467408", "revid": "179078", "url": "https://it.wikipedia.org/wiki?curid=1467408", "title": "Grumento", "text": ""}
{"id": "1467412", "revid": "36426", "url": "https://it.wikipedia.org/wiki?curid=1467412", "title": "Analogia isolobale", "text": "L'analogia isolobale indica un principio della chimica metallorganica che si propone di utilizzare il concetto di \"gruppo\" come in chimica organica, dove moltissime reazioni quasi da sempre si interpretano in base alle presenza di caratteristici gruppi funzionali che distinguono i composti. Secondo questo principio si possono considerare le molecole, spesso di grandi dimensioni (come ad esempio i complessi), come formate da \"frammenti\", di cui si conoscono orbitali molecolari e quindi \u00e8 possibile prevederne le interazioni e analogie tra composti differenti strutturalmente caratterizzati dalla presenza di uno stesso frammento. In questo modo \u00e8 pi\u00f9 semplice sfruttare la simmetria anche per i calcoli inerenti alla previsione della stabilit\u00e0 di nuove molecole.\nL'analogia isolobale utilizza gli orbitali molecolari di frontiera; la ragione \u00e8 che le reazioni chimiche sfruttano in massima parte questo genere di orbitali: gli orbitali pi\u00f9 interni non sono praticamente utilizzati.\nQuesta tecnica permette di prevedere, per analogia appunto, il comportamento di molecole analoghe strutturali. \nIndividuazione della isolobalit\u00e0.\nDue gruppi si dicono isolobali quando:\nStoria.\nL'analogia isolobale fu individuata nel 1982 da Roald Hoffmann e utilizzata per la prima volta da Stone nel 1984.\nEsempi.\nEcco alcuni esempi di gruppi isolobali monorbitalici, diorbitalici e triorbitalici. Combinando opportunamente questi frammenti, \u00e8 possibile ottenere nuovi composti chimici dotati di una certa stabilit\u00e0."}
{"id": "1467414", "revid": "729019", "url": "https://it.wikipedia.org/wiki?curid=1467414", "title": "Stazione di Monza Sobborghi", "text": "La stazione di Monza Sobborghi \u00e8 una fermata ferroviaria posta sulla linea Monza-Molteno, all'interno della citt\u00e0 di Monza, nel quartiere Sobborghi\nStoria.\nLa stazione di Monza Sobborghi venne attivata con la linea Monza-Molteno, nel 1911. Poich\u00e9 la linea era gestita da una societ\u00e0 privata, a Monza Sobborghi erano presenti le officine sociali.\nVenne declassata a fermata nel 1987.\nStrutture e impianti.\nLa stazione conta due binari, di cui solo uno (il primo) \u00e8 destinato al servizio passeggeri. L'altro \u00e8 regolarmente attraversato dai treni in transito della linea S8 (Milano\u2013Carnate\u2013Lecco).\nMovimento.\nLa fermata \u00e8 servita esclusivamente dalla linea S7 (Milano-Monza-Molteno-Lecco) del servizio ferroviario suburbano di Milano, svolta con frequenza oraria da Trenord nell'ambito del contratto di servizio stipulato con la Regione Lombardia."}
{"id": "1467415", "revid": "256896", "url": "https://it.wikipedia.org/wiki?curid=1467415", "title": "Museo Vittorio Giovanni Rossi", "text": ""}
{"id": "1467417", "revid": "767487", "url": "https://it.wikipedia.org/wiki?curid=1467417", "title": "Bartolomeo Aiutamicristo da Pisa", "text": "Beato Bartolomeo Aiutamicristo, monaco camaldolese nel convento di San Frediano presso Pisa (\"Congregatio Monachorum Eremitarum Camaldulensium\"), proveniva da un'antica nobile famiglia pisana, quella degli Ajutamicristo.\nMor\u00ec il 28 gennaio 1224 ed in tale ricorrenza \u00e8 commemorato nel \"Martyrologium Romanum\" e nel \"Menologio Camaldolese\".\nIl suo culto fu confermato da papa Pio IX il 10 settembre 1857.\nIl suo corpo riposa in una cappella della chiesa di San Frediano a Pisa."}
{"id": "1467420", "revid": "287204", "url": "https://it.wikipedia.org/wiki?curid=1467420", "title": "Lady Violet", "text": ""}
{"id": "1467421", "revid": "52076", "url": "https://it.wikipedia.org/wiki?curid=1467421", "title": "Creative Commons Public Licenses", "text": ""}
{"id": "1467422", "revid": "287204", "url": "https://it.wikipedia.org/wiki?curid=1467422", "title": "Montagnes valdotaines", "text": ""}
{"id": "1467427", "revid": "767487", "url": "https://it.wikipedia.org/wiki?curid=1467427", "title": "Belsy", "text": "Biografia.\nNata in India, venne adottata all'et\u00e0 di un anno da una famiglia di albergatori di Selva di Val Gardena. Fin da piccola ha manifestato una passione per il canto: le sue prime esperienze sono state nel coro Cor di Mutons de S\u00eblva.\nIncise il suo primo disco nel 2002, \"Alles was vom Herzen kommt\". L'anno successivo si classific\u00f2 prima alle selezioni altoatesine per il Grand Prix der Volksmusik, mentre fu terza alle finali.\nNel 2004 si miglior\u00f2 ancora, giungendo seconda dietro ai Ladiner, anche loro altoatesini.\nRiusc\u00ec a vincere l'edizione 2006 del Grand Prix, con il brano \"Salve Regina\", cantato con Rudy Giovannini ed il Coro Monti Pallidi; gli interpreti rappresentavano i tre gruppi linguistici della provincia di Bolzano: Giovannini tedesco, il Coro Monti Pallidi italiano e Belsy ladina.\nHa vinto una seconda volta nel 2010, dove per\u00f2 ha concorso per la Germania in coppia con Florian Fesl, cantando \"I hab di gern\". I due, sentimentalmente legati gi\u00e0 dal 2009, dopo la vittoria hanno formato un duo, \"Belsy &amp; Florian\".\nNell'agosto 2014 la coppia si \u00e8 sciolta sia a livello artistico che nella vita, ma gi\u00e0 qualche tempo prima Belsy aveva annunciato il ritiro dalle scene per potersi concentrare sulla gestione dell'hotel di famiglia."}
{"id": "1467428", "revid": "12573240", "url": "https://it.wikipedia.org/wiki?curid=1467428", "title": "Affaire Dreyfus", "text": ""}
{"id": "1467429", "revid": "767487", "url": "https://it.wikipedia.org/wiki?curid=1467429", "title": "Kenny (singolo)", "text": "Kenny \u00e8 il diciassettesimo singolo della cover band statunitense Me First and the Gimme Gimmes, pubblicato per la Fat Wreck Chords il 22 gennaio 2008.\nDescrizione.\nQuesto singolo \u00e8 composto di cover di Kenny Rogers.\n\"Kenny\" \u00e8 il quarto singolo della serie Square Dance Series. \u00c8 stato pubblicato in un totale di 4,414 copie (1,114 su vinile nero quadrato e 3,300 su vinile bianco)."}
{"id": "1467430", "revid": "16758", "url": "https://it.wikipedia.org/wiki?curid=1467430", "title": "Belsy Khan", "text": ""}
{"id": "1467431", "revid": "486946", "url": "https://it.wikipedia.org/wiki?curid=1467431", "title": "The Bartimaeus Trilogy", "text": ""}
{"id": "1467433", "revid": "115533", "url": "https://it.wikipedia.org/wiki?curid=1467433", "title": "Blackburn B 20", "text": ""}
{"id": "1467434", "revid": "1305772", "url": "https://it.wikipedia.org/wiki?curid=1467434", "title": "Cenischia", "text": "Il Cenischia (\"la Cenise\" in francese) \u00e8 un breve torrente che percorre la Val Cenischia ed \u00e8 affluente di sinistra della Dora Riparia. La sua parte pi\u00f9 a monte scorre in Francia, mentre pi\u00f9 a valle il suo bacino interessa la Provincia di Torino.\nDivide, insieme alla Dora Riparia, le Alpi Graie (a nord-est) dalle Alpi Cozie (a sud-ovest).\nCorso del torrente.\nNasce nei pressi del colle del Piccolo Moncenisio in territorio francese. Le sue acque sono poi sbarrate da una grande diga e formano il lago del Moncenisio. Entrando in territorio italiano attraversa dapprima il comune di Moncenisio, poi quelli di Novalesa e di Venaus, scendendo in genere con un andamento da nord a sud.\nA valle del capoluogo di Venaus il torrente piega decisamente verso est; dopo aver segnato per un certo tratto il confine tra Mompantero e Susa devia infine nuovamente verso sud e va a confluire nella Dora Riparia appena ad est del centro di Susa.\nIn quest'ultimo tratto viene scavalcato dalla Strada statale 25 del Moncenisio.\n&lt;br&gt;Il suo bacino ha un perimetro di 56\u00a0km.\nRegime idrologico.\nIl regime idrologico del torrente \u00e8 pesantemente influenzato dalla presenza della diga del Moncenisio, realizzata per scopi idroelettrici; anche a valle del grande invaso sono poi presenti numerose opere minori di regimazione idraulica."}
{"id": "1467437", "revid": "30232", "url": "https://it.wikipedia.org/wiki?curid=1467437", "title": "Ponte di Paderno", "text": ""}
{"id": "1467439", "revid": "30232", "url": "https://it.wikipedia.org/wiki?curid=1467439", "title": "Ponte di Calusco", "text": ""}
{"id": "1467447", "revid": "167080", "url": "https://it.wikipedia.org/wiki?curid=1467447", "title": "Ernesto De Martino", "text": ""}
{"id": "1467451", "revid": "111433", "url": "https://it.wikipedia.org/wiki?curid=1467451", "title": "Marian Mazur", "text": "Fu anche esperto della membro dell'Accademia Polacca delle Scienze e un autore di testi scientifici.\nNel 1942 cre\u00f2 la prima versione della teoria dei sistemi autonomi, ma il manoscritto and\u00f2 perduto durante la seconda guerra mondiale. Dal 1946 al 1947 fu ispettore per il Ministero dell'Industria e del Commercio, poi lavor\u00f2 nell'Istituto di Ingegneria elettronica a Mi\u0119dzylesie (1948-1967) e fu anche insegnante al Politecnico di Varsavia. Fra il 1974 e il 1979 lavor\u00f2 all'Accademia Polacca delle Scienze (Polska Akademia Nauk). Dal 1974 al 1975 tenne conferenze sulla cibernetica all'Ecole des Hautes Etudes en Sciences Sociales a Parigi (Sorbona). Nel 1977 fu consulente nell'ambito della ricerca sull'intelligenza artificiale a Rice University di Houston negli USA."}
{"id": "1467453", "revid": "767487", "url": "https://it.wikipedia.org/wiki?curid=1467453", "title": "Stone Gods", "text": "Gli Stone Gods sono stati il gruppo hard rock formato dagli ex-membri della rock band inglese The Darkness.\nLa prima pubblicazione del gruppo \u00e8 un EP a edizione limitata intitolato \"Burn The Witch\", uscito il 25 febbraio 2008. Secondo il sito ufficiale degli Stone Gods, l'EP \u00e8 esaurito in un solo giorno. Ha anche raggiunto la posizione numero 2 nella Radio 1 Rock Charts.\nIl loro album di debutto, intitolato \"Silver Spoons &amp; Broken Bones\" \u00e8 stato pubblicato il 7 luglio 2008, anticipato dal singolo \"Knight of the Living Dead\" il 23 giugno."}
{"id": "1467455", "revid": "86599", "url": "https://it.wikipedia.org/wiki?curid=1467455", "title": "Cratere Gibbs", "text": "Gibbs \u00e8 un cratere lunare di 78,76 km situato nella parte sud-orientale della faccia visibile della Luna. \u00c8 posizionato a meno di un diametro di cratere a nordest del cratere Hecataeus. A sud di Gibbs \u00e8 presente la Catena Humboldt. Essendo molto vicino al terminatore, questo cratere appare distorto dalla prospettiva e la sua osservabilit\u00e0 dipende dalla librazione lunare.\nIl bordo esterno del cratere non \u00e8 molto circolare e possiede una protuberanza a nord che gli conferisce un aspetto a forma di cipolla. La parete sudorientale \u00e8 pi\u00f9 rettilinea ed \u00e8 presente una interruzione nel bordo alle estremit\u00e0 nord e sud. Tuttavia il bordo \u00e8 solo leggermente eroso, con un fondo livellato nella met\u00e0 sudoccidentale e creste nella parte nordorientale. \u00c8 presente un piccolo cratere a nordovest del punto centrale.\nUn piccolo impatto lungo il bordo nordest ha prodotto una piccola raggiera, che forma una copertura di materiale ad alto coefficiente di albedo lungo quella zona del bordo. Piccole tracce di questi materiali sono presenti nel fondo del cratere.\nIl cratere \u00e8 dedicato al fisico e matematico statunitense Willard Gibbs.\nCrateri correlati.\nAlcuni crateri minori situati in prossimit\u00e0 di Gibbs sono convenzionalmente identificati, sulle mappe lunari, attraverso una lettera associata al nome."}
{"id": "1467457", "revid": "17815", "url": "https://it.wikipedia.org/wiki?curid=1467457", "title": "San Juan Monualco", "text": ""}
{"id": "1467459", "revid": "289247", "url": "https://it.wikipedia.org/wiki?curid=1467459", "title": "U.S Open Series", "text": ""}
{"id": "1467460", "revid": "287204", "url": "https://it.wikipedia.org/wiki?curid=1467460", "title": "Cratere Gilbert (Luna)", "text": "Gilbert \u00e8 un grande cratere lunare di 100,25 km situato nella parte sud-orientale della faccia visibile della Luna, a nordovest del cratere K\u00e4stner e a ovest del Mare Smythii. Trovandosi in prossimit\u00e0 del terminatore, il cratere appare distorto dalla prospettiva e le osservazioni non possono coglierne tutti i dettagli.\nNelle vicinanze sono presenti diversi crateri satellite che hanno successivamente ricevuto dei nomi propri dalla IAU. Quasi adiacente al bordo nord-nordest \u00e8 presente i crateri Weierstrass (Gilbert N) e Van Vleck (Gilbert M). Nella parte nordorientale del fondo interno \u00e8 presente il piccolo cratere Geissler (Gilbert D).\nIl cratere Gilbert \u00e8 piuttosto degradato, con un bordo esterno che \u00e8 stato modificato nel tempo da vari impatti. Il bordo meridionale \u00e8 quasi completamente distrutto, e forma una superficie che si estende verso sud. La coppia di crateri Weierstrass e Van Vleck hanno modificato il bordo a nordest, mentre il cratere 'Gilbert S' si \u00e8 sovrapposto al bordo nordovest. Il fondo \u00e8 relativamente livellato con piccole creste che si distendono dal centro verso la parte meridionale.\nIl cratere \u00e8 dedicato al geologo statunitense Grove Karl Gilbert e al fisico inglese William Gilbert.\nCrateri correlati.\nAlcuni crateri minori situati in prossimit\u00e0 di Gilbert sono convenzionalmente identificati, sulle mappe lunari, attraverso una lettera associata al nome.\nI seguenti crateri minori sono stati rinominati dalla IAU:"}
{"id": "1467462", "revid": "767487", "url": "https://it.wikipedia.org/wiki?curid=1467462", "title": "Notte e nebbia", "text": "Notte e nebbia \u00e8 un documentario cinematografico di carattere storico sull'Olocausto della durata di trentadue minuti realizzato nel 1956 dal regista francese Alain Resnais su un progetto dello storico Henri Michel e con il patrocinio del \"Comit\u00e9 d'histoire de la seconde guerre mondiale\" in occasione del decimo anniversario della Shoah, il genocidio del popolo ebraico.\nIl testo del documentario, scritto da Jean Cayrol, \u00e8 letto da Michel Bouquet (non accreditato nei titoli).\nIl titolo ricalca la frase di lingua tedesca \"Nacht und Nebel\" (appunto: notte e nebbia) che caratterizz\u00f2 l'operazione di annientamento - attraverso l'internamento in campi di concentramento e la successiva eliminazione fisica attraverso le camere a gas - degli oppositori del regime nazista.\nContenuti.\nNotte e nebbia presenta riferimenti storici a tre date importanti: 1933 (avvento del nazismo), 1942 (inizio del sistematico genocidio ebraico) e 1945 (chiusura dei lager con la fine del conflitto mondiale).\nIl film mostra materiali d'archivio incentrati sulle atrocit\u00e0 compiute dai nazisti, sulla vita nei lager e sugli internati, vittime principali delle stragi concentrazionarie. Alterna immagini in bianco e nero con alcune a colori: queste ultime riprendono un lager, con la macchina da presa che si avvicina progressivamente all'edificio per poi fermarsi.\nAnalisi.\n\"Notte e nebbia\" \u00e8 un documentario storico originale che affronta in modo non convenzionale un delicato argomento storico ed \u00e8 quindi considerato documento di denuncia e tragica testimonianza sui campi di concentramento.\nIl documentario \u00e8 costituito da una serie di contrapposizioni; vengono alternate inquadrature in bianco e nero con altre a colori: le prime costituiscono i 9/10 del film e sono riprese brevi e quasi prive di movimenti di macchina da presa, mentre le seconde - il restante 1/10 delle immagini - sono inquadrature lunghe e dinamiche, girate dallo stesso regista in Polonia durante la realizzazione del film.\nL'alternanza di immagini in bianco e nero e quelle a colori evidenzia un'opposizione tra passato e presente. Mentre le immagini si fanno pi\u00f9 drammatiche, la musica di commento sempre pi\u00f9 dolce.\nIl testo della voce di commento \u00e8 scritto in un francese letterario aulico e sembra obbedire a una logica diversa dal resto del film: la colonna visiva si contrappone, perci\u00f2, alla colonna sonora. Tali elementi - a detta della critica - hanno contribuito a rendere \"Notte e nebbia\" un film di grande impatto emotivo sullo spettatore.\nSi considera che il documentario rappresenti un saggio esemplare di utilizzo di materiale d'archivio, che mescola audacemente diversi ordini temporali.\nProduzione.\nVari i problemi affrontati dal regista Resnais per la realizzazione del film. Cayrol, scrittore francese di origini ebraiche e testimone diretto dell'esperienza concentrazionaria nonch\u00e9 autore del testo di commento, decise di scrivere in maniera indipendente dalle immagini dopo esser rimasto sconvolto da una prima visione delle stesse. Il regista, del resto, sostenne di non aver potuto avere - come avrebbe voluto - libero accesso al materiale d'archivio necessario per realizzare compiutamente il documento.\nNel dicembre del 1955 la censura francese volle tagliare alcune scene dal film considerate troppo impressionanti. Tra queste vi \u00e8 una delle scene finali in cui sono mostrati dei cadaveri spostati in massa da un bulldozer dentro delle fosse."}
{"id": "1467463", "revid": "1776051", "url": "https://it.wikipedia.org/wiki?curid=1467463", "title": "Alberto Cavalletto", "text": "\u00c8 stato deputato per la Camera del Regno di Sardegna nel 1860 e deputato alla Camera del Regno d'Italia dal 1864 al 1865 e dal 1868 fino al 1892. In quell'anno venne nominato senatore del Regno d'Italia.\nBiografia.\nNacque a Bassanello di Padova il 28 novembre 1813 da Antonio Cavalletto e Maria Sandri. Si laure\u00f2 in ingegneria idraulica all'Universit\u00e0 di Padova. Entr\u00f2 giovanissimo nelle file dei liberali, combatt\u00e9 nel 1848 a Vicenza e prese parte attiva alla difesa di Venezia.\nArrestato dalla polizia austriaca nel 1852, venne condannato a morte assieme a Tito Speri e altri patrioti, ma ottenne la commutazione della pena in sedici anni di reclusione, che vennero scontati a Josephstadt e a Lubiana.\nLiberato con l'amnistia del 1856, si trasfer\u00ec in Piemonte, dove persegu\u00ec la sua opera di patriota in favore dell'unit\u00e0 d'Italia sotto i Savoia. Alle elezioni suppletive della VII Legislatura per il collegio elettorale di Chiari, tenutesi il 1\u00ba luglio 1860, si candid\u00f2 per conto della destra filocavouriana bresciana; fu eletto al ballottaggio del 5 luglio contro il candidato dei radicali Bettalini. Nel 1864, fu nuovamente eletto deputato alla Camera in occasione delle elezioni suppletive del collegio di Casalmaggiore. Si ripresent\u00f2 allo stesso collegio in occasione delle elezioni generali dell'anno dopo, ma venne sconfitto dal candidato della sinistra Giuseppe Garibaldi.\nNel 1866, prese parte alla terza guerra d'indipendenza. In seguito torn\u00f2 in Veneto e divenne deputato alla Camera per i collegi elettorali di Valdagno (1868-1873), San Vito al Tagliamento (1873-1882) e Pordenone (1882-1892).\nFu elevato alla dignit\u00e0 senatoriale il 20 novembre 1892.\nMor\u00ec a Padova il 19 ottobre 1897."}
{"id": "1467465", "revid": "287204", "url": "https://it.wikipedia.org/wiki?curid=1467465", "title": "Cratere Gill (Luna)", "text": "Gill \u00e8 un cratere lunare di 63,9 km situato nella parte sud-orientale della faccia visibile della Luna, a sudovest dell'irregolare Mare Australe, a sudest del grande cratere Pont\u00e9coulant e a nordest del cratere Helmholtz.\nTrovandosi in prossimit\u00e0 del terminatore (giorno), il cratere \u00e8 visto dalla Terra di lato e viene a volte nascosto dalla librazione lunare.\nQuesto cratere \u00e8 una formazione antica ed erosa che presenta un bordo irregolare a causa degli impatti. Una coppia di piccoli crateri che sono uniti assieme giacciono lungo il bordo settentrionale e il cratere 'Gill A' si estende leggermente all'interno del bordo occidentale. Il fondo \u00e8 relativamente livellato ed \u00e8 contrassegnato da piccoli crateri.\nIl cratere \u00e8 dedicato all'astronomo scozzese David Gill.\nCrateri correlati.\nAlcuni crateri minori situati in prossimit\u00e0 di Gill sono convenzionalmente identificati, sulle mappe lunari, attraverso una lettera associata al nome."}
{"id": "1467468", "revid": "86599", "url": "https://it.wikipedia.org/wiki?curid=1467468", "title": "Cratere Ginzel", "text": "Ginzel \u00e8 un cratere lunare di 53,23 km situato nella parte nord-occidentale della faccia nascosta della Luna, al confine orientale del Mare Marginis, a sud-sudovest del cratere Popov e a nord del cratere Dreyer. Posto poco oltre il terminatore, pu\u00f2 essere occasionalmente osservato dalla Terra per l'effetto della librazione. \nGran parte del bordo e della parte interna del cratere \u00e8 stata inondata dalla lava, che ha lasciato solo una leggera traccia del bordo che risalta in una superficie relativamente livellata. Il bordo occidentale si staglia maggiormente sullo sfondo irregolare. Il cratere 'Ginzel L' \u00e8 adiacente alla parte meridionale del bordo e un piccolo cratere si trova lungo il bordo a nord. All'interno del fondo \u00e8 presente una coppia di crateri uniti nella parte occidentale.\nIl cratere \u00e8 dedicato all'astronomo austriaco Friedrich Karl Ginzel.\nCrateri correlati.\nAlcuni crateri minori situati in prossimit\u00e0 di Ginzel sono convenzionalmente identificati, sulle mappe lunari, attraverso una lettera associata al nome."}
{"id": "1467471", "revid": "287204", "url": "https://it.wikipedia.org/wiki?curid=1467471", "title": "Cratere Gioja", "text": "Gioja \u00e8 un cratere lunare, intitolato al navigatore e inventore italiano Flavio Gioia e situato vicino al polo nord lunare. Essendo vicino al bordo settentrionale, pu\u00f2 essere visto dalla Terra solo dal lato ed \u00e8 osservabile con difficolt\u00e0. Il cratere \u00e8 adiacente al bordo meridionale del cratere Byrd, mentre a sud-sudest \u00e8 presente il cratere Main.\nIl bordo \u00e8 quasi circolare, ma presenta segni di erosione. Il terrapieno esterno \u00e8 stato modificato nel tempo dagli impatti, in particolare lungo il lato occidentale. L'orlo presenta il punto di massima altezza a nordovest, dove \u00e8 rinforzato dal bordo del cratere Byrd. Il fondo \u00e8 quasi piatto, con una bassa cresta che si estende dal punto centrale verso il lato nord-nordest ed \u00e8 segnato da vari crateri, tra cui una coppia vicino alla parete interna a ovest-nordovest."}
{"id": "1467473", "revid": "838137", "url": "https://it.wikipedia.org/wiki?curid=1467473", "title": "Giovanni Giovenale Ancina", "text": "Biografia.\nAncina nacque in una nobile famiglia di Fossano; studi\u00f2 medicina, filosofia e retorica presso l'Universit\u00e0 di Mondov\u00ec e di Torino, dove fu anche docente per un breve periodo. Fu un religioso, letterato ed ebbe sicuramente una formazione musicale.\nNel 1574 si trasfer\u00ec a Roma e collabor\u00f2 con San Filippo Neri alla Congregazione dell'Oratorio, proseguendo successivamente a Napoli, dove contribu\u00ec alla fondazione della nuova filiale filippina. Collabor\u00f2 con Cesare Baronio alla stesura degli Annali . Il 26 agosto 1602 fu nominato vescovo di Saluzzo. Mor\u00ec nel 1604 per sospetto avvelenamento.\nOpere.\nIn campo musicale, Ancina si dedic\u00f2 principalmente alla raccolta di composizioni di altri musicisti. Il \"Tempio Armonico della Beatissima Vergine\" (Roma, Niccol\u00f2 Mutii 1599), \u00e8 ad esempio una raccolta di testi mariani musicati dagli autori pi\u00f9 popolari del tempo, da Orlando di Lasso a Giovanni Francesco Anerio; in esso sono presenti anche cinque composizioni dello stesso Ancina.\nUna sua attivit\u00e0 caratteristica in ambito poetico fu il 'travestimento' edificante dei testi \u00abdelle maledette canzoni profane, oscene, lascive et sporche per cui si conducon le centinaia e migliaia di anime peccatrici al profondo baratro infernale\u00bb. Il tono di questa affermazione offre un'idea del carattere, tutt'altro che mite, dell'Ancina.\nGenealogia episcopale.\nLa genealogia episcopale \u00e8:"}
{"id": "1467475", "revid": "86599", "url": "https://it.wikipedia.org/wiki?curid=1467475", "title": "Cratere Giordano Bruno", "text": "Giordano Bruno \u00e8 un cratere lunare, intitolato all'omonimo filosofo e situato nel lato nascosto della Luna, appena oltre il bordo nordorientale. Si trova in una regione che \u00e8 visibile solo durante le librazioni favorevoli. Tuttavia, anche nelle migliori condizioni l'area \u00e8 visibile di lato e non sono visibili molti dettagli. Il cratere Harkhebi si trova a nordovest e il cratere Szilard a sudest.\nOsservato dall'orbita, il cratere Giordano Bruno appare al centro di una raggiera simmetrica di materiali espulsi (\"ejecta\") con una diversa albedo rispetto al terreno circostante. Questa raggiera si estende per oltre 150\u00a0km e non \u00e8 stata modificata dall'erosione. Alcuni materiali espulsi raggiungono il cratere Boss, a 300\u00a0km in direzione nordovest. Il bordo esterno del cratere \u00e8 particolarmente chiaro rispetto alla regione circostante. Queste caratteristiche sono tipiche di una formazione geologica relativamente recente, la cui et\u00e0 precisa \u00e8 sconosciuta ma \u00e8 stimata essere inferiore ai 350 milioni di anni.\n\u00c8 stato riportato che il 18 giugno 1178, poco dopo il tramonto cinque monaci a Canterbury videro \"due corni di luce\" nella regione lunare in ombra. Le moderne teorie prevedono che durante la creazione del cratere, a causa dell'impatto potrebbe essersi sollevato un pennacchio di materia fusa dalla superficie della luna, che sarebbe in accordo con la descrizione fornita dai monaci. Inoltre la posizione sarebbe corrispondente a quella fornita, cosa che potrebbe giustificare l'ipotesi che la formazione del cratere 'Giordano Bruno' sia stata effettivamente osservata.\nLa spettacolare raggiera del cratere confermerebbe la sua giovane et\u00e0 poich\u00e9 i micrometeoriti, che cadono costantemente sulla superficie lunare, sono sufficienti ad erodere una raggiera in un tempo geologicamente breve. Sono presenti alcune controversie sulla datazione del cratere perch\u00e9 un impatto in grado di creare un cratere di 22\u00a0km avrebbe sollevato una quantit\u00e0 di detriti tali da creare una tempesta di meteore sulla Terra, di cui non esiste traccia nella documentazione storica degli astronomi Europei, Cinesi, Arabi, Giapponesi e Coreani. Questo fatto costituisce la principale controversia sulla formazione del cratere in tempi cos\u00ec recenti. Secondo altre teorie, i monaci potrebbero aver visto una meteora che esplodeva in direzione della Luna."}
{"id": "1467477", "revid": "212348", "url": "https://it.wikipedia.org/wiki?curid=1467477", "title": "Cratere Glaisher", "text": "Glaisher \u00e8 un cratere lunare di 15,92 km situato nella parte nord-orientale della faccia visibile della Luna, nella regione sul bordo sudoccidentale del Mare Crisium, a sudovest del cratere Yerkes e a ovest-nordovest della coppia di crateri Greaves-Lick. \u00c8 circondato da un anello di crateri minori di varie dimensioni.\nGlaisher \u00e8 una formazione circolare, con un fondo a forma di conca e livellato nella zona centrale. Il bordo non \u00e8 stato eroso in modo significativo e adiacente al lato meridionale \u00e8 presente la coppia di crateri 'Glaisher E' e 'Glaisher G'.\nIl cratere \u00e8 dedicato al meteorologo britannico James Glaisher.\nCrateri correlati.\nAlcuni crateri minori situati in prossimit\u00e0 di Glaisher sono convenzionalmente identificati, sulle mappe lunari, attraverso una lettera associata al nome."}
{"id": "1467481", "revid": "287204", "url": "https://it.wikipedia.org/wiki?curid=1467481", "title": "Cratere Glauber", "text": "Glauber \u00e8 un cratere lunare, intitolato al chimico tedesco Johann Rudolph Glauber e situato a nord del cratere Mendeleev sul lato nascosto della Luna. Il cratere si trova oltre il bordo irregolare di Mendeleev, ma all'interno della copertura esterna di materiali espulsi (\"ejecta\"). \u00c8 un cratere di forma circolare con un bordo poco eroso. Le parti interne scendono verso una piccola superficie interna che presenta un picco centrale e ha un diametro pari a circa un terzo quello del cratere.\nCrateri correlati.\nAlcuni crateri minori situati in prossimit\u00e0 di Glauber sono convenzionalmente identificati, sulle mappe lunari, attraverso una lettera associata al nome."}
{"id": "1467484", "revid": "86599", "url": "https://it.wikipedia.org/wiki?curid=1467484", "title": "Cratere Glazenap", "text": "Glazenap \u00e8 un cratere lunare di 38,96 km situato nella parte sud-occidentale della faccia nascosta della Luna, a sud-sudovest del cratere Mendeleev e a nordovest del cratere Pannekoek.\nQuesta formazione \u00e8 quasi circolare e poco erosa, anche se un piccolo cratere si trova sul bordo nordovest.\nIl cratere \u00e8 dedicato all'astronomo russo Sergej Pavlovi\u010d von Glazenap.\nCrateri correlati.\nAlcuni crateri minori situati in prossimit\u00e0 di Glazenap sono convenzionalmente identificati, sulle mappe lunari, attraverso una lettera associata al nome."}
{"id": "1467487", "revid": "110157", "url": "https://it.wikipedia.org/wiki?curid=1467487", "title": "W\u00e4rtsil\u00e4 Italia", "text": "W\u00e4rtsil\u00e4 Italia S.p.A \u00e8 il pi\u00f9 grande produttore di motori diesel del gruppo finlandese W\u00e4rtsil\u00e4 con sede e stabilimento industriale a San Dorligo della Valle in provincia di Trieste, nata con l'acquisizione della Grandi Motori Trieste acquisita completamente da W\u00e4rtsil\u00e4 Corporation nel 1997. Lo stabilimento triestino, molto attivo nel settore navale internazionale, produce grandi motori ad uso navale, motori diesel oppure dual fuel diesel/gas naturale, motori per generatori di corrente per centrali elettriche da 5 fino a 500 MW, motori per la propulsione e gruppi elettrogeni.\nLo stabilimento di Trieste si sviluppa su una superficie di circa 300.000\u00a0m\u00b2 dei quali 100.000 sono coperti. W\u00e4rtsil\u00e4 Italia SpA ha sede, oltre che a San Dorligo della Valle, che \u00e8 la fabbrica di motori navali pi\u00f9 grande d'Europa, anche a Genova, Napoli e Taranto. Nel Gruppo sono attualmente occupati circa 1.150 dipendenti.\nStoria.\nTrieste sin dalla seconda met\u00e0 del XIX secolo venne individuata come luogo strategico per la costituzione di officine e cantieri navali in funzione di un porto che nel giro di pochi anni divenne il principale approdo dell'Impero austroungarico.\nNel 1830 l'industriale austriaco Georg Strudthoff apr\u00ec una piccola officina per la riparazione dei motori navali a vapore e nel 1835 apr\u00ec in localit\u00e0 Sant'Andrea una fabbrica di motori ed una fonderia per la produzione di macchine a vapore.. Queste attivit\u00e0 sviluppandosi vennero integrate in un complesso che prese la denominazione di Fabbrica Macchine Sant'Andrea.\nNel 1857 lo stesso Strudthoff impiant\u00f2 sull'arenile di Muggia un cantiere navale su un terreno che la sua famiglia aveva acquistato nel 1850 dal comune di Muggia, nei pressi della chiesetta di San Rocco, allo scopo di ampliare la propria attivit\u00e0 e che prese il nome di Cantiere San Rocco. Nel 1858 le due attivit\u00e0 di Strudthoff confluirono in un unico complesso industriale che prese la denominazione di Stabilimento Tecnico Triestino, che nel 1895 rilev\u00f2 il \"Cantiere a San Marco\", un vecchio squero che aveva operato tra il 1840 e il 1877 e che si trovava in posizione pi\u00f9 favorevole e pi\u00f9 protetta rispetto al \"Cantiere San Rocco\". Il \"Cantiere a San Marco\" era pi\u00f9 vicino alla Fabbrica Macchine Sant'Andrea e poteva eventualmente avvalersi della costruzione di un raccordo ferroviario per il trasporto dei motori sulle navi in costruzione. Con l'acquisizione del \u201cCantiere San Marco\u201d lo \u201cStabilimento Tecnico Triestino\u201d si trasform\u00f2 in un soggetto industriale di grande rilevanza.\nLa compagnia acquis\u00ec i finanziamenti necessari e per i lavori di ricostruzione del cantiere che durarono due anni, e al termine dei lavori molti macchinari del \"San Rocco\" vennero spostati al \"San Marco\".\nDopo il primo conflitto mondiale e il passaggio di Trieste all'Italia la \u201cFabbrica Macchine Sant'Andrea\u201d acquis\u00ec la licenza per la costruzione e l'utilizzazione sulle navi costruite al \u201cCantiere San Marco\u201d dei motori diesel \"Burmeister &amp; Wain\" che all'epoca erano i pi\u00f9 richiesti. Il 18 settembre 1930 lo \"Stabilimento Tecnico Triestino\" conflu\u00ec nella societ\u00e0 anonima per azioni Cantieri Riuniti dell'Adriatico che nel 1933 entr\u00f2 nell'orbita dell'IRI.\nGrandi Motori Trieste.\nDopo il secondo conflitto mondiale e il successivo dopoguerra, all'inizio del 1966, nell'ambito del riassetto della cantieristica nazionale previsto dal CIPE, il governo elabor\u00f2 un piano di riordino secondo cui una parte dei Cantieri Riuniti dell'Adriatico venne incorporata nella Italcantieri ed un'altra parte conflu\u00ec nella Grandi Motori Trieste, una joint venture tra L'IRI e la FIAT, tramite la sua divisione Grandi Motori, in base alla quale le due societ\u00e0 rilevavano la Fabbrica Macchine Sant'Andrea accordandosi per trasferire le rispettive produzioni di grossi motori diesel per concentrare a Trieste l'intera produzione nazionale di grandi propulsori a combustione interna per impiego navale\nche precedentemente a questa joint venture venivano prodotti da Fiat Grandi Motori, Ansaldo e CRDA. L'accordo siglato nell'ottobre 1966 tra Vittorio Valletta, presidente della Fiat, e Giuseppe Petrilli, presidente dell'IRI e prevedeva anche la costruzione di un nuovo e moderno stabilimento a Bagnoli della Rosandra, nel comune di San Dorligo della Valle, in provincia di Trieste al confine della Slovenia.\nL'idea fondante del progetto era quella di risarcire Trieste, con un'azienda che sostenesse l'occupazione sviluppando allo stesso tempo l'indotto, visto che il cantiere San Marco con il riassetto della cantieristica sarebbe stato utilizzato solo per riparazione e non pi\u00f9 per nuove costruzioni, dimostrando cos\u00ec ai triestini che, a fronte del ridimensionamento del Cantiere San Marco, si creavano a Trieste e per i triestini tanti nuovi posti di lavoro.\nDopo l'entrata in funzione del nuovo stabilimento, la produzione venne spostata a Bagnoli della Rosandra ed i vecchi impianti vennero dimessi ed in quella sede sorge oggi un palazzo direzionale della Fincantieri.\nNel 1968 venne avviata la costruzione del nuovo stabilimento che \u00e8 entrato in funzione nell'autunno del 1971 con circa 3000 dipendenti, con il personale dirigente e tecnico della vecchia Grandi Motori di Torino e quello, in prevalenza operaio ed impiegatizio, della ex Fabbrica Macchine di Sant'Andrea di Trieste.\nLa costruzione del nuovo stabilimento venne affidata, per la progettazione tecnica, alla Fiat Divisione Mare, mentre la Fiat Divisione costruzioni e impianti, che era adibita a lavori negli stabilimenti Fiat e societ\u00e0 collegate, si \u00e8 occupata della realizzazione di capannoni, macchine, strade, del raccordo ferroviario interno, della rete fognaria, e venne affiancata dalla Societ\u00e0 italiana impianti di Genova del gruppo Italimpianti, a sua volta facente capo al Gruppo Iri-IRITECNA, per la progettazione e direzione dei lavori della palazzina uffici, della centrale termica e della sala prove. Per i problemi climatici e per gli interventi relativi all'ambiente, come i depuratori, le societ\u00e0 che hanno realizzato l'impianto si sono avvalse della consulenza di un ingegnere triestino.\nNel 1972 la Direzione Generale e gli impianti produttivi vennero spostati da Torino a Trieste e nello stesso anno venne avviata la produzione di motori diesel a 2 tempi con diametri fino a 1060 mm e a 4 tempi dal diametri fino a 550 millimetri.\nNel 1975 la propriet\u00e0 GMT viene totalmente trasferita all'IRI che decise di trasferire il suo pacchetto azionario alla Fincantieri, che ne assunse poi di fatto il controllo nel gennaio del 1977, salendo oltre il 51% nella sua quota di partecipazione. Alla scadenza dell'accordo decennale, la Fiat decise di non sottoscrivere pi\u00f9 gli apporti di capitale necessari, riducendo a mano a mano la sua partecipazione azionaria, che si estinse all'inizio degli anni ottanta e conseguentemente la Grande Motori Trieste rientr\u00f2 nella cantieristica pubblica.\nNel 1979 Finmeccanica aveva dato vita al raggruppamentio diesel che affiancava la Ducati di Bologna, la VM di Cento e di Trieste, la Isotta Fraschini di Bari e di Saronno e il Centro esperienze studi impiego diesel (Cesid) con una produzione motoristica diversificata.\nNel 1982 venne acquisita la licenza per la produzione di motori Sulzer a 2 e 4 tempi. Tra cui il motore, per uso navale, Wartsila-Sulzer RTA96-C il pi\u00f9 grande motore del mondo, un motore due tempi turbodiesel, disponibile in versioni da 6 fino a 14 cilindri in linea, che viene prevalentemente utilizzato in grandi navi portacontainer.\nNel 1984 la Grandi Motori Trieste ha costituito la \"Divisione Grandi Motori\" di Fincantieri da cui era stata completamente inglobata. Nello stesso anno Finmeccanica creava il polo diesel VM e IF con motori da zero a 200 cv, e da 200 a 4000\u00a0CV di potenza, ma senza un accordo con la GMT la produzione nella fascia di motori da 2000 a 4000\u00a0CV si sovrapponeva. La Ducati venne invece ceduta nel 1985 dalla VM alla Cagiva.\nNel 1986 l'IRI decise la costituzione del Polo del diesel pubblico a Trieste assicurandolo alla Fincantieri, che contemporaneamente acquisiva parte del settore dieselistico di Finmeccanica. Nello stesso anno venne costituita la Diesel Ricerche spa con 300 ricercatori e tecnici Isotta Fraschini e Grandi Motori. \nNel 1989 Finmeccanica privatizza la VM e cede a Fincantieri Isotta Fraschini che finisce totalmente sotto il controllo della cantieristica pubblica per la produzione di motori veloci a 4 tempi e all'inizio degli anni novanta parte della produzione di GMT venne spostata nello stabilimento di Bari dell'Isotta Fraschini Motori, che nel 1995 sarebbe diventata a sua volta una societ\u00e0 indipendente del gruppo Fincantieri.\nW\u00e4rtsil\u00e4 Italia SpA.\nNel 1996 viene ricostituita la Grandi Motori Trieste SpA controllata da Fincantieri e nell'aprile dello stesso anno il 40% del suo pacchetto viene acquisito dalla W\u00e4rtsil\u00e4 NSD per poi diventare parte integrante dal gruppo finlandese W\u00e4rtsil\u00e4 nel 1997 anno in cui negli stabilimenti viene anche avviata la produzione dei Motori Diesel W\u00e4rtsil\u00e4 4 Tempi tipo W64 per propulsione marina e produzione energia elettrica.\nNel 2000 viene costituita la W\u00e4rtsil\u00e4 Italia Spa la cui sede \u00e8 lo stabilimento di Bagnoli della Rosandra.\nNel 2001 vengono trasferite a Trieste tutte le attivit\u00e0 relative ai motori Sulzer ZA40. Nel 2002 la produzione dei Motori Diesel W\u00e4rtsil\u00e4 4 Tempi tipo W26 e tipo W38 per propulsione navale viene trasferita da Zwolle a Trieste.\nNel 2004 viene avviata la produzione dei motori diesel W\u00e4rtsil\u00e4 4 Tempi tipo W46 per propulsione marina e produzione di energia elettrica e dei motori diesel W\u00e4rtsil\u00e4 4 Tempi tipo W50DF (Dual Fuel) per propulsione marina e produzione di energia elettrica.\nNel 2007 si conclude il Progetto 3000+ iniziato nel 2006 con un investimento di 18 milioni di Euro atto ad incrementare le capacit\u00e0 produttive dello stabilimento di Trieste.\nNel 2008 vennero inaugurati la nuova palazzina con gli uffici tecnici e il moderno Auditorium\nTra le produzioni dello stabilimento triestino anche gruppi elettrogeni W\u00e4rtsil\u00e4 tipo W200 per produzione di energia elettrica di bordo e propulsione Diesel-Elettrica di navi militari.\nDal 2010 \u00e8 stata avviata la produzione di eliche marine e il primo Lips Modular Thruster (LMT) \u00e8 stato assemblato nel Delivery Centre di Trieste.\nNel 2016 \u00e8 stato completato il progetto \"One Building\" con il concentramento delle attivit\u00e0 produttive nel capannone principale e la sostituzione delle macchine utensili a controllo numerico tradizionali con un nuovo modulo di lavorazioni meccaniche altamente automatizzato e robotizzato di ultima generazione.\nNel 2016 le sale prova motori R&amp;D passano sotto la gestione della divisione Services per lo sviluppo di pacchetti di retrofit ed ammodernamento di motori in servizio con particolare attenzione alla riduzione delle emissioni in atmosfera e dell'aumento dell'efficienza.\nNell'ottobre 2018 viene inaugurato l' Hybrid Centre all'interno del Delivery Centre di Trieste. L'HY Centre \u00e8 il primo del suo genere al mondo. \nNel dicembre 2018 vengono inaugurate la Land Sea Academy e i nuovi laboratori del Technical Services.\nNel 2019 \u00e8 inaugurato il Manufacturing Acceleration Centre, sempre all'interno del Delivery Centre di Trieste, parte della STH Network."}
{"id": "1467488", "revid": "287204", "url": "https://it.wikipedia.org/wiki?curid=1467488", "title": "Cratere Glushko", "text": "Glushko \u00e8 un cratere lunare, intitolato all'ingegnere ucraino Valentin Petrovitch Glushko e adiacente al cratere Olbers. Questo cratere \u00e8 una formazione giovane con un coefficiente di albedo relativamente elevato e al centro di una raggiera che si estende lungo tutte le direzioni.\nL'aspetto ben definito di questo cratere ne suggerisce una formazione relativamente recente. Il cratere era stato precedentemente chiamato 'Olbers A', prima di essere rinominato dalla IAU."}
{"id": "1467499", "revid": "4252", "url": "https://it.wikipedia.org/wiki?curid=1467499", "title": "Giovenale di Narni", "text": "Biografia.\nFu di origine africana e, ordinato da papa Damaso I, fu primo vescovo di Narni.\nFu trovata un'opera detta \"Vita\", scritta dopo il VII secolo, di scarso valore storico.\nCulto.\nAlla morte, fu sepolto nella Porta Superiore della citt\u00e0, sulla via Flaminia. \nIl sepolcro, attribuito al successore Massimo, si conserva nella cattedrale di Narni. Nel IX secolo il corpo fu trafugato insieme a quello di altri santi, di San Cassio di Narni e Santa Fausta e trasportato a Lucca. Fu poi restituito a Narni.\nViene ricordato il 3 maggio unito a tre martiri della via Nomentana. Viene ricordato primo vescovo di Narni martire e patrono di Fossano e Narni dove, in suo onore, la seconda domenica di Maggio si tiene la Corsa all'anello."}
{"id": "1467501", "revid": "110157", "url": "https://it.wikipedia.org/wiki?curid=1467501", "title": "Mercatello (Marsciano)", "text": "Mercatello \u00e8 una frazione del comune di Marsciano, in provincia di Perugia.\nIl paese si trova a 210 ed \u00e8 occupato da 167 abitanti.\nNelle vicinanze scorre il fiume Nestore, su cui si trovano alcune briglie che sono in procinto di essere restaurate: in passato esse formavano una chiusa che veniva utilizzata per dare forza motrice al vicino mulino.\nStoria.\nPosto lungo la \"via Orvietana\" di storica memoria, fu in passato destinato ad ospitare i mercati, come si evince dalla struttura del borgo. Gli antichi padroni del luogo furono i Vibi, il cui stemma campeggia sulle strutture murarie.\nEconomia e manifestazioni.\nLa posizione in lieve collina consente la produzione di un vino di buona qualit\u00e0 ."}
{"id": "1467504", "revid": "188116", "url": "https://it.wikipedia.org/wiki?curid=1467504", "title": "Military Intelligence", "text": "Military Intelligence (MI) viene definita comunemente la comunit\u00e0 dei servizi segreti del Regno Unito, ufficialmente \"United Kingdom intelligence community\". Fino al 2001 era esclusivamente militare.\nStoria.\nNel 1895 la responsabilit\u00e0 delle informazioni militari venne assunta direttamente dal comandante in capo e allo scoppio della seconda guerra boera nel 1899, contava 13 ufficiali.\nL'attivit\u00e0 del servizio di intelligence britannica ha inizio nel 1909 con il \"Secret Service Bureau\", come iniziativa congiunta dell'Ammiragliato britannico e del Ministero della Guerra. Esso nel corso del prima guerra mondiale (1915) fu ridenominato \"Military Intelligence\" e suddiviso in varie sezioni, individuate ordinariamente con la sigla MI seguita dal numero della sezione, dipendenti dal \"Directorate of Military Intelligence\" del ministero della Guerra.\nNel corso della sua esistenza la Direzione dell'Intelligence Militare sub\u00ec diversi cambiamenti organizzativi ed alcune sezioni divennero autonome, l'MI5 nel 1931 mentre l' MI6 nel 1922, alle dipendenze del Foreign Office. Nel luglio 1940 fu costituito il SOE (Special Operations Executive), per operazioni clandestine e sabotaggi nei Paesi occupati dai tedeschi durante la Seconda guerra mondiale. \nDal 1964 le competenze del ministero della Guerra sono passate al neo ministero della Difesa (MoD), e il Direttorato del MI ha assorbito il Naval Intelligence Division e il Royal Air Force Intelligence nel neocostituito \"Defence Intelligence Staff\".\nNel 1994 fu istituito l\"'Intelligence and Security Committee\", il comitato parlamentare di controllo sui servizi.\nDel 2001 \u00e8 la nascita dell'intelligence civile, dipendente come il MI5 (che restano militari) dall'Home Office, con il \"National Criminal Intelligence Service\", oggi incorporato nel \"National Crime Agency\".\nDipartimenti.\nLe suddivisioni originariamente erano:\nI servizi oggi.\nAnche se la dizione ufficiale \u00e8 \"United Kingdom intelligence community\", ancora oggi in Gran Bretagna ci si riferisce informalmente ai servizi segreti britannici con la sigla MI.\nEntrambi i servizi, con il GCHQ, sono sotto la formale direzione del \"Joint Intelligence Committee\" (JIC), assistito dal \"Joint Intelligence Organisation\". L'altra agenzia che si occupa di intelligence e sicurezza nazionale e all'estero \u00e8 il \"Government Communications Headquarters\" (GCHQ). Dipende direttamente dal ministero degli esteri ed \u00e8 responsabile della sicurezza delle comunicazioni, con personale anche civile.\nIl Defence Intelligence, dipendente dallo \"Strategic Command\" del ministero della Difesa, istituito nel 1964 dalla fusione dell'Air force intelligence e del Naval intelligence con il \"Directorate of Military intelligence\".\nSi occupa di \"cyber intelligence\" e dell'analisi dell'intelligence \"all-source\"\". Questa disciplina attinge informazioni da una variet\u00e0 di fonti palesi e segrete per fornire le informazioni necessarie per supportare le operazioni militari, la pianificazione di emergenza e per informare la politica di difesa e le decisioni sugli appalti pubblici all'estero.\nCon gli Special Branch della Polizia del Regno Unito, che si occupano di antiterrorismo, dal ministero dell'interno dipendeva anche il \"Serious Organised Crime Agency\" (SOCA), dal 7 ottobre 2013 National Crime Agency, agenzia che si occupa di antiterrorismo, antidroga e riciclaggio, in stretto contatto con la Polizia e il MI-5. Di antiterrorismo domestico si occupa anche l\"Office for Security and Counter-Terrorism\" (OSCT).\nInfine il \"National Ballistics Intelligence Service\", che si propone di utilizzare il proprio database per memorizzare le informazioni balistiche su tutti i casi che coinvolgono armi da fuoco."}
{"id": "1467506", "revid": "1718925", "url": "https://it.wikipedia.org/wiki?curid=1467506", "title": "W\u00e4rtsil\u00e4", "text": "W\u00e4rtsil\u00e4 \u00e8 un'azienda finlandese con quartier generale a Helsinki, specializzata soprattutto nella fabbricazione di sistemi di propulsione e generazione d'energia per uso marino e centrali elettriche.\nNel 1997 W\u00e4rtsil\u00e4 ha assorbito New Sulzer Diesel, societ\u00e0 costituita nel 1990 in seguito allo spin-off della divisione motori diesel della Sulzer dall'azienda principale.\nW\u00e4rtsil\u00e4 Italia.\nL'azienda ha rilevato nel 1999 da Fincantieri la Grandi Motori Trieste che ora \u00e8 denominata W\u00e4rtsil\u00e4 Italia.\nL'azienda, oltre ai motori per uso navale, produce motori Diesel o bi-fuel gasolio/gas naturale, motori per generatori di corrente per centrali elettriche da 1 fino a , motori per la propulsione e gruppi elettrogeni.\nW\u00e4rtsil\u00e4-Sulzer RTA96C.\nL'azienda produce il motore pi\u00f9 grande del mondo, il W\u00e4rtsil\u00e4-Sulzer RTA96C. Si tratta di un motore due tempi Diesel, disponibile in versioni da 6 fino a 14 cilindri in linea, per uso navale, prevalentemente in grandi navi portacontainer. La versione a 14 cilindri ha una cilindrata unitaria di , e una cilindrata totale di ed eroga la potenza di , con una coppia massima di oltre al regime di 102 giri/minuto, che coincide con quello di potenza massima. Il peso supera le , il consumo di massima economia \u00e8 di /h di gasolio ed ha un rendimento di oltre il 50% che ne fa anche il motore a gasolio pi\u00f9 efficiente al mondo. Per ridurre lo stress laterale sulle pareti, i pistoni non sono connessi direttamente alla biella. Il motore va abbinato a un generatore di vapore che, sfruttando il calore dei gas di scarico, attiva un turboalternatore a vapore, il quale genera energia elettrica per tutte le necessit\u00e0 di bordo, oltre a fornire direttamente vapore per altri servizi, migliorando cos\u00ec ulteriormente il rendimento energetico."}
{"id": "1467512", "revid": "339392", "url": "https://it.wikipedia.org/wiki?curid=1467512", "title": "Bandiera dell'Unione europea", "text": ""}
{"id": "1467516", "revid": "1543377", "url": "https://it.wikipedia.org/wiki?curid=1467516", "title": "Sa scomuniga de predi Antiogu arrettori de Masuddas", "text": "Sa scomuniga de predi Antiogu arrettori de Masuddas \u00e8 un componimento satirico in versi scritto da anonimo e databile intorno alla met\u00e0 del XIX secolo. \nIl componimento \u00e8 una lunga predica fatta da Padri Antiogu, parroco di Masullas, dedicata agli ignoti ladri che hanno rubato il suo bestiame. In questi versi Padri Antiogu, espressione della cultura paesana, scomunica ufficialmente (usando le formule latine, unici versi non in sardo) i malfattori e condanna i vizi e i peccati della sua comunit\u00e0, dai giovani agli anziani.\nStoria delle edizioni.\nLa prima edizione stampata del poema risale al 1879, ad opera dalla tipografia del Corriere di Sardegna in Cagliari, su un foglio destinato al pubblico popolare. La composizione della poesia risale per\u00f2 a molti anni prima, ed \u00e8 probabilmente databile intorno al 1850 periodo di grande polemica nell'isola da parte del clero per l'abolizione delle decime a cui \"Sa scomuniga\" fa riferimento. \nNel 1942 la poesia fu raccolta e stampata dallo studioso Max Leopold Wagner che di essa disse \"non ha pretensioni letterarie, ma non manca di \u201cvis comica\u201d, appunto perch\u00e9 rispecchia anch'essa la mentalit\u00e0 primitiva e la lingua piena di nasalizzazioni, di trasposizioni di suoni e di spropositi della gente campagnuola.\". In tempi pi\u00f9 recenti \u00e8 stata pubblicata nel 1983 un'altra ricostruzione del testo da parte di Antonello Satta."}
{"id": "1467518", "revid": "287204", "url": "https://it.wikipedia.org/wiki?curid=1467518", "title": "Zoltan Gera", "text": ""}
{"id": "1467521", "revid": "466539", "url": "https://it.wikipedia.org/wiki?curid=1467521", "title": "Elisa Anzaldo", "text": "Biografia.\nGiornalista professionista dal 1995, entra in Rai dopo aver lavorato in emittenti catanesi. Nel 2003 sposa il magistrato Fabrizio Gandini, conosciuto quando entrambi si occupavano, per le rispettive professioni, del delitto di Cogne. Nelle edizioni 2006-2007 e 2007-2008 conduce la sezione giornalistica di \"Unomattina\". Dal settembre 2008 passa alla conduzione del TG1 della notte.\nIl 25 maggio 2011, in polemica con il direttore Augusto Minzolini, annuncia il suo ritiro da conduttrice del TG1: contesta il fatto che esso violerebbe i pi\u00f9 elementari doveri dell'informazione pubblica come equilibrio, correttezza, imparzialit\u00e0 e completezza dell'informazione seguendo di circa un anno la medesima decisione della collega di redazione e amica Maria Luisa Busi. Fu cara amica di David Sassoli.\nDal 2013 torna alla conduzione del TG1 prima nell'edizione delle 17, in seguito quella delle 13:30 per poi lasciarla nel 2017. Dal 2017 sin al 2021 \u00e8 a capo della redazione \"societ\u00e0\" del TG1, che coprir\u00e0 argomenti come la pandemia SARS-COV-2. Dal 2022 torna al TG1 conducendo l'edizione delle 20:00."}
{"id": "1467525", "revid": "184737", "url": "https://it.wikipedia.org/wiki?curid=1467525", "title": "Sistema museale della comunit\u00e0 della Lessina", "text": ""}
{"id": "1467529", "revid": "486946", "url": "https://it.wikipedia.org/wiki?curid=1467529", "title": "Grande Fratello 2000", "text": ""}
{"id": "1467532", "revid": "486946", "url": "https://it.wikipedia.org/wiki?curid=1467532", "title": "Grande Fratello 2003", "text": ""}
{"id": "1467534", "revid": "486946", "url": "https://it.wikipedia.org/wiki?curid=1467534", "title": "Grande Fratello 2004", "text": ""}
{"id": "1467535", "revid": "486946", "url": "https://it.wikipedia.org/wiki?curid=1467535", "title": "Grande Fratello 2006", "text": ""}
{"id": "1467536", "revid": "1543377", "url": "https://it.wikipedia.org/wiki?curid=1467536", "title": "Tincomaro", "text": "Biografia.\nEra figlio ed erede di Commio, a cui successe sul trono attorno al 25/20 a.C. Sulla base delle sue monete si pu\u00f2 pensare che Tincomaro regn\u00f2 insieme al padre negli ultimi anni di vita di quest'ultimo. Poco si sa sul suo regno, anche se sulla base della sua monetazione si pu\u00f2 dedurre che egli fu pi\u00f9 ben disposto verso Roma rispetto al padre. E del resto i successori di Tincomaro utilizzarono il termine di \"rex\" sulle loro monete, cosa che indicherebbe il fatto che Tincomaro aveva dato inizio al processo per far diventare il suo un regno cliente di Roma. E sempre sulla base della monetazione di Tincomaro, paragonata a quella di Giuba II di Numidia, John Creighton ipotizza che il sovrano britannico fu ostaggio politico a Roma agli inizi del regno di Augusto. \nDal 16 a.C. merci romane sono presenti in maniera sempre maggiore nella capitale di Tincomaro, Calleva Atrebatum (oggi Silchester), e questo fatto pu\u00f2 far pensare che il sovrano atrebate aveva stabilito rapporti commerciali e diplomatici con Augusto.\nTincomaro fu cacciato dai suoi sudditi nell'8 d.C. per ragioni sconosciute e si rifugi\u00f2 proprio a Roma chiedendo aiuto. Fu rimpiazzato dal fratello Eppillo. Ma Augusto prefer\u00ec riconoscere ad Eppillo il titolo di \"rex\" invece di deporlo e rimettere sul trono Tincomaro, forse perch\u00e9 l'imperatore romano aveva pianificato di utilizzare questa deposizione come scusa per invadere la Britannia. Cosa che poi per\u00f2 non avvenne."}
{"id": "1467537", "revid": "486946", "url": "https://it.wikipedia.org/wiki?curid=1467537", "title": "Grande Fratello 2007", "text": ""}
{"id": "1467542", "revid": "666668", "url": "https://it.wikipedia.org/wiki?curid=1467542", "title": "Nazionale di calcio a 5 della Romania", "text": "La nazionale di calcio a 5 della Romania \u00e8, in senso generale, una qualsiasi delle selezioni nazionali di Calcio a 5 della Federa\u0163ia Rom\u00e2n\u0103 de Fotbal che rappresentano la Romania nelle varie competizioni ufficiali o amichevoli riservate a squadre nazionali.\nLa nazionale romena ha una storia brevissima che inizia appena nel 2004 con le qualificazioni al FIFA Futsal World Championship 2004 a Taiwan: inserita nel girone 9 disputato in Repubblica Ceca, la Romania \u00e8 giunta ultima battuta dai padroni di casa e da Israele. L'anno dopo partecipa alle qualificazioni per lo 2005: dopo una prequalificazione in cui passa il turno ai danni dell'Armenia, giunge ultima nel girone 2 che ha visto qualificarsi l'Ucraina. Nel 2007 infine vince il girone di prequalificazione all'Europeo mettendo in fila Lettonia, Bulgaria e Inghilterra, viene poi sorteggiata nel gruppo G assieme a Slovenia padrona di casa, Belgio e Moldavia. L'arrivo a pari merito tra i romeni e le prime due nominate fa s\u00ec che per differenza reti sia la Romania sorprendentemente ad accedere alla fase finale in Portogallo, prima della sua storia. In terra lusitana la formazione romena vince all'esordio sorprendendo 8-4 la Repubblica Ceca ma poi cede all'Italia ed al Portogallo, completando un europeo comunque molto positivo per gli uomini di Zoltan Jakab.\nRosa.\nAllenatore: Sito Rivera"}
{"id": "1467543", "revid": "1745361", "url": "https://it.wikipedia.org/wiki?curid=1467543", "title": "Lista di demoni", "text": "Di seguito la lista di dem\u00f2ni; queste creature sono definite dem\u00f2ni da religioni, credenze o demonologie di varia natura. Va segnalato come alcune entit\u00e0 abbiano assunto carattere demoniaco presso alcuni popoli dopo essere state adorate come d\u00e8i da altri. "}
{"id": "1467544", "revid": "628767", "url": "https://it.wikipedia.org/wiki?curid=1467544", "title": "Campagne balcaniche dell'imperatore Maurizio", "text": "Nel Tardoantico, Maurizio (582-602) fu il solo imperatore bizantino, se si eccettua Anastasio I, che combatt\u00e9 per mantenere il possesso dei Balcani contro i barbari che premevano alle frontiere. Il sovrano condusse una serie di campagne per difendere la zona dagli assalti di Avari e Slavi. Nella seconda met\u00e0 del suo regno, Maurizio pot\u00e9 concentrarsi su di essi dopo essere giunto ad una pace favorevole con la Persia sasanide. Le campagne balcaniche dell'imperatore Maurizio furono nel complesso vittoriose, e poco manc\u00f2 che preservassero l'autorit\u00e0 bizantina (o romano orientale) sull'area a sud del Danubio. I successi riportati da Maurizio furono vanificati dal caos scatenatosi sotto i suoi successori, su tutti Foca. Si potrebbe azzardare che queste campagne siano le ultime \"classiche\" azioni contro i barbari sul limes renano-danubiano che dall'epoca augustea aveva delimitato l\"'orbis romanus\".\nI Balcani fino al 582.\nQuando Maurizio sal\u00ec al trono, i Balcani costituivano un capo d'accusa evidente contro la politica dei suoi predecessori. Giustiniano I non aveva fatto quasi niente per difendere l'area dagli Slavi, che gi\u00e0 dal 500 circa premevano sulla frontiera dandosi sempre pi\u00f9 spesso al saccheggio. Il grande sovrano ricostru\u00ec, \u00e8 vero, le fortificazioni del \"limes\" danubiano, ma non intraprese campagne locali per concentrarsi su teatri di guerra occidentali (Africa, Italia, Spagna) ed orientali (Levante, Persia). Il suo nipote e successore Giustino II se la cav\u00f2 mettendo gli uni contro gli altri Avari, Gepidi e Slavi. Col tempo per\u00f2 il khanato degli Avari divenne la minaccia pi\u00f9 concreta. Giustino II aveva permesso che gli Avari attaccassero gli Slavi dal territorio romano: ai nomadi non fu difficile capire da che parte della frontiera era pi\u00f9 vantaggioso darsi al saccheggio. Peggio ancora, Giustino II diede il via alla guerra Romano-Persiana del 572-591, che costrinse Bisanzio a mantenere in Anatolia orientale e Armenia potenti forze che servivano invece nei Balcani.\nInfine, il predecessore diretto e suocero di Maurizio, Tiberio II Costantino svuot\u00f2 letteralmente il tesoro: col che, gli Slavi continuarono a fare il bello e il cattivo tempo su e gi\u00f9 per la penisola balcanica, avviando lo smantellamento delle strutture urbane e sociali tardo-antiche.\nPochi mesi prima che Maurizio salisse al trono, il khan degli Avari Baian, con il supporto dei suoi ausiliari slavi, prendeva Sirmium in Pannonia, facendone un'utile base di operazioni a sud del Danubio per saccheggiare in tutta calma i Balcani; tanto pi\u00f9 che guadare la Sava \u00e8 certo pi\u00f9 facile che varcare il Danubio. Comprare la pace dagli Avari era possibile, cos\u00ec come persuaderli a lasciare il territorio romano; ma quelli violavano spesso gli accordi. Quanto agli Slavi, allora sotto il potere \u00e0varo, costituivano un problema di ordine differente. Avendo un'organizzazione tribale primitiva, andavano saccheggiando qua e l\u00e0 per conto proprio, nel tentativo di sottrarsi al dominio degli Avari.\nIncursioni avaro-slave dal 582 al 591.\nCaduta Sirmium, le incursioni degli Slavi si moltiplicarono. Nel 583 i loro raid raggiunsero persino il Peloponneso, che per oltre sei secoli avrebbe ospitato popolazioni slave, per quanto ci\u00f2 possa suonare incredibile oggi. I Bizantini risposero fondandovi la fortezza di Monemvasia. L'anno seguente gli Avari conquistarono Singidunum (l'odierna Belgrado) e Viminacium, spazzando via molte delle fortificazioni del \"limes\" danubiano che Giustiniano I aveva fatto costruire o restaurare. L'evidente distruzione di gran parte della vecchia Atene avvenne probabilmente proprio in quel periodo.\nLe forze di Maurizio erano bloccate in Anatolia e Armenia dalla guerra contro la Persia scatenata da Giustino II, sicch\u00e9 ben poco si poteva fare contro le devastazioni avaro-slave nei Balcani. La zona andava difesa, un compito militare poco appetibile perch\u00e9, a differenza che sul fronte persiano, non c'era la possibilit\u00e0 per i soldati di saccheggiare a piacimento per arrotondare il soldo militare. Le truppe erano poco motivate e combinavano ancora meno. Fece eccezione una vittoria del generale Comenziolo, che ad Adrianopoli nel 584/585 costrinse gli Slavi a fare marcia indietro dalla Tracia per poi buttarsi a pesce sull'indifesa Grecia.\nI Balcani erano ridotti talmente male che nel 585 lo Shah di Persia Ormisda IV poteva sperare di ottenere una pace favorevole, tale da garantirsi la signoria sull'Armenia. Maurizio per\u00f2 non volle mollare e rifiut\u00f2 l'offerta; sei anni dopo avrebbe ottenuto lui una pace favorevole - e l'Armenia - dopo una serie di successi sul campo di battaglia. In quel torno d'anni gli tocc\u00f2 abbozzare mentre Avari e Slavi scorrazzavano liberamente nei Balcani, contrastati quasi solo dalla guarnigione romana rimasta isolata a Singidunum, che minacciava (in teoria) il cuore dei possedimenti avari in Pannonia, l'attuale Ungheria. Guarnigione o no, quando gli Avari attaccavano in forze erano guai: non fu possibile impedirgli di distruggere citt\u00e0 fortificate come Ratiaria e Oescus sul Danubio o di assediare Tessalonica nel 586, il tutto mentre i soliti Slavi sommergevano tutto fino al Peloponneso. Guidati dal prudente Comenziolo, i romano-bizantini evitavano accuratamente lo scontro diretto limitandosi ad azioni disturbo e raid notturni - una tattica che oggi definiremmo di guerra asimmetrica consigliata nello Strategikon, fondamentale manuale bellico attribuito all'imperatore Maurizio. Nel 586 e ancora l'anno dopo, Comenziolo sconfisse pi\u00f9 volte gli Slavi sul basso Danubio; il khan avaro Bayan gli sfugg\u00ec per un soffio ben due volte. A Tomi, sulla costa del Mar Nero Bayan fugg\u00ec tra le lagune, mentre un'imboscata sul versante meridionale della catena balcanica and\u00f2 a monte per un grottesco equivoco cos\u00ec riportato dallo storico coevo Teofilatto Simocatta:\nLa frase citata, a mo' di curiosit\u00e0 linguistica, \u00e8 considerata il primo esempio della lingua romena, anche se in realt\u00e0 si tratta semplicemente del basso latino ancora in uso nell'esercito romano dell'epoca, non ancora grecizzato.\nL'anno dopo questo imbarazzante contrattempo, Prisco ricevette il comando al posto di Comenziolo. La sua prima campagna in Tracia e Mesia fu un fiasco cos\u00ec solenne da incoraggiare gli Avari ad avanzare fino al Mar di Marmara. Pare tuttavia che i ponti sulla Sava che gli Avari controllavano fossero in cattivo stato di manutenzione, cos\u00ec i barbari dovettero alleviare via via la pressione.\nMaurizio faceva il possibile per inviare rinforzi nei Balcani, ma gli Slavi continuavano a saccheggiare. Gli servivano soldi: cos\u00ec nel 588 pens\u00f2 di risparmiare tagliando di un quarto la paga dei soldati. Naturalmente scoppi\u00f2 un ammutinamento sul fronte persiano, e l'imperatore dovette rimangiarsi la decisione. Di conseguenza, ben poche forze restarono disponibili nei Balcani di l\u00ec alla conclusione vittoriosa del conflitto con la Persia, tre anni dopo.\nCampagne del 582-584.\nGli Avari, dopo essersi impadroniti di Sirmio, inviarono un'ambasceria all'Imperatore Maurizio, in seguito al quale fu firmata una tregua a caro prezzo per Bisanzio: l'Imperatore dovette versare agli Avari un tributo annuale di 80.000 monete d'oro e altri valori pregiati. Il trattato comunque non dur\u00f2 pi\u00f9 di due anni a causa dell'arroganza del Chagan degli Avari le cui pretese si facevano sempre pi\u00f9 smodate: prima pretese che l'Imperatore gli regalasse un elefante indiano, che alla fine non grad\u00ec nemmeno e rimand\u00f2 indietro, poi pretese oggetti pregiati in oro che ancora una volta non grad\u00ec, come se Bisanzio gli avesse fatto dono di oggetti di nessun valore. Quando pretese che il tributo annuale di 80.000 monete d'oro dovesse essere aumentato a 100.000 monete d'oro, di fronte al rifiuto dell'Imperatore, ruppe il trattato e invase il territorio bizantino, impadronendosi con la sorpresa della citt\u00e0 di Singidunum, rimasta senza presidio: aveva sorpreso la maggioranza degli abitanti della citt\u00e0 mentre si trovavano nei campi circondanti la citt\u00e0 mentre stavano provvedendo alla loro sussistenza (era estate e la citt\u00e0 stava soffrendo la carestia); ma il capo barbaro non espugn\u00f2 la citt\u00e0 senza combattere, e nella battaglia che segu\u00ec presso le porte della citt\u00e0 gli Avari ottennero una vittoria cadmea. Dopo essersi impadronito e raso al suolo molte delle citt\u00e0 circostanti dell'Illirico, come Augustae e Viminacium, cinse d'assedio Anchialo, devastando nel frattempo i villaggi circostanti ma decidendo di non demolire le terme, sembra per richiesta del suo harem, che aveva gradito i bagni termali. Dopo tre mesi un'ambasceria inviata da Bisanzio e condotta da Elpidio, distinto senatore e governatore della Sicilia, e da Comenziolo, una delle guardie del corpo dell'Imperatore, raggiunse Anchialo per implorare al Chagan una tregua. Quando il Chagan minacci\u00f2 che avrebbe distrutto le lunghe mura, Comenziolo cominci\u00f2 un discorso in risposta all'arroganza del Chagan. Il discorso di Comenziolo fece adirare moltissimo il Chagan, che, violando i diritti degli ambasciatori, lo fece incatenare e lo minacci\u00f2 di condannarlo all'esecuzione, per poi calmarsi il giorno successivo e decidendo di liberarlo. L'anno successivo, fu inviata una nuova ambasceria, sempre condotta da Elpidio, che propose al Chagan una tregua al prezzo dell'aumento del tributo che Bisanzio doveva versare agli Avari a 100.000 monete d'oro: dopo aver inviato Targizio presso l'Imperatore con Elpidio per proseguire le negoziazioni, decise di accettare la tregua a tali condizioni.\nTregua e la ripresa delle ostilit\u00e0: 585-586.\nA questo punto sembr\u00f2 che la pace fosse stata raggiunta, ma gli Avari decisero comunque di ricominciare le ostilit\u00e0, anche se, per non violare la tregua, decisero di non invadere in prima persona il territorio bizantino ma di affidare la missione agli Sclaveni loro tributari, i quali invasero l'Illirico, devastando fino alle lunghe mura e costringendo l'Imperatore a porre un presidio lungo le lunghe mura e a condurre fuori dalla citt\u00e0 le sue guardie personali. Per porre fine ai saccheggi degli Sclaveni, l'Imperatore affid\u00f2 l'esercito a Comenziolo: costui si mosse in Tracia e si scontr\u00f2 con le orde di Sclaveni presso il fiume Erginia, ottenendo un grande successo e venendo premiato con il titolo di \"magister militum praesentalis\". In estate si mosse con il suo esercito fino ad Adrianopoli, da l\u00ec mosse verso il forte di Ansinon, dove ottenne un altro successo sui barbari.\nAll'inizio dell'autunno del 586, tuttavia gli Avari ruppero il trattato cogliendo il seguente pretesto: uno scita resosi reo di aver dormito con una delle moglie del Chagan, temendo di venire scoperto, fugg\u00ec presso la sua trib\u00f9 ancestrale, i Turchi; dopo aver attraversato il Danubio e raggiunto la citt\u00e0 di Libidina, fu catturato da uno dei comandanti bizantini posti a difesa del Danubio, e narr\u00f2 tutta la sua vicenda; sembrandogli verosimile la sua vicenda, il comandante lo invi\u00f2 all'Imperatore. Targizio si trovava ancora a Costantinopoli come ambasciatore, richiedendo il tributo annuale che Bisanzio era tenuto a pagare agli Avari e probabilmente la consegna del seduttore: tuttavia l'Imperatore non volle pi\u00f9 pagare il tributo n\u00e9 consegnare il seduttore e mand\u00f2 in esilio Targizio sull'isola di Chalcitis, dove rimase sei mesi in prigionia. Il Chagan reag\u00ec con la guerra e gli Avari devastarono la Scizia e la Mesia, espugnando molte citt\u00e0, come Rateria, Bononia, Aquis, Dorostolon, Zaldapa, Pannasa, Marcianopolis, e Tropaion; l'Imperatore reag\u00ec affidando il comando dell'esercito a Comenziolo.\nComenziolo, giunto ad Anchialo, riun\u00ec l'esercito, scelse i guerrieri pi\u00f9 valorosi, e li separ\u00f2 dai pi\u00f9 inetti. Divise inoltre l'esercito in tre divisioni (ognuna affidata a un generale: a Martino affid\u00f2 il comando dell'ala destra, a Casto l'ala sinistra, mentre assunse egli stesso il comando dello schieramento centrale) e li invi\u00f2 separatamente contro i barbari; Comenziolo aveva a disposizione 6.000 soldati. Mentre Casto, partito in direzione di Zaldapa e della catena dei monti Haemus, aggred\u00ec all'alba il nemico cogliendolo di sorpresa e sconfiggendolo agevolmente guadagnando anche un consistente bottino che per\u00f2 fu recuperato dal nemico il giorno dopo, Martino giunse nelle vicinanze di Tomi, dove scopr\u00ec che il Chagan e gli Avari erano accampati nelle vicinanze. Martino decise quindi di attaccarli di sorpresa e l'attacco ebbe successo infliggendo pesanti perdite al nemico, anche se il Chagan riusc\u00ec a scampare alla cattura fuggendo su un'isola l\u00ec vicina, come i Bizantini scoprirono cinque giorni dopo interrogando disertori avari. Successivamente, in mattinata, Martino si ritir\u00f2 nel luogo dove Comenziolo gli aveva ordinato di arrivare e lo raggiunse in quel luogo Casto con le sue truppe.\nDopo che Martino e Casto scoprirono che Comenziolo aveva raggiunto Marcianopolis, si ritirarono da lui. Comenziolo mosse quindi il suo intero esercito verso il suo accampamento, che pose nei pressi dei monti Haemus, dove il generale ordin\u00f2 alla sua armata di accamparsi qui per i due giorni successivi. In mattinata Comenziolo ordin\u00f2 a Martino di osservare i movimenti nemici e scoprire se gli Avari avessero attraversato il fiume nei pressi del ponte, mentre ordin\u00f2 a Casto di fare lo stesso ma in un altro punto: essi dovevano scoprire i piani del nemico, e se fosse accampato sul lato opposto del fiume. Quando Martino scopr\u00ec che il nemico era sul punto di attraversare il fiume, si ritir\u00f2 e un\u00ec le sue truppe con Comenziolo, ma Casto decise invece di attraversare il fiume e affrontare l'avanguardia nemica, infliggendo loro qualche perdita, per poi provare a tornare presso Comenziolo, cosa che non gli riusc\u00ec per il sopraggiungere della notte. Il giorno successivo, gli Avari attraversarono il fiume utilizzando il ponte, essendo impossibile fare altrimenti a causa del fiume in piena, e si imbatterono in Casto che stava tentando di tornare negli accampamenti. L'esercito di Casto, colto nel panico, fugg\u00ec disperdendosi per le foreste, ma gli Avari li inseguirono e riuscirono a catturarne molti, tra cui Casto stesso. Il Chagan ordin\u00f2 quindi al suo esercito di devastare l'intera Tracia. Quando gli Avari erano intenti a devastare i sobborghi di Mesembria, dopo aver vinto uno scontro con cinquecento guardie, si narra che Ansimuth, un comandante al comando di una forza di fanteria stazionata in Tracia, raccolse le sue truppe non appena scopr\u00ec dell'incursione avara e tent\u00f2 di affrontarli in battaglia, venendo per\u00f2 catturato dal nemico. Approfittando del fatto che le truppe di Comenziolo si trovavano ancora nelle foreste dei monti Haemus, gli Avari devastarono la Tracia.\nComenziolo allora mosse il suo esercito dai monti Haemus fino a Calvomuntis e Libidurgon. Il Chagan si trovava a non pi\u00f9 di quattro miglia di distanza, mentre la sua orda era dispersa per il resto della Tracia. Comenziolo dispose in un'unica formazione il suo esercito, ordinandogli di aggredire in un'imboscata l'accampamento del Chagan e catturarlo. Un grottesco equivoco, che mise in confusione l'esercito bizantino, permise al Chagan di scampare alla cattura:\nMalgrado ci\u00f2 i Bizantini riuscirono ad infliggere pesanti ma non decisive perdite al nemico.\nRipresosi dallo scampato pericolo, il Chagan ordin\u00f2 alla sua armata di attaccare le citt\u00e0 bizantine: l'esercito avaro riusc\u00ec cos\u00ec ad espugnare il forte di Appiaria, grazie al tradimento di un suo abitante, Busas. Costui, catturato dagli Avari, visto che gli abitanti della citt\u00e0 non intendevano pagare il riscatto per la sua liberazione, per scampare all'esecuzione, insegn\u00f2 al nemico le arti dell'assedio: grazie a una nuova efficiente macchina d'assedio che Busas insegn\u00f2 agli Avari come costruire, il nemico riusc\u00ec cos\u00ec ad espugnare Appiaria, e numerose altre citt\u00e0 della Tracia. Non riusc\u00ec per\u00f2 ad espugnare Beroe a causa della strenua resistenza degli assediati, anche se riusc\u00ec ad ottenere un tributo in cambio della rinuncia alla prosecuzione dell'assedio.\nAl Chagan non riusc\u00ec neppure l'espugnazione di Diocletianopolis, a causa della strenua resistenza della popolazione e delle forti difese della citt\u00e0 (catapulte e altre difese sulle mura che rendevano molto ardua l'espugnazione). Dopo aver tentato invano di espugnare Philippopolis, il Chagan tent\u00f2 almeno di espugnare Adrianopoli, ma anche l\u00e0 la popolazione riusc\u00ec a resistere all'assedio. Nel frattempo, alla notizia della cattura di Casto e Ansimuth si diffuse nella capitale un malumore nei confronti dell'Imperatore per come stesse gestendo la guerra nei Balcani contro Avari e Slavi. L'Imperatore Maurizio riusc\u00ec per\u00f2 a ottenere la liberazione di Casto pagando un riscatto, per poi volgere il pensiero sulla guerra: assunse Giovanni Mystacon come generale affidandogli come secondo in comando il guerriero di origini longobarde Droctulfo. Il generale e il suo secondo in comando giunsero con il loro esercito nei pressi di Adrianopoli, costringendo il nemico a levare l'assedio e a ingaggiare battaglia con loro, riuscendo alla fine a prevalere sugli Avari grazie all'astuta strategia di Droctulfo: egli, ordinando alla sua ala di fingere la fuga, diede eccessiva confidenza agli Avari, che si lanciarono all'inseguimento dei soldati bizantini, che per\u00f2 si volsero indietro e prevalsero nella battaglia.\nCampagne di Prisco (587-590).\nDopo un anno di relativa tranquillit\u00e0 nei Balcani, nel corso dell'anno 588, il Chagan degli Avari present\u00f2 all'Imperatore la richiesta di un aumento di tributo; il rifiuto sdegnato dell'Imperatore riaccese la guerra nei Balcani. Il Chagan, infatti, ordin\u00f2 agli Slavi di costruire un grande numero di barche in modo che potesse controllare l'attraversamento del Danubio.\nGli abitanti di Singidunum sabotarono tuttavia, con attacchi improvvisi, la costruzione delle navi dando fuoco ad esse. Per tutta risposta i Barbari assediarono proprio Singidunum; dopo sette giorni di assedio, il Chagan, tuttavia, ordin\u00f2 ai Barbari di levare l'assedio e seguirlo nella sua campagna. Il Chagan si accamp\u00f2 a Sirmio e ordin\u00f2 alle orde di Slavi di raccogliere legname, in modo da poter attraversare con barche il fiume Saos. Attraversato il fiume, il Chagan invase i Balcani, e dopo cinque giorni era gi\u00e0 nei pressi di Bononia. L'Imperatore rispose all'invasione affidando la spedizione contro di essi al generale Prisco, e lo equipaggi\u00f2 con un esercito improvvisato. Prisco nomin\u00f2 Salviano secondo in comando, gli forn\u00ec mille cavalieri, e gli ordin\u00f2 di avanzare per occupare i punti strategici pi\u00f9 importanti per assicurarsi un vantaggio strategico. E cos\u00ec si avvicin\u00f2 ai passi di Procliane, dove si accamp\u00f2 e bivacc\u00f2; al quinto giorno, una volta superati i punti forti, si imbatt\u00e9 nell'avanguardia barbara; riconoscendo di non possedere una forza adeguata per scontrarsi con il nemico, si ritir\u00f2 nei punti forti, dove l'esercito imperiale poteva stare al sicuro. Quando i Barbari attaccarono i passi, la loro avanzata sub\u00ec una battuta di arresto, perch\u00e9 la forza di spedizione romana forn\u00ec un impedimento ai movimenti dei Barbari. Segu\u00ec quindi una battaglia tra Romani e Barbari, durata tutto il giorno, in cui l'esercito di Salviano ebbe la meglio, pur subendo molte perdite. Il mattino successivo il Chagan equipaggi\u00f2 Samur con 800 soldati e lo distacc\u00f2, ma gli Imperiali non si fecero intimorire dal rinforzo massiccio, e si scontrarono con essi, ottenendo un'altra vittoria. Ci\u00f2 per\u00f2 fece s\u00ec che il Chagan avanzasse con tutto l'esercito, e Salviano, non potendo affrontare con i pochi soldati che aveva l'intero esercito del Chagan, nel corso della notte abbandon\u00f2 i passi e raggiunse Prisco.\nIl Chagan, dopo aver trascorso tre giorni di fronte ai punti forti, al quarto scopr\u00ec che gli Imperiali erano fuggiti; all'inizio del quinto giorno attravers\u00f2 il terreno impervio dei passi. Dopo alcuni giorni di marcia raggiunse Anchialo, e, dopo essersi mosso di ulteriori tre miglia si imbatt\u00e9 negli esploratori di Prisco, che cattur\u00f2 e tortur\u00f2 per farsi svelare il loro obbiettivo, senza successo. Dopo cinque giorni, avanz\u00f2 verso Drizipera, che tent\u00f2 di espugnare; dopo che gli Avari costruirono macchine d'assedio, gli abitanti della citt\u00e0 decisero di aprire le porte della citt\u00e0 per confrontarsi in battaglia con gli Avari ma poi esitarono ad uscire per codardia; anche gli Avari esitarono ad attaccare perch\u00e9 temevano che presto dalla citt\u00e0 sarebbe uscito un grande esercito imperiale e il Chagan decise di levare l'assedio (questo almeno per le fonti dell'epoca; pi\u00f9 realisticamente \u00e8 possibile che abbia levato l'assedio per confrontarsi con l'esercito di Prisco). Nel corso del quinto giorno il Chagan raggiunse Perinto, che i Romani chiamavano Heracleia; qui gli Avari si confrontarono con l'esercito di Prisco, riuscendo ad avere la meglio: infatti Prisco, comprendendo di essere in inferiorit\u00e0 numerica, si ritir\u00f2 a Didymoteichon con la fanteria, e da l\u00ec raggiunse Tzurullon, dove mise in salvo il suo esercito. Ma i Barbari assediarono la citt\u00e0 dove si era rifugiato Prisco, e quando l'Imperatore Maurizio lo seppe cadde nello sconforto. Dopo quattro giorni di riflessione, l'Imperatore Maurizio trov\u00f2 un piano per salvare dalla capitolazione Prisco: comand\u00f2 a una delle sue guardie del corpo di farsi catturare dagli Avari e dichiarare loro che stava portando lettere imperiali a Prisco, in modo che gli Avari, dopo aver letto la lettera, fossero spinti dal contenuto della suddetta lettera (che comunicava l'arrivo di ingenti rinforzi per salvare Prisco) a levare l'assedio e ritirarsi oltre Danubio. La trovata ebbe successo e il Chagan, temendo l'arrivo di rinforzi, lev\u00f2 l'assedio in cambio di un piccolo tributo, e torn\u00f2 oltre Danubio, mentre Prisco, giunto l'autunno, torn\u00f2 a Costantinopoli per svernare (probabilmente cadde in disgrazia per il suo insuccesso nella spedizione anche se sembra aver recuperato il favore imperiale intorno al 593).\nLe campagne del 591-595.\nNella tarda estate del 591 Maurizio pot\u00e9 finalmente fare la pace con lo Shah di Persia Cosroe II, che cedette l'Armenia all'impero romano. I veterani del conflitto persiano erano a sua disposizione, cos\u00ec come il non indifferente serbatoio di reclute armeno. Visto che Avari e Persiani sembravano starsene buoni, i Romani nel 590/591 si concentrarono sulla minaccia slava. Maurizio visit\u00f2 di persona Anchialo ed altre citt\u00e0 della Tracia per sovrintendere alla ricostruzione e sostenere il morale, fin qui basso, delle truppe e della popolazione locale. Fatta la pace con la Persia ridispieg\u00f2 le sue truppe nei Balcani.\nNel 592 i romani ripresero Singidunum, perduta nel frattempo a favore degli Avari. Unit\u00e0 minori si diedero ad azioni \"di polizia\" anti-slave in Mesia, ristabilendo la sicurezza delle comunicazioni tra le citt\u00e0 romane. Maurizio aspirava a ricostruire una solida linea difensiva sul Danubio, come Anastasio I aveva fatto cent'anni prima per guardarsi dagli Unni. Ma non finiva qui, perch\u00e9 Maurizio intendeva tenere lontani Avari e Slavi dal territorio romano con il semplice espediente di invadere i loro territori. Ci\u00f2 avrebbe avuto anche l'effetto di consentire alle truppe romane di saccheggiare a piacere, rendendo la guerra pi\u00f9 appetibile e lucrosa, a tutto vantaggio del reclutamento.\nIl generale Prisco inizi\u00f2 a frustrare i tentativi degli Slavi di attraversare il Danubio nella primavera del 593. Li sconfisse pi\u00f9 volte, poi pass\u00f2 il grande fiume portando la guerra in paludi e foreste sconosciute della Valacchia fino all'autunno. Quindi, disobbedendo all'ordine dell'imperatore Maurizio di svernare a nord del Danubio, tra pantani surgelati e foreste senza foglie, Prisco si ritir\u00f2 in pi\u00f9 confortevoli quartieri d'inverno a Odessos. Ne approfittarono gli Slavi per assaltare nel 593/594 Mesia e Macedonia, distruggendo le citt\u00e0 di Aquis, Scupi e Zaldapa, in Dobrugia.\nNel 594 Maurizio silur\u00f2 Prisco in favore del proprio inesperto fratello Pietro. Questi, dopo qualche fallimento iniziale, tenne la posizione, sconfiggendo le orde slave a Marcianopoli e pattugliando il Danubio tra Novae e il Mar Nero. Verso la fine di agosto, attraverso il Danubio presso Securisca, a ovest di Novae, e si apr\u00ec la strada combattendo fino al fiume Helibacia, mandando a monte i preparativi degli Slavi per nuove incursioni a scopo di saccheggio.\nQuesto successo permise l'anno seguente a Prisco, cui nel frattempo era stato affidato un altro esercito pi\u00f9 a monte, di impedire agli Avari di stringere d'assedio Singidunum, grazie anche ad un'azione combinata con la flotta romana del Danubio. Gli Avari, che avrebbero voluto radere al suolo la fortezza e deportarne in servit\u00f9 gli abitanti, dovettero battere in ritirata.\nIn seguito gli Avari cambiarono obiettivo, puntando sulla Dalmazia dove misero a sacco varie fortezze, evitando scontri diretti con Prisco. La provincia era remota e impoverita, e il generale bizantino non poteva permettersi di abbandonare la difesa del Danubio, cos\u00ec distacc\u00f2 solo forze minori per infastidire gli Avari: forze che riuscirono tra l'altro a strappare loro parte del bottino\nCampagne di Prisco (591-593).\nNel 593, all'inizio della primavera, Prisco fu inviato dall'Imperatore nei pressi del Danubio con lo scopo di impedire agli Slavi di attraversare il fiume e dunque invadere la Tracia. A Prisco spett\u00f2 il comando della cavalleria, a Gentzon il comando della fanteria. Radunato l'esercito nei pressi di Heracleia, Prisco pass\u00f2 in rassegna gli alleati, cont\u00f2 le sue forze e diede loro la paga annuale. Da l\u00ec mosse in direzione di Drizipera, e da l\u00ec raggiunse Dorostolon. Il Chagan, nel frattempo, informato dell'offensiva imperiale, invi\u00f2 ambasciatori a Prisco, che accusarono gli Imperiali di aver rotto la pace e di non rispettare quindi i patti. Prisco ribatt\u00e9 che stesse conducendo la guerra non contro gli Avari, ma contro gli Slavi, perch\u00e9 la tregua con gli Avari non aveva concluso la guerra contro gli Slavi.\nAl dodicesimo giorno Prisco costru\u00ec navi e attravers\u00f2 il Danubio. Informato che Ardagasto stava inviando le orde slave a sud del Danubio per ottenere bottino, svent\u00f2 il suo attacco nel mezzo della notte, mandando in rotta il nemico. Gli Imperiali devastarono con successo il territorio di Ardagasto, e fecero molti prigionieri, che inviarono a Costantinopoli. Quando per\u00f2 Prisco annunci\u00f2 che parte del bottino sarebbe spettata all'Imperatore, un'altra parte al primogenito dell'Imperatore, e anche il resto della prole di Maurizio avrebbe ottenuto quote del bottino, i soldati, non volendo ricevere solo la minima parte del bottino accumulato, rischi\u00f2 di ammutinarsi, spingendo Prisco a contrattare con loro: i soldati avrebbero ricevuto una quota maggiore del bottino.\nRiuscito cos\u00ec a placare il furore dei soldati imperiali, Prisco invi\u00f2 parte del bottino all'Imperatore, facendolo trasportare da 300 soldati e nominando Tatimero come loro comandante. Durante il sesto giorno di marcia verso Costantinopoli, Tatimero si imbatt\u00e9 contro un'orda di Slavi, con cui il suo esercito dovette combattere: dopo un'aspra contesa, gli Imperiali sconfissero gli Slavi, anche se con qualche difficolt\u00e0 iniziale, facendo prigionieri cinquanta di essi. Tatimero raggiunse cos\u00ec la capitale con il bottino ancora integro e lo consegn\u00f2 all'Imperatore, che si mostr\u00f2 molto soddisfatto. Nel frattempo Prisco invi\u00f2 esploratori in perlustrazione: non avendo notizia di nemici nelle vicinanze, comand\u00f2 all'alba ad Alessandro di marciare nella regione oltre il fiume Helibacia. Alessandro, attraversato il fiume, si confront\u00f2 contro un'orda di Slavi, mandandoli in rotta. Gli Slavi si rifugiarono nelle foreste, inseguiti dai Romani, che tuttavia si trovarono in difficolt\u00e0 in un terreno impervio e ben conosciuto dal nemico, venendo nuovamente attaccati e subendo pesanti perdite: l'intero contingente imperiale sarebbe stato annientato, se Alessandro non fosse riuscito a condurre in breve tempo l'esercito fuori dalla foresta. Alessandro fece circondare il luogo, e prov\u00f2 a dare fuoco alla foresta per annientare il nemico, ma ci\u00f2 non funzion\u00f2. Tuttavia un gepido dell'esercito slavo disert\u00f2 agli Imperiali, e svel\u00f2 loro come entrare nella foresta senza pericolo: gli Imperiali, grazie all'informazione, annientarono gli Slavi e facendo prigionieri i superstiti.\nIl gepido svel\u00f2 agli Imperiali che i prigionieri slavi erano sudditi del re slavo Musocio, che era accampato l\u00ec vicino, e che gli Slavi con cui si era scontrato erano esploratori. Il gepido consigli\u00f2 agli Imperiali di condurre un attacco a sorpresa al re slavo per catturarlo. Alessandro torn\u00f2 a Prisco e gli consegn\u00f2 gli Slavi, che il generale fece giustiziare. Il gepido inform\u00f2 Prisco delle intenzioni di re Musocio, e gli consigli\u00f2 di attaccarlo; come assicurazione del successo, il gepido accett\u00f2 di ingannare il barbaro. Prisco accett\u00f2 con gioia la proposta e premi\u00f2 il disertore con doni sfarzosi: lo invi\u00f2 quindi presso Musocio, affinch\u00e9 lo ingannasse. Il gepido giunse presso Musocio, e gli chiese di fornirgli molte canoe, in modo da permettergli di punire i responsabili delle sciagure che avevano colpito Ardagasto. Poi raggiunse all'altra riva del fiume Paspirio. Prisco, come aveva concordato con il gepido, cominci\u00f2 la marcia all'alba, venendo raggiunto nel mezzo della notte dal gepido; gli chiese cento soldati, in modo da poter annientare i soldati barbari. Prisco distacc\u00f2 duecento soldati e li affid\u00f2 ad Alessandro: quando gli Imperiali giunsero nei pressi del fiume Paspirio, il gepido nascose l'esercito di Alessandro in un luogo. Nel corso della notte, mentre i Barbari stavano dormendo, il gepido diede ad Alessandro il segnale con canzoni avare. Alessandro attacc\u00f2 gli Slavi mentre stavano dormendo e li annient\u00f2. Alessandro chiese a Prisco di raggiungerlo per aumentare l'intensit\u00e0 dell'attacco: Prisco prese 3.000 soldati, ed attravers\u00f2 il fiume Paspirio, e sconfisse gli Slavi, molti dei quali furono fatti prigionieri. I superstiti slavi si assemblarono e attaccarono gli Imperiali, ma furono sconfitti per merito della fanteria condotta da Gentzon.\nNel frattempo l'Imperatore aveva inviato Tatimero presso Prisco per comunicargli l'ordine di svernare in territorio nemico, oltre Danubio. Ci\u00f2 scontent\u00f2 l'esercito, che rischi\u00f2 di ammutinarsi, perch\u00e9 riteneva troppo pericoloso e poco confortevole svernare in territorio nemico, esposti a temperature rigide e ad attacchi nemici. Il generale riusc\u00ec a calmare l'esercito accettando i loro reclami: decise di svernare a sud del Danubio.\nL'Imperatore, scontento per il mancato rispetto degli ordini, pun\u00ec Prisco destituendolo, ed assumendo al suo posto il fratello dell'Imperatore, Pietro, come generale. Prisco per\u00f2 non era ancora stato informato da ci\u00f2, e nel frattempo ricevette messaggeri dal Chagan che chiesero a Prisco i motivi della ritirata; Prisco ingann\u00f2 il Chagan con le argomentazioni pi\u00f9 plausibili. Tre giorni dopo, per\u00f2, Prisco fu informato che il Chagan stesse per attaccare gli Imperiali, e che aveva ordinato agli Slavi di attraversare il Danubio. Prisco invi\u00f2 un ambasciatore, il dottore Teodoro, presso il Chagan persuadendolo ad accettare la pace: in cambio della pace, per\u00f2, il Chagan pretendeva parte del bottino. Prisco acconsent\u00ec scontentando parte dell'esercito, che era sul punto di rivoltarsi: il generale riusc\u00ec per\u00f2 con discorsi convincenti a persuadere l'esercito a cedere al Chagan parte del bottino. Gli Imperiali consegnarono al Chagan i prigionieri barbari, risolvendo la disputa, anche se non gli consegnarono una quota delle altre spoglie di guerra. Dopo essere passato per Drizipera, Prisco raggiunse Costantinopoli, dove Maurizio rimprover\u00f2 Prisco per aver consegnato parte del bottino agli Avari.\nCampagne di Pietro e di Prisco (594-595).\nAl posto di Prisco, Maurizio nomin\u00f2 comandante delle truppe a difesa dei Balcani Pietro, fratello dell'Imperatore. Maurizio sped\u00ec lettere imperiali riguardanti la riduzione della paga militare e ordin\u00f2 al fratello di raggiungere l'accampamento. Pietro part\u00ec dunque da Perinto per raggiungere Odesso, passando per Drizipera. Inizialmente i soldati accolsero il nuovo comandante con favore al suo arrivo a Odesso, ma quando, intorno al quarto giorno, Pietro comunic\u00f2 ai soldati il contenuto delle missive imperiali, le truppe minacciarono di rivoltarsi. Quando Pietro decise di organizzare un'assemblea per discuterne, l'esercito decise di non seguire pi\u00f9 i suoi ordini e, abbandonando il generale, si accamparono in un altro luogo a quattro miglia di distanza. Pietro dovette quindi negoziare con le truppe, modificando in modo favorevole per loro alcune parti del decreto imperiale sulla paga. Pubblicizz\u00f2 anche un decreto dell'Imperatore favorevole alle truppe, grazie al quale Pietro riusc\u00ec a ricondurre l'esercito all'obbedienza.\nIl quarto giorno, dopo aver informato l'Imperatore dell'ammutinamento, ormai rientrato, delle truppe, part\u00ec da Odesso e si mosse verso le regioni sulla sua destra; una volta raggiunta Marcianopolis, ordin\u00f2 a un migliaio di soldati di avanzare: esse si imbatterono in 6.000 slavi che stavano per tornare da una spedizione di saccheggio in territorio romano (avevano saccheggiato Zaldapa, Aquis e Scopi), e stavano trasportando il bottino su un grande numero di carri; quando gli Slavi si imbatterono nell'esercito imperiale, massacrarono i prigionieri maschi, e, non potendo evitare uno scontro, raccolsero i carri e li utilizzarono come barricata, disponendo le donne e i fanciulli nel mezzo della difesa; gli imperiali, tuttavia, esitarono a scontrarsi con gli Slavi, perch\u00e9 timorosi dei giavellotti che il nemico stava lanciando dalle barricate contro i loro cavalli. Il capitano dell'esercito imperiale, Alessandro, comand\u00f2 alle truppe imperiali di smontare da cavallo, e attaccare il nemico; alla fine gli Imperiali ruppero la barricata, e i Barbari, prima di arrendersi, massacrarono i prigionieri rimanenti. L'avanguardia fu premiata per questa vittoria inflitta agli Slavi con grandi premi. A causa di un infortunio, Pietro rimase inattivo, e Maurizio, adiratosi, scrisse lettere insultanti il fratello per la sua inazione. Ci\u00f2 spinse Pietro ad agire: spost\u00f2 il proprio accampamento, e raggiunse le sedi degli Slavi: ci\u00f2 implica che avesse attraversato il Danubio, malgrado le nostre fonti non lo riferiscano esplicitamente perch\u00e9 ostili nei confronti di Pietro. Il decimo giorno l'Imperatore Maurizio gli invi\u00f2 per lettera l'ordine di provvedere alla difesa della Tracia, in quanto l'Imperatore era stato informato che orde slave stavano per minacciare direttamente Costantinopoli. Ricevuti gli ordini, Pietro raggiunse il forte di Pisto, e successivamente arriv\u00f2 a Zaldapa; da l\u00ec passo per Iatro e per Latarchio, per poi accamparsi a Novae. Qui fu accolto con favore dalla popolazione locale e vi rimase per due giorni, prima di partire da l\u00ec ed accamparsi a Teodoropoli e raggiungere il luogo chiamato Curisca.\nIl terzo giorno Pietro stabil\u00ec i suoi quartieri nella citt\u00e0 di Asemo, citt\u00e0 da tempo minacciata dalle incursioni nemiche e che per tale motivo disponeva di una guarnigione, venendo ben accolto non solo dalla popolazione locale, ma anche dai soldati della guarnigione cittadina. Pietro decise, tuttavia, di arruolare i soldati della guarnigione nel suo esercito, rimuovendoli dalla difesa della citt\u00e0, ma i cittadini e la guarnigione si opposero, mostrandogli un decreto dell'Imperatore Giustino che garantiva alla citt\u00e0 protezione armata. Pietro rimase fermo nel suo proposito, ma i soldati della guarnigione, non volendo lasciare la protezione della citt\u00e0, si rifugiarono nella chiesa cittadina, pur di non seguire i suoi ordini. Pietro ordin\u00f2 sia al vescovo della citt\u00e0 che al comandante della fanteria Gentzon di far uscire i soldati dalla chiesa, ma entrambi si rifiutarono: Pietro pun\u00ec Gentzon rimuovendolo dalla carica e tent\u00f2 anche di punire il vescovo ordinando a una delle guardie del corpo imperiali di condurlo a forza disonorevolmente all'accampamento. I cittadini si opposero tuttavia alla punizione del vescovo ed espulsero dalla citt\u00e0 i soldati inviati a punirlo: dopo aver chiuso le porta delle citt\u00e0, urlarono acclamazioni all'Imperatore e insulti al generale. Pietro, che era accampato a un miglio dalla citt\u00e0, rinunciati ormai ai suoi propositi, lev\u00f2 l'accampamento, e si diresse pi\u00f9 avanti.\nIl sesto giorno, avendo evidentemente gi\u00e0 attraversato il Danubio (malgrado le nostre fonti evitino di riferirlo esplicitamente perch\u00e9 ostili a Pietro), invi\u00f2 un migliaio di soldati in avanguardia per controllare le mosse del nemico, ed essi si imbatterono in 10.000 Bulgari: essi stavano marciando senza timore di essere attaccati, poich\u00e9 i Romani erano in pace con il Chagan, ma gli Imperiali, per decisione del loro comandante, attaccarono con giavellotti i Barbari. I Bulgari inviarono ambasciatori per negoziare una fine alla lotta e consigliare gli Imperiali di non distruggere la pace: infatti la pace con gli Avari prevedeva che gli Imperiali non potessero attaccare gli Slavi a nord del Danubio. L'ufficiale del contingente invi\u00f2 gli ambasciatori a Pietro, che si trovava a otto miglia di distanza, ma il generale decise di optare per la guerra. I Bulgari ebbero per\u00f2 la meglio nello scontro risultante, mandando in rotta l'esercito imperiale, per poi informare il Chagan degli Avari dell'aggressione imperiale. Il Chagan invi\u00f2 dunque ambasciatori a Pietro, rimproverandolo per l'apparente rottura della tregua. Pietro conged\u00f2 gli ambasciatori con argomentazioni plausibili, e riusc\u00ec a rabbonire il Chagan con doni e una parte del bottino. Il quarto giorno Pietro, raggiunto un fiume imprecisato dalle fonti, ordin\u00f2 a 20 soldati di attraversare il fiume per osservare le mosse del nemico, ma furono tutti catturati dagli Slavi comandati da Periragasto, venendo poi costretti a fornire informazioni sull'esercito imperiale nelle vicinanze. Peiragasto, di conseguenza, prese il suo esercito, e si accamp\u00f2 alle rive del fiume.\nPietro, essendo ignaro della presenza del nemico nelle vicinanze, ordin\u00f2 all'esercito di attraversare il fiume: non appena il primo migliaio di truppe tentarono l'attraversamento, furono massacrati dal nemico. Il generale, resosi conto di ci\u00f2, ordin\u00f2 ai soldati di non attraversare pi\u00f9 il fiume poco per volta, perch\u00e9 ci\u00f2 avrebbe significato farsi massacrare dal nemico. Dopo che la formazione imperiale fu organizzata in questo modo, i soldati sulle zattere colpirono con armi a lunga gittata i soldati slavi, riuscendo ad uccidere il loro capo Peiragasto, e costringendoli a volgere in ritirata, abbandonando le rive del fiume. Dopo essersi impadroniti della riva del fiume, gli Imperiali costrinsero alla fuga il nemico uccidendone molti, anche se l'inseguimento non pot\u00e9 durare a lungo perch\u00e9 gli Imperiali erano sprovvisti di cavalli, e ritornarono all'accampamento. In seguito, il giorno successivo, l'esercito cadde nel panico per l'assenza di acqua: un prigioniero barbaro comunic\u00f2 per\u00f2 loro dove trovare dell'acqua svelando l'ubicazione del fiume Helibacia, risolvendo cos\u00ec questo grave problema. Non appena per\u00f2 gli Imperiali avevano cominciato ad abbeverarsi, essi furono attaccati dagli Slavi sulla riva opposta del fiume, che cominciarono a scagliare contro di loro armi a lunga gittata. Gli Imperiali risposero montando su zattere e attraversando il fiume per scontrarsi con i Barbari: questi ultimi ebbero per\u00f2 nettamente la meglio sugli Imperiali, mandandoli in rotta. A causa degli insuccessi subiti, Pietro venne destituito dal comando e torn\u00f2 a Costantinopoli, venendo sostituito da Prisco.\nAll'inizio della primavera (595), Prisco lasci\u00f2 Costantinopoli raggiungendo il suo esercito ad Astike; da l\u00ec si diresse a nord, attraversando il Dabubio e raggiungendo Novae Superiore. Il Chagan, informato, invi\u00f2 ambasciatori a Prisco per sapere i motivi del suo arrivo. Il generale tent\u00f2 di giustificare ci\u00f2 con le ragioni pi\u00f9 plausibili, ma il Chagan rispose che ora che Prisco era entrato in territorio nemico, aveva rotto il trattato, e dunque fornito il pretesto per la guerra.\nIl decimo giorno messaggeri raggiunsero la tenda di Prisco informandolo che il Chagan aveva raso al suolo le mura di Singidunum e aveva deportato la popolazione in territorio nemico. Prisco, senza indugi, navig\u00f2 il fiume fermandosi sull'isola di Singan, a trenta miglia da Singidunum, e da l\u00ec raggiunse Constantiola con dromoni: qui incontr\u00f2 il Chagan, con cui discusse sulla questione di Singidunum. Il Chagan giustific\u00f2 il proprio attacco a Singidunum sostenendo che fosse stato Prisco a violare per primo la tregua, entrando in territorio nemico.\nPrisco rispose accusando il Chagan di tirannia, al che il Chagan, insultato, abbandon\u00f2 la discussione minacciando di distruggere molte citt\u00e0 e ritirandosi nella propria tenda. Prisco per tutta risposta ordin\u00f2 a Goduino, fornendogli un esercito, di accorrere in aiuto di Singidunum, citt\u00e0 che si trovava in prossimit\u00e0 di due fiumi, il Saos e il Draos. Quando gli Avari in possesso di Singidunum si resero conto della controffensiva imperiale, fortificarono la citt\u00e0 disponendo intorno ad essa i loro carri. Ma alla fine i Romani riuscirono a tornare in possesso di Singidunum, e provvidero a fortificarla circondandola di mura. Il Chagan, inferocito per il rovescio subito, invi\u00f2 ambasciatori presso Prisco rompendo pubblicamente la tregua. Il decimo giorno il Chagan radun\u00f2 il proprio esercito e diresse i propri attacchi contro la Dalmazia.\nInvasa dunque la Dalmazia, il Chagan e le sue orde avare riuscirono, con macchine d'assedio, nell'impresa di espugnare Bonkeis e altri quaranta forti. Una volta informato dell'invasione della Dalmazia, Prisco affid\u00f2 2.000 soldati a Goduino, con l'ordine di contrastare queste incursioni. Essendo in inferiorit\u00e0 numerica, Goduino non pot\u00e9 che operare con azioni di guerriglia e disturbo: informato da due avari fatti prigionieri che il Chagan aveva posto 2.000 soldati a difesa del bottino accumulato, Goduino decise di reimposessarsene attaccandoli da dietro con un attacco a sorpresa e sterminandoli; una volta recuperato il bottino, lo sped\u00ec a Prisco. Il Chagan, inferocito per il rovescio, si ritir\u00f2 nei propri territori, e per diciotto mesi (autunno 595-estate 597) si raggiunse pertanto una pace.\nNiente di nuovo sul fronte settentrionale, 596-597.\nDopo questa campagna avara di modesto successo in Dalmazia, per un anno e mezzo nei Balcani si mosse ben poco. Gli Avari infatti decisero che l'Occidente offriva migliori prospettive di bottino e nel 596 razziarono le terre dei Franchi. Nel frattempo i romani usavano Marcianopoli, presso Odessos, come base d'operazioni sul basso Danubio in funzione antislava. Bisanzio si astenne dall'approfittare della \"distrazione\" avara ad occidente, e gli Slavi diedero ben pochi grattacapi.\nLe grandi campagne del 597-602.\nArricchiti dai riscatti strappati agli infastiditi Franchi, gli Avari ripresero le loro campagne danubiane nell'autunno del 597, cogliendo gli avversari di sorpresa e riuscendo ad assediare Prisco e il suo esercito a Tomi. Fu solo il 30 marzo 598 che levarono le tende: il redivivo Comenziolo era infatti in arrivo con un esercito di reclute che aveva condotto attraverso la catena dei Balcani fino al Danubio all'altezza di Zikidiba, presso l'attuale Medgidia, a soli 30 chilometri da Tomi. Non si sa il perch\u00e9, ma Prisco non gli prest\u00f2 aiuto: Comenziolo dovette sganciarsi su Iatrus, dove le sue forze furono messe in rotta e costrette ad aprirsi la strada a fil di spada oltre la catena balcanica. Gli Avari approfittarono della vittoria e avanzarono su Drizipera presso Arcadiopoli, tra Adrianopoli e Costantinopoli. Qui, tuttavia, gran parte dell'esercito e ben sette figli del khan degli Avari Bayan morirono di peste Comenziolo, caduto temporaneamente in disgrazia, fu rimpiazzato da Filippico, mentre Maurizio convocava le fazioni del Circo (un po' come gli ultr\u00e0 moderni, e altrettanto politicizzate) e la propria guardia scelta perch\u00e9 difendessero le lunghe mura della capitale. L'imperatore riusc\u00ec infine a cavarsi d'impaccio pagando gli Avari; lo stesso anno concluse con il khan Bayan un trattato di pace che peraltro consentiva esplicitamente ai romani di agire contro gli slavi in Valacchia.. Il resto dell'annata fu speso dai romani per riorganizzarsi e analizzare le cause dello scacco subito.\nFurono proprio gli imperiali a violare il trattato: Prisco avanz\u00f2 nell'area di Singidunum e ci svern\u00f2 nel 598/599. Il 599 vide gli eserciti di Prisco e Comenziolo scendere a valle verso Viminacium e attraversare il Danubio. Sulla sponda settentrionale i due sconfissero gli Avari in una battaglia che fu non solo la loro prima sconfitta \"in casa\" ma vide anche cadere sul campo altri figli del khan Bayan. Prisco si lanci\u00f2 quindi verso la pianura pannonica, patria adottiva degli Avari, che sconfisse nel cuore del loro impero, mentre Comenziolo montava la guardia presso il Danubio. In seguito ancora e sempre Prisco devast\u00f2 una vasta area ad est del Tibisco, rendendo pan per focaccia ad Avari e Slavi per le loro devastazioni nei Balcani. Varie trib\u00f9 avare e i loro sudditi Gepidi ne furono particolarmente colpiti. Due altre battaglie sulle rive del Tibisco si conclusero con altrettante disfatte avare.\nMentre Prisco portava avanti una campagna degna dei fasti di un Marco Aurelio, l'Esarca di Ravenna Callinico respingeva attacchi slavi in Istria.\nNell'autunno del 599 Comenziolo riapr\u00ec le Porte di Traiano, presso l'attuale Shipka, un passo di montagna che i Romani non utilizzavano pi\u00f9 da decenni. Nel 601 Pietro, il fratello dell'imperatore Maurizio, avanz\u00f2 fino al Tibisco e tenne gli Avari alla larga dalle cataratte del Danubio, vitali perch\u00e9 la flotta romana del Danubio potesse accedere alle citt\u00e0 di Sirmium e Singidunum. L'anno seguente Pietro sconfisse decisivamente gli Slavi in Valacchia, mentre il khanato Avaro, minacciato dagli Anti e dalla rivolta di varie trib\u00f9 avare, appariva sull'orlo del tracollo. Una delle trib\u00f9 ribelli disert\u00f2 in massa, passando al servizio di Bisanzio. I Romani avevano ristabilito la linea del Danubio e conducevano con successo una difesa attiva in Valacchia e Pannonia. Ma quando Maurizio ordin\u00f2 all'esercito di svernare per il 602/603 sulla riva settentrionale del Danubio, per consolidare i successi e risparmiare sulle spese d'acquartieramento, i suoi soldati si ammutinarono. Nel 593 Prisco aveva disobbedito a questo stesso ordine, senza patirne conseguenze; Pietro non os\u00f2 disobbedire a suo fratello e perse rapidamente il controllo dell'esercito, che marci\u00f2 dritto su Costantinopoli, abbattendo e assassinando Maurizio nel primo putsch militare riuscito della storia dell'impero bizantino.\nAttacco in prossimit\u00e0 di Costantinopoli (597-599).\nNell'estate del 597, il Chagan degli Avari riprese gli attacchi contro l'Impero, entrando nella Misia Tracia ed assediando la citt\u00e0 di Tomi. Informatone, Prisco mosse in difesa della citt\u00e0. Imperiali e Avari si accamparono nella vicinanza di Tomi, e, quando arriv\u00f2 l'inverno, non si mossero da l\u00ec. All'arrivo della primavera, tuttavia, la carestia colp\u00ec gli Imperiali, ma il Chagan non ne approfitt\u00f2, anzi: in prossimit\u00e0 della Pasqua del 598, il Chagan garant\u00ec agli Imperiali cinque giorni di tregua fornendo loro addirittura carri interi di provviste in modo che potessero superare la carestia; tale generosit\u00e0 potrebbe essere dovuta al fatto che il Chagan fosse stato informato che Comenziolo stesse marciando con un grande esercito in soccorso di Prisco. Il quarto giorno il Chagan richiese a Prisco spezie indiane, e Prisco acconsent\u00ec ad inviargliele. Quindi fu firmato un armistizio che dur\u00f2 per tutta la durata della Pasqua. Dopo la conclusione della Pasqua, il Chagan invi\u00f2 messaggeri per richiedere che le forze si separassero l'una dall'altra; e in questo modo gli Avari si allontanarono dall'esercito imperiale. Il sesto giorno, quando il Chagan fu informato che Comenziolo stava arrivando con un grande esercito a Nicopoli, per assistere Prisco in difficolt\u00e0, raccolse l'esercito e and\u00f2 incontro a Comenziolo. Quando Comenziolo fu informato che il Chagan si trovava in Misia, cominci\u00f2 la ritirata, desiderando evitare uno scontro con l'intero esercito avaro: si accamp\u00f2 dapprima nei pressi di Zikidiba, per poi raggiungere il settimo giorno Iatro. Gli Avari approfittarono dell'isolamento di Comenziolo e all'alba del giorno successivo giunsero in prossimit\u00e0 del suo accampamento, cogliendo impreparato l'esercito imperiale.\nTuttavia gli Avari rinviarono ogni attacco, probabilmente per riprendersi dopo la lunga marcia, permettendo cos\u00ec agli Imperiali di riorganizzarsi. Gli Avari uscirono comunque vincitori dallo scontro: le fonti dell'epoca, non molto obbiettive a dire il vero, accusarono di incompetenza Comenziolo che avrebbe mandato in confusione l'esercito trasferendo soldati della divisione centrale all'ala sinistra, e altri soldati dall'ala sinistra all'ala destra. Comenziolo tent\u00f2 la fuga con un pretesto, e anche il suo intero esercito, colto nel panico, batt\u00e9 in ritirata, attraversando il fiume circostante e fuggendo a quaranta miglia dal campo in completo disordine. Gli Avari ne approfittarono chiudendo i passi e sbarrando ogni via di fuga: gli Imperiali a quel punto subirono pesanti perdite ma seppero poi riorganizzarsi formando una falange e costringendo con la forza delle armi i Barbari a ritirarsi dai passi. L'esercito riusc\u00ec cos\u00ec a salvarsi, mentre Comenziolo, ancora in fuga, tent\u00f2 di entrare nella citt\u00e0 di Drizipera, ottenendo soltanto insulti per la sua codardia; Comenziolo raggiunse quindi le Lunghe Mura. Nel frattempo gli Avari assediarono ed espugnarono Drizipera, che fu saccheggiata e distrutta.\nL'arrivo minaccioso degli Avari in prossimit\u00e0 di Costantinopoli mise in panico gli abitanti della capitale, molti dei quali decisero di migrare in Calcedonia, sulla costa opposta del Bosforo. L'Imperatore Maurizio provvide alla sicurezza della capitale radunando l'esercito, le fazioni dell'Ippodromo e le proprie guardie del corpo e compiendo una spedizione per rinforzare le Lunghe Mura in vista di un attacco nemico che sembrava ormai imminente. L'ottavo giorno il senato bizantino persuase l'Imperatore ad inviare un'ambasceria al Chagan degli Avari: l'ambasciatore imperiale giunse quindi a Drizipera, dov'erano accampati gli Avari, e, dopo dodici giorni di attesa, fu ammesso alla tenda del Chagan. Gli Avari furono tuttavia colpiti dalla peste e, indeboliti da ci\u00f2, accettarono il ritiro dal territorio imperiale firmando una nuova pace con l'Impero. In base a questa pace, il Danubio fu ristabilito come confine tra i due stati e fu consentito agli Imperiali di attraversare il Danubio per combattere gli Slavi; in cambio, per\u00f2, gli Imperiali dovettero aumentare il tributo annuale che dovevano versare agli Avari di 20.000 solidi d'oro (dai 100.000 concordati nel 584 a 120.000 solidi).\nControffensiva imperiale (599-602).\nUna volta che gli Avari si ritirarono oltre Danubio, le truppe imperiali in Tracia inviarono ambasciatori presso l'Imperatore Maurizio accusando il generale Comenziolo di tradimento; Comenziolo fu sottoposto a indagini sul suo operato ma, venendo poi assolto, riottenne il comando dell'esercito nei Balcani. Nell'estate del 599 Comenziolo lasci\u00f2 la capitale, radun\u00f2 l'esercito, arriv\u00f2 nei pressi del Danubio e si ricongiunse con Prisco nei pressi di Singidunum.\nIl quarto giorno, nel corso di un'assemblea, Prisco annunci\u00f2 che la pace con gli Avari era rotta perch\u00e9 Maurizio aveva ordinato ai generali di rompere il trattato. L'esercito si mosse dunque fino a Viminacium, un'isola del Danubio; su quest'isola Comenziolo si ammal\u00f2. Mentre i Romani si stavano accingendo a spostarsi dall'isola di Viminacium nel territorio a nord del Danubio, il Chagan apprese delle mosse nemiche. Gli Avari, per tutta risposta, si misero a saccheggiare il territorio imperiale, mentre ai quattro figli del Chagan fu affidato l'incarico di impedire agli Imperiali di attraversare il Danubio. Gli Imperiali costruirono zattere ed attraversarono il Danubio e nella battaglia che segu\u00ec sulle rive del fiume ebbero la meglio sugli Avari. Prisco era rimasto con Comenziolo, ammalatosi, a Viminacium e non intendeva raggiungere la battaglia lasciando solo l'altro generale; poich\u00e9 per\u00f2 l'esercito imperiale era rimasto senza un comandante, i Barbari fecero incursioni nel loro accampamento. I soldati imperiali inviarono messaggeri a Prisco a Viminacium e lo implorarono di assisterli nella battaglia perch\u00e9, senza il suo comando, a loro dire non avrebbero potuto avere la meglio sul nemico. Non volendo adempiere a ci\u00f2 senza Comenziolo, lo costrinse a seguirlo ed insieme raggiunsero l'accampamento imperiale. Il secondo giorno ordin\u00f2 alle navi di spostare le proprie ancore a Viminacium; Prisco temeva che, mentre le loro navi erano stazionate sulle rive del fiume, gli Imperiali avrebbero potuto fare frequenti attraversamenti all'isola, con il rischio di frammentare l'esercito. Poich\u00e9 gli Avari erano impazienti di confrontarsi in battaglia, il quarto giorno Prisco organizz\u00f2 l'esercito in tre divisioni e inizi\u00f2 le operazioni militari; quanto a Comenziolo, sebbene le fonti, come al solito ostili nei suoi confronti, lo accusino di inazione, potrebbe essere stato tutt'altro inattivo: secondo lo Strategikon, nelle campagne contro il Danubio una significativa parte della cavalleria dovrebbe rimanere presso il fiume per proteggere l'attraversamento e diffondere terrore tra gli Slavi minacciando attacchi in direzioni diverse, permettendo all'avanguardia di ottenere vittorie pi\u00f9 agevoli su avversari disorganizzati; questo compito potrebbe essere stato affidato a Comenziolo, malgrado il silenzio delle fonti a lui ostili. Segu\u00ec dunque una battaglia tra gli Imperiali e gli Avari, questi ultimi divisi in quindici divisioni; la battaglia dur\u00f2 per molte ore, ma alla fine vide trionfare gli Imperiali: si concluse con 3.000 perdite tra gli Imperiale e 4.000 perdite tra gli Avari. Giunta la notte, gli Imperiali tornarono nell'accampamento.\nIl terzo giorno si ebbe un'altra battaglia e ancora una volta gli Imperiali ebbero nettamente la meglio, uccidendo 9.000 dei soldati avari. Il decimo giorno si ebbe un'altra battaglia e Prisco ottenne un altro trionfo, uccidendo 15.000 barbari, compresi i figli del Chagan. Il Chagan giunse al fiume Tisso e al tredicesimo giorno radun\u00f2 un esercito per confrontarsi con gli Imperiali in una quarta battaglia; quando Prisco lo seppe, si accamp\u00f2 presso il fiume Tisso e si confront\u00f2 in battaglia con il nemico, ottenendo ancora una volta la vittoria: un gran numero di soldati nemici fu annientato nello scontro. Prisco ordin\u00f2 a 4.000 soldati di attraversare il Tisso e indagare sulle mosse nemiche: attraversato il fiume, si imbatterono in tre insediamenti gepidi che assalirono e saccheggiarono, dopo aver massacrato 30.000 barbari; attraversato di nuovo il fiume, portarono con s\u00e9 molti prigionieri e un grande bottino che consegnarono a Prisco. Il ventesimo giorno il Chagan assembl\u00f2 un altro esercito e si diresse verso il Tisso, dove si scontr\u00f2 di nuovo con l'esercito di Prisco: gli Imperiali ottennero ancora un altro trionfo, uccidendo molti dell'esercito nemico tra Avari e Slavi e facendo prigionieri 3.000 avari, 8.000 slavi e 6.200 altri barbari. I prigionieri furono deportati nella citt\u00e0 di Tomi.\nPrima che l'Imperatore venisse a sapere di questi avvenimenti, il Chagan invi\u00f2 ambasciatori a Maurizio nel tentativo di riavere indietro i prigionieri; Maurizio, intimorito dalle minacce del Chagan e ingannato dalle sue parole, ordin\u00f2 a Prisco per mezzo di un corriere di restituire i prigionieri al Chagan; e cos\u00ec i prigionieri furono restituiti al Chagan. Nel frattempo Comenziolo raggiunse Novae, e consult\u00f2 alcuni degli abitanti chiedendo loro se ci fosse una guida che potesse condurre il suo esercito lungo il Percorso di Traiano: egli intendeva percorrere questo percorso per tornare a Costantinopoli per svernarvi ma probabilmente, sebbene le fonti come al solito ostili a Comenziolo evitino di riferirlo, anche riaprire questo importante percorso e rimuovere il pericolo di imboscate slave, un'operazione che avrebbe potuto essere compiuta soltanto d'inverno, quando gli alberi fornivano una protezione minore agli Slavi. Malgrado tentassero di dissuaderlo da percorrere un percorso cos\u00ec impervio e rischioso, Comenziolo rest\u00f2 fermo nel suo proposito di percorrere tale percorso e l'esercito imperiale cominci\u00f2 a percorrerlo: a causa dell'inverno estremamente rigido, una gran parte degli animali da bagaglio per\u00ec e per tale motivo fu criticato quando raggiunse Filippopoli. Qui rimase per il resto dell'inverno, e all'inizio della primavera dell'anno 600, ritorn\u00f2 a Costantinopoli. L'estate successiva fu di nuovo proclamato generale dell'esercito dei Balcani dall'Imperatore Maurizio: nel corso di quest'anno (600/601), il diciannovesimo del regno di Maurizio, non si ebbero battaglie tra Imperiali e Avari. Nel corso del suo ventesimo anno di regno, nell'estate del 601 Maurizio nomin\u00f2 comandante nei Balcani suo fratello Pietro.\nIl generale Pietro, assunto il comando dell'esercito, nel corso della sua campagna, soprattutto nell'autunno del 601, si occup\u00f2 di difendere la provincia di Dardania dagli attacchi degli Avari, i quali, alla testa del loro generale Apsich, tentavano impadronirsi delle Cataratte del Danubio in modo da ostacolare in modo serio le operazioni navali imperiali lungo il fiume. Il Chagan si mosse verso Constantiola, mentre gli Imperiali tornarono nelle loro stazioni in Tracia. Nell'estate del 602, Maurizio fu informato del possibile pericolo che il Chagan potesse attaccare Costantinopoli e ordin\u00f2 quindi a Pietro di lasciare Adrianopoli, e attraversare il Danubio per condurre campagne in territorio nemico. Pietro assunse come secondo in comando Goduino: l'esercito imperiale, attraversato il Danubio, ottenne dei successi sui nemici, sterminandone molti in battaglia e assicurandosi molti prigionieri. Il Chagan, informato delle incursioni degli Imperiali, invi\u00f2 un esercito al comando di Apsich per sottomettere gli Anti, che si erano alleati con gli Imperiali.\nIn questo periodo, molti gruppi di Slavi sudditi degli Avari, si rivoltarono e minacciavano di disertare all'Imperatore Maurizio; il Chagan, sconvolto da queste notizie, tent\u00f2 in tutti i modi di sottomettere di nuovo i gruppi di Slavi ribelli. All'arrivo dell'autunno, Maurizio cominci\u00f2 a insistere con Pietro che l'esercito imperiale avrebbe dovuto svernare a nord del Danubio, nel territorio degli Slavi: secondo le fonti la decisione dell'Imperatore sarebbe dovuta alla volont\u00e0 di risparmiare, ma non si deve dimenticare che lo Strategikon consigliava di attaccare gli Slavi durante l'inverno perch\u00e9 pi\u00f9 vulnerabili in questo periodo. Ma i soldati non erano affatto intenzionati ad eseguire gli ordini dell'Imperatore, non volendo svernare in territorio ostile e niente affatto confortevole, e si rivoltarono, costringendo Pietro alla fuga: i soldati ribelli nominarono come comandante il centurione Foca e riuscirono alla fine a detronizzare Maurizio e a nominare come nuovo Imperatore proprio il loro comandante, Foca appunto.\nI Balcani dopo il 602.\nMaurizio aveva pacificato i Balcani, un'impresa che non si vedeva dai tempi di Anastasio I. Avari e Slavi erano stati rimessi duramente al loro posto, e le province potevano guardare al futuro con un minimo di fiducia. Ricostruzione e ripopolamento sarebbero state le chiavi per assicurare nuovamente il dominio romano. Maurizio progettava infatti di trapiantare soldati-contadini armeni nelle aree spopolate, e di romanizzare gli slavi gi\u00e0 insediatisi a dispetto di tutto. Con il suo rovesciamento, questi piani andarono a carte quarantotto cos\u00ec come ogni idea di farla finita con l'impero avaro. Il nuovo imperatore romano Foca (602-610) si sarebbe dovuto battere di nuovo contro la Persia: il nemico orientale occup\u00f2 l'Armenia non appena le ostilit\u00e0 riesplosero. Pertanto, Foca non pot\u00e9 continuare le campagne danubiane con il vigore di prima, n\u00e9 insediare armeni nei Balcani. In breve fu il declino del dominio romano sull'area, e con esso la fine del Tardoantico in questa cruciale regione.\nIl silenzio prima della tempesta, 602-612.\nL'opinione che il controllo romano sui Balcani sia crollato di colpo con la rivolta di Foca sembra negata dall'evidenza, almeno secondo alcuni autori.\nFoca avrebbe addirittura continuato le campagne di Maurizio su scala ignota, e probabilmente trasfer\u00ec forze al fronte persiano solo dal 605. Ma anche dopo il 605, \u00e8 improbabile che abbia ritirato tutte le forze dai Balcani, dato che era lui stesso di origini tracie. Non risultano prove archeologiche come monete seppellite o segni di distruzione che possano far pensare a incursioni slave o avare, per tacere di un collasso totale delle posizioni romane durante il regno di Foca. Al contrario, si sa che dei profughi da Dardania, \"Dacia\", e \"Pannonia\" cercarono protezione a Thessalonica solo sotto Eraclio (610-641), successore di Foca. Sotto Foca, per quel che se ne sa, potrebbe persino esservi stato un relativo miglioramento. Risulta evidente che molte fortezze furono ricostruite sotto Maurizio o sotto Foca, ma anche cos\u00ec, fu la passivit\u00e0 di quest'ultimo, pi\u00f9 o meno obbligata per il deteriorarsi della situazione sul fronte persiano, ad aprire la strada alle massicce invasioni che segnarono il primo decennio di regno di Eraclio e portarono al definitivo collasso del potere romano nei Balcani.\nLe grandi invasioni avaro-slave 612-626.\nCon tutta probabilit\u00e0 Eraclio fu costretto a ritirare dai Balcani fino all'ultimo soldato. La guerra civile contro Foca fece tracollare il fronte persiano come mai in precedenza. Ci\u00f2, insieme ad una serie di campagne vittoriose contro i Longobardi in Friuli nel 610 e contro i Franchi nel 611, incoraggi\u00f2 i redivivi e riunificati Avari e i loro sudditi slavi a rinnovare le incursioni dal 612 in avanti. Nel decennio 610-619 le cronache tornano a parlarci di saccheggi a tutto spiano un po' ovunque. Citt\u00e0 come Justiniana Prima e Salona dovettero soccombere a questi attacchi devastanti. Non si sa di preciso in che periodo una data area venisse sommersa dalla marea slava ma alcuni eventi singoli emergono dalle nebbie di questo periodo; la distruzione di Novae dopo il 613, la conquista di Naissus e Serdica e la distruzione di Justiniana Prima nel 615; e ancora, tre assedi di Thessalonica (610?, 615 e 617), la battaglia di Eraclea sulle sponde del Mar di Marmara nel 619, raid di pirati slavi su Creta (!) nel 623 e lo stesso assedio di Costantinopoli tre anni dopo. Dal 620 in avanti, l'archeologia ci parla chiaramente di insediamenti slavi all'interno dei Balcani ormai spopolati.\nLento declino dei Balcani romanizzati dopo il 626.\nAlcuni centri sopravvissero alle incursioni avaro-slave e riuscirono a mantenere i contatti con Costantinopoli via mare o per via fluviale. Le cronache menzionano un comandante romano di Singidunum a met\u00e0 del regno di Eraclio. Ma anche su vari affluenti navigabili del Danubio sopravvissero insediamenti romani, come ad esempio l'attuale Veliko T\u0103rnovo sul fiume Jantra, che conserva persino una chiesa costruita nel VII secolo. Eraclio, nel breve periodo tra la fine dell'ultima guerra contro la Persia (628) e i primi consistenti attacchi arabi nel 634, tent\u00f2 di ristabilire almeno una parvenza d'autorit\u00e0 imperiale sui Balcani. Ne \u00e8 chiara testimonianza la costruzione della fortezza di Nicopoli nel 629. Eraclio invit\u00f2 inoltre i Serbi a stabilirsi in Illiria come \"foederati\" contro gli Avari; idem fece in Dalmazia e Pannonia inferiore con i Croati, spintesi fin sulla Sava nel 630. Avendo le sue gatte da pelare ad oriente con gli arabi, comunque, Eraclio non pot\u00e9 fare altro. Il dominio romano nelle aree rurali dei Balcani dovette limitarsi a successi temporanei ottenuti in brevi campagne estive. Le citt\u00e0 balcaniche, decadute da Polis classiche a medievali Kastron, non poterono pi\u00f9 fiorire come un tempo, essendo incapaci di formare una qualsiasi massa critica culturale ed economica. La loro popolazione venne di conseguenza assimilata dai coloni slavi. Anche cos\u00ec, alcuni centri lungo il Danubio conservarono tratti romani e si mantennero leali a Bisanzio fino all'invasione proto-bulgara del 679. I Protobulgari stessi usarono poi una forma degradata di greco come lingua amministrativa, a dimostrazione del fatto che popolazione e strutture amministrative romane dovettero esistere nella zona persino dopo il 679. In Dalmazia parlate romanze (lingua dalmata) sopravvissero fin verso la fine del XIX secolo, mentre in Macedonia gli antenati dei moderni Aromeni sopravvivevano come allevatori nomadi dediti alla transumanza. A tutt'oggi si discute animatamente sull'origine dei romeni. Secondo Robert Roesler, gli antenati dei moderni romeni vivevano un tempo \"a sud\" del Danubio, e migrarono successivamente in Romania: una tesi cara agli Ungheresi, sempre in lotta con i romeni per la Transilvania. L'altra teoria, sostenuta dai nazionalisti romeni, \u00e8 quella della continuit\u00e0 dacoromana a seguito della conquista romana della Dacia nel 106 ad opera di Traiano e della successiva colonizzazione romana della Transilvania. Nell'Albania centrale, invece, un piccolo gruppo etnico rimasto isolato e intatto in secoli di dominio romano conserv\u00f2 la sua parlata preromana prima per poi sopravvivere all'arrivo in massa degli Slavi: si trattava degli antenati degli Albanesi.\nTutto sommato, il declino della romanit\u00e0 nei Balcani fu lento, e si impose solo per la mancanza di un sufficiente sostegno militare bizantino. Bisanzio, a corto di truppe per i Balcani, non ebbe la possibilit\u00e0 materiale di difendere le comunicazioni tra i centri abitati; solo temporaneamente e a livello locale seppe imporre qua e l\u00e0 il proprio potere agli slavi balcanici, non certo in modo sufficiente ad assimilarli. I bizantini, comunque, sfruttarono ogni tregua sul fronte arabo per soggiogare quanti pi\u00f9 slavi potevano e insediarli in massa in Asia Minore. Due secoli dopo le vicende qui narrate, Tracia e Grecia videro un principio di riellenizzazione, mentre il resto della penisola balcanica veniva conquistato dai Bulgari e, con le citate eccezioni di Albanesi e Valacchi/proto-Romeni, permanentemente slavizzata.\nConsiderazioni finali.\nAlla fine, i successi delle campagne di Maurizio furono perduti a causa di Foca. I piani di Maurizio per ricostruire i Balcani e farli colonizzare da soldati-contadini armeni non trovarono applicazione. Eraclio pot\u00e9 fare ancora meno per i Balcani; ne consegue che le campagne mauriziane non fecero che ritardare di vent'anni circa la sommersione dell'area da parte degli slavi. Ma da qui a dire, come si fa spesso e superficialmente, che le campagne di Maurizio furono un fallimento, ce ne passa.\nProbabilmente le disfatte subite dagli Avari dal 599 in avanti ebbero un impatto a lungo termine. Gli Avari erano stati sanguinosamente sconfitti sul suolo amico ed avevano scoperto di non essere in grado di difendere se stessi e i propri sudditi. Fino alla battaglia di Viminacium nel 599 erano considerati invincibili, il che permise loro di sfruttare a piacimento i sudditi. Una volta rotto l'incantesimo scoppiarono le prime rivolte, schiacciate dopo il 603. Gli Avari misero a segno altri successi contro Longobardi, Franchi e Romani; quello che non gli riusc\u00ec fu di restaurare la loro reputazione. Ci\u00f2 pu\u00f2 spiegare la grande insurrezione slava guidata dal mercante franco Samo nel 623, tre anni \"prima\" del fallimentare assedio di Costantinopoli.\nLe campagne di Maurizio misero fine al sogno avaro di egemonizzare i Balcani e aprirono la strada alla liquidazione della minaccia avara in quanto tale. Il potere dei khan sarebbe collassato solo dopo il fallimento sotto le mura di Costantinopoli nel 626; il khanato degli Avari sarebbe stato definitivamente distrutto, alla fine, solo molto pi\u00f9 tardi, da Carlo Magno e da Krum, tra il 791 e l'808 circa.\nLe conquiste musulmane, cominciate negli anni '30 del VII secolo, costarono all'impero romano-bizantino le sue province orientali. La costante minaccia araba sulla vitale Asia Minore ebbe il suo impatto anche sui Balcani; due secoli dovettero passare prima che Bisanzio potesse riprendere l'iniziativa e riconquistare parte delle aree sotto controllo slavo (le \"Sclavinie\"). Un altro secolo e mezzo sarebbe passato prima che Basilio II, col ferro e col fuoco, riportasse sotto controllo bizantino l'intera penisola balcanica."}
{"id": "1467545", "revid": "287204", "url": "https://it.wikipedia.org/wiki?curid=1467545", "title": "Goiania", "text": ""}
{"id": "1467553", "revid": "287204", "url": "https://it.wikipedia.org/wiki?curid=1467553", "title": "Brasileiro de Sele\u00e7\u00f5es Sub-15 de Futsal", "text": "Il Campeonato Brasileiro de Sele\u00e7\u00f5es Sub-15 de Futsal, detto anche semplicemente Brasileiro de Sele\u00e7\u00f5es Sub-15 \u00e8 un campionato brasiliano per selezioni statali giovanili.\nCon il nome di Campeonato Brasileiro de Sele\u00e7\u00f5es Infantil si \u00e8 svolto per la prima volta nel 1981 con cadenza biennale sino alla sospensione terminata con una nuova edizione nel 2001, ha mutato nome in quello attuale a partire dall'edizione 2005."}
{"id": "1467554", "revid": "150809", "url": "https://it.wikipedia.org/wiki?curid=1467554", "title": "Brasileiro de Sele\u00e7\u00f5es Infantil de Futsal", "text": ""}
{"id": "1467555", "revid": "228587", "url": "https://it.wikipedia.org/wiki?curid=1467555", "title": "Drosera burmannii", "text": "Drosera burmannii \u00e8 una pianta carnivora annuale appartenente alla famiglia delle Droseraceae.\nMorfologia.\nPresenta delle foglie disposte a rosetta sulle quali sono presenti dei \"tentacoli\" alle cui estremit\u00e0 si trovano delle ghiandole secernenti una sostanza appiccicosa con cui la pianta cattura e digerisce gli insetti.\nDistribuzione e habitat.\nVive in India, Sri Lanka, Birmania, Thailandia, Cina sud-occidentale, Giappone, Corea, Taiwan, Malaysia, Borneo, Sulawesi, Nuova Guinea, Giava e Australia (nella costa orientale fino a Sydney e nel Territorio del Nord), caratterizzati da una significativa acidit\u00e0.\nCresce in ambienti paludosi, sabbiosi e poveri di nutrienti fino all'altitudine di circa 1500 m."}
{"id": "1467558", "revid": "287204", "url": "https://it.wikipedia.org/wiki?curid=1467558", "title": "Brasileiro de Sele\u00e7\u00f5es Sub-17 de Futsal", "text": "Il Campeonato Brasileiro de Sele\u00e7\u00f5es Sub-17 de Futsal, detto anche semplicemente Brasileiro de Sele\u00e7\u00f5es Sub-17 \u00e8 un campionato brasiliano per selezioni statali giovanili.\nIstituito nel 2005 come categoria intermedia tra il Sub-15 ed il Sub-20, ha come cadenza il biennio, fino ad ora \u00e8 stato disputato in due occasioni."}
{"id": "1467563", "revid": "287204", "url": "https://it.wikipedia.org/wiki?curid=1467563", "title": "Federa\u00e7\u00e3o Cearense de Futsal", "text": "La Federa\u00e7\u00e3o Cearense de Futsal (conosciuta con l'acronimo di FCFS) \u00e8 un organismo brasiliano che amministra il calcio a 5 nella versione FIFA per lo stato del Cear\u00e1.\nFondata il 27 gennaio 1956, la FAFS \u00e8 una delle federazioni pi\u00f9 antiche del Brasile, ha sede nel capoluogo Fortaleza ed ha come presidente Silvio Carlos Vieira Lima. Tra le formazioni iscritte alla federazione cearense vi \u00e8 il Sumov Atl\u00e9tico Clube che per tutti gli anni 1970 \u00e8 stato considerato la miglior squadra del Brasile.\nLa selezione cearense peraltro \u00e8 una delle pi\u00f9 titolate del Brasile: ha trionfato quattro volte nel Brasileiro de Sele\u00e7\u00f5es de Futsal (1967 e 1969 sotto la guida di A\u00e9cio de Borba Vasconcelos, 1973 e 1991) giungendo quattro volte seconda, meno fortunate sono state le selezioni giovanili che nel tempo non hanno colto risultati abbastanza prestigiosi."}
{"id": "1467565", "revid": "287204", "url": "https://it.wikipedia.org/wiki?curid=1467565", "title": "Federa\u00e7\u00e3o Espiritosantense de Futsal", "text": "La Federa\u00e7\u00e3o Espiritosantense de Futsal (conosciuta con l'acronimo di FESFS) \u00e8 un organismo brasiliano che amministra il calcio a 5 nella versione FIFA per lo stato dell'Esp\u00edrito Santo.\nFondata il 27 luglio 1984, la FESFS ha sede nel capoluogo Vit\u00f3ria ed ha come presidente Willian Vairo. La sua selezione non ha mai vinto il Brasileiro de Sele\u00e7\u00f5es de Futsal, e non \u00e8 mai giunta sul podio della medesima competizione. Tuttavia a livello giovanile si \u00e8 aggiudicata un Brasileiro de Sele\u00e7\u00f5es Juvenil de Futsal nel 1982."}
{"id": "1467573", "revid": "287204", "url": "https://it.wikipedia.org/wiki?curid=1467573", "title": "Federa\u00e7\u00e3o Ga\u00facha de Futsal", "text": "La Federa\u00e7\u00e3o Ga\u00facha de Futsal (conosciuta con l'acronimo di Futsal-RS) \u00e8 un organismo brasiliano che amministra il calcio a 5 nella versione FIFA per lo stato di Rio Grande do Sul.\nFondata il 4 giugno 1956, la Federazione Gaucha \u00e8 tra le pi\u00f9 antiche del Brasile nonch\u00e9 la pi\u00f9 titolata a livello di vittorie per selezione. Porto Alegre, sede della federazione, \u00e8 anche una delle sedi preferite delle manifestazioni per il futsal brasiliano che vi ha celebrato quattro Brasileiro de Sele\u00e7\u00f5es de Futsal. Presente sin dalla prima competizione per selezioni, la federazione del Rio Grande do Sul ha conquistato ben otto vittorie nel 1977, 1979, 1980, 1989, 1995, 1997, 2003, 2005 che la rendono la pi\u00f9 titolata a livello nazionale.\nA livello giovanile invece le selezioni gauche non hanno mai particolarmente brillato, si ricorda solo un quarto posto al Brasileiro sub-15 disputato nel 2006, migliore piazzamento di una selezione gaucha in una manifestazione giovanile."}
{"id": "1467582", "revid": "118948324", "url": "https://it.wikipedia.org/wiki?curid=1467582", "title": "Croazia bianca", "text": "Croazia bianca, (latinizzato in \"Chrobatia\", da cui Crobazia) \u00e8 l'antico nome dato ad un'area di discussa localizzazione, sicuramente situata in Europa centrale, probabilmente a nord dell'Ungheria e ad est della Slesia e della Moravia, comprendente la citt\u00e0 di Cracovia (in parte corrispondente alle attuali Piccola Polonia e Galizia). Si suppone, in alternativa, che si trovasse pi\u00f9 a ovest, vicino alla Baviera e adiacente all'Impero franco.\nQuesta regione era abitata nell'Alto Medioevo dalla trib\u00f9 slava occidentale dei Croati bianchi.\nDalmazia e Lika.\nDalla Croazia bianca, i Croati bianchi, insediatisi in questa regione, migrarono per raggiungere la Dalmazia nel VII secolo, presumibilmente assieme ai Serbi bianchi, provenienti dalla zona pi\u00f9 occidentale chiamata Serbia bianca.\nAlcuni storici croati intendono con Croazia Bianca (\"Bijela Hrvatska\") l'area del primo insediamento croato nel Mediterraneo, dell'VIII secolo, cio\u00e8 buona parte della Dalmazia e della Lika, facente capo a Tenin e Nona, la prima sede del primo ducato dei Croati, la seconda di un'importante diocesi che aveva la gestione pastorale della Chiesa croata e sede regale di molti sovrani di Croazia."}
{"id": "1467588", "revid": "159341", "url": "https://it.wikipedia.org/wiki?curid=1467588", "title": "Crobazia", "text": ""}
{"id": "1467589", "revid": "159341", "url": "https://it.wikipedia.org/wiki?curid=1467589", "title": "Chrobatia", "text": ""}
{"id": "1467590", "revid": "220482", "url": "https://it.wikipedia.org/wiki?curid=1467590", "title": "Cavalletto Alberto", "text": ""}
{"id": "1467596", "revid": "1543377", "url": "https://it.wikipedia.org/wiki?curid=1467596", "title": "Complesso siderurgico dell'Assi", "text": "Il complesso siderurgico dell'Assi o polo siderurgico dell'Assi o complesso di Ferdinandea \u00e8 stato un centro di lavorazioni dei metalli calabrese di notevole importanza nel Settecento.\n\u00c8 situato perlopi\u00f9 nella vallata dello Stilaro, prende il nome dalla fiumara Assi attorno alla quale furono costruiti i principali edifici.\nComposizione.\n\u00c8 costituito dalle ferriere Francese, Zessi, San Carlo, Ropal\u00e0, Maglietto e dalle ferriere Vecchie di Stilo (restaurate nel 1757): Arc\u00e0, Acciarera, Armi, Murata, Nuova, Molinelle di Sotto e Molinelle di Sopra.\nAvevano sia un uso civile che militare.\nFaceva parte del complesso anche la Fabbrica d'armi del Lamberti, l'acquedotto Carolino costruito da Vanvitelli nel 1754-1755, la Regia Fornace (una fabbrica di cannoni) di Pazzano nel 1742.\nLe miniere.\nIn quel periodo vengono anche scoperte nuove miniere come rivela Grimaldi nel 1781: nel paese di Bivongi ci sono ben 3 nuove miniere d'argento, in contrada Raspa, contrada Argentera e in contrada Due Fiumare la miniera S. Luigi, a Stilo in contrada Assi del Notaro una miniera di piombo argentifero e una miniera di Antimonio.\nNuove maestranze.\nNel 1749, per volere di Re Carlo furono importati lavoratori dalla Sassonia e dall'Ungheria per migliorie nella ricerca di filoni minerari e nel processo di produzione.\nErano guidati dal professor Hermann dell'Accademia mineraria di Freiberg e dall'ingegnere Bruno Maria Schott, il quale fece delle importanti ricerche sulla condizione mineraria calabrese, indicando scrupolosamente il minerale presente, i filoni e la loro grandezza, l'ubicazione e la profondit\u00e0 delle miniere e dei pozzi.\nTutte queste informazioni furono depositate a Napoli, ma ormai disperse come ci informa Carminantonio Lippi.\nProduzione.\nNegli anni sessanta del Settecento si ha notizia che le sole ferriere di Stilo in 6 anni produssero 1034 tonnellate di ferro.\nNel 1776, la sua produzione totale ammontava a 308451 chilogrammi di ferro.\nProduzione delle ferriere di Stilo:"}
{"id": "1467597", "revid": "767487", "url": "https://it.wikipedia.org/wiki?curid=1467597", "title": "Poison the Well", "text": "I Poison the Well (spesso abbreviato in PTW) sono stati un gruppo musicale statunitense formatosi a Miami nel 1997 e non pi\u00f9 in attivit\u00e0 dal 2010.\nStoria del gruppo.\nI Poison the Well nacquero ad opera del cantante Aryeh Lehrer e dal chitarrista Ryan Primack. Poco dopo la loro prima pubblicazione sotto il nome \"An Acre Lost\", uno split coi Promise No Tomorrow pubblicato dalla Ohev Records, il nome della band \u00e8 stato cambiato in Poison the Well. Pubblicano il loro primo EP, \"Distance Only Makes the Heart Grow Fonder\", nel 1998. Il disco ha attira su di loro l'attenzione della Trustkill Records, che fa loro firmare un contratto per pi\u00f9 album. Pubblicano il loro primo album per la Trustkill nel 1999, \"The Opposite of December\". Al riguardo, la rivista \"Guitar World\" ritiene ancora \"The Opposite of December\" uno dei pi\u00f9 grandi album hardcore di tutti i tempi, posizionandolo al numero 8 della sua personale classifica.\n\"The Opposite of December\" si guadagn\u00f2 l'attenzione di alcune grandi etichette, e ottenne abbastanza successo che nel 2002 la band ripubblic\u00f2 l'EP di debutto con la Undecided Records, con due tracce bonus e il titolo leggermente differente (tolsero l'\"Only\"). Successivamente la band pubblica un altro album con la Trustkill, \"Tear from the Red\", e realizza un video per la canzone \"Botchla\". La popolarit\u00e0 della band crebbe e la stessa firm\u00f2 un contratto con l'Atlantic Records. Nel 2003, un anno dopo l'uscita di \"Tear from the Red\", la band fece il suo debutto con la maggiore etichetta con \"You Come Before You\". Derek Miller, il principale autore dei testi delle canzoni, lasci\u00f2 la band dopo che \"You Come Before You\" venne scritto.\nAnche se la band speriment\u00f2 un grande successo con l'Atlantic, il 13 giugno 2003 annuncia che avrebbe concluso il contratto con l'etichetta dopo la pubblicazione di un solo album a causa di \"divergenze creative\". Il 16 novembre 2006 firmano ufficialmente un contratto con l'etichetta indipendente Ferret Music.\n\"Versions\", quarto album di inediti del gruppo, viene pubblicato dalla Ferret Music il 2 aprile 2007 in Europa e il 3 aprile nel resto del mondo. Il 22 febbraio 2007 cominciarono un tour internazionale in promozione all'album. Avendo aver perso due membri nel 2006 (Jason Boyer alla chitarra e Ben Brown al basso), questi vengono rimpiazzati da Bradley Grace e Brad Clifford.\nDopo l'album \"The Tropic Rot\" del 2009, nel 2010 il gruppo decide di andare in pausa indefinita. Si riuniscono temporaneamente, senza il chitarrista Brad Clifford, per due concerti nel maggio 2015."}
{"id": "1467598", "revid": "146644", "url": "https://it.wikipedia.org/wiki?curid=1467598", "title": "Terra Nova Expedition", "text": ""}
{"id": "1467605", "revid": "767487", "url": "https://it.wikipedia.org/wiki?curid=1467605", "title": "Il teatro di Minnie", "text": "Il teatro di Minnie (\"The Matinee Idol\") \u00e8 un film muto del 1928 diretto da Frank Capra.\nTrama.\nL'idolo di Broadway, Don Wilson, sotto falso nome, si unisce ad una compagnia teatrale itinerante guidata dalla bella Ginger. La nuova compagnia si sforza di interpretare un repertorio drammatico finendo, invece, per far ridere Don, che decide di invitarli a Broadway dove, a loro insaputa, conta di farli diventare un'attrazione comica. Ma forse la coscienza gli rimorde... anche perch\u00e9 oramai si \u00e8 innamorato di Ginger.\nProduzione.\nIl film fu prodotto da Frank Capra con la sua A Frank R. Capra Production, presentata dalla Columbia Pictures Corporation di Harry Cohn.\nDistribuzione.\nDistribuito dalla Columbia Pictures, il film usc\u00ec nelle sale cinematografiche statunitensi il 14 marzo 1928 con il titolo originale \"The Matinee Idol\". La Film Booking Offices (FBO) lo distribu\u00ec nel Regno Unito, presentandolo il 15 gennaio 1930. In Francia, il film prese il nome di \"Bessie \u00e0 Broadway\", mentre in Italia fu ribattezzato come \"Il teatro di Minnie\".\nConsiderato per lunghi anni un film perduto, a met\u00e0 degli anni novanta ne venne trovata una copia alla Cin\u00e9math\u00e8que fran\u00e7aise che venne restaurata. La Sony Pictures complet\u00f2 il restauro nel 1997.\nLa Columbia TriStar Home video lo ha poi distribuito in video (VHS) e in DVD."}
{"id": "1467606", "revid": "767487", "url": "https://it.wikipedia.org/wiki?curid=1467606", "title": "La maniera del forte", "text": "La maniera del forte (\"The Way of the Strong\") \u00e8 un film muto del 1928 diretto da Frank Capra."}
{"id": "1467607", "revid": "146644", "url": "https://it.wikipedia.org/wiki?curid=1467607", "title": "Terra Nova expedition", "text": ""}
{"id": "1467608", "revid": "767487", "url": "https://it.wikipedia.org/wiki?curid=1467608", "title": "Dillo con lo zibellino", "text": "Dillo con lo zibellino (\"Say It with Sables\") \u00e8 un film muto del 1928 diretto da Frank Capra.\nTrama.\nIl banchiere John Caswell, che - dopo la morte della moglie - ha deciso di dedicarsi alla crescita del figlio Doug, rompe con Irene Gordon, un'affascinante avventuriera che, costretta dalla polizia, deve lasciare la citt\u00e0. Lui, allora, sposa Helen, una signora dell'alta societ\u00e0.\nSono passati alcuni anni. Doug - ora studente universitario - annuncia al padre di volersi sposare e gli porta a casa la fidanzata. Con orrore, John scopre che la donna non \u00e8 altri che Irene, la sua vecchia amante, che ha voluto vendicarsi del suo abbandono facendo perdere la testa al figlio, tanto da indurlo a chiederla in moglie. John, allora, confessa a Doug della sua relazione con Irene: il giovane, furioso, decide di andare dalla fidanzata con intenzioni nebulose. John, preoccupato, lo segue e, quando arriva a casa della donna, la trova morta, uccisa da un colpo di pistola. Pensando che l'omicida possa essere il figlio, John interviene sulla scena di quello che immagina esser un delitto, per far credere che si sia trattato di suicidio.\nMitchell, il poliziotto incaricato delle indagini, dopo aver trovato un orecchino stretto nel pugno chiuso della morta, si mette a indagare su una pelliccia di zibellino comperata da Irene alcuni giorni prima della sua morte, giungendo fino a Doug. Il giovane si accusa del delitto, contraddetto dal padre che dice di essere lui il colpevole. Tra i due, si ingaggia una sorta di gara per autoaccusarsi, non convincendo per\u00f2 Mitchell. Helen, la moglie di Caswell, suggerisce che Irene possa essere stata uccisa incidentalmente da una donna che si era recata in casa della morta per recuperare alcune lettere d'amore incriminanti. Mitchell dichiara molto improbabile la versione di Helen, perch\u00e9, secondo le sue conclusioni, Irene si \u00e8 suicidata e il caso \u00e8 chiuso. Ma, dopo aver lasciato l'orecchino scompagnato trovato sulla scena del delitto accanto a uno di Helen, fa capire come si siano svolti effettivamente i fatti.\nProduzione.\nIl film fu prodotto dalla Columbia Pictures Corporation.\nDistribuzione.\nIl copyright del film, richiesto dalla Columbia Pictures Corp., fu registrato il 1\u00ba settembre 1928 con il numero LP25600.\nDistribuito dalla Columbia Pictures, il film usc\u00ec nelle sale statunitensi il 13 luglio 1928. Nel Regno Unito, ribattezzato \"The Reckoning\", fu distribuito il 16 gennaio 1930.\nNon si conoscono copie ancora esistenti della pellicola che viene considerata presumibilmente perduta e di cui esiste solamente un trailer."}
{"id": "1467609", "revid": "767487", "url": "https://it.wikipedia.org/wiki?curid=1467609", "title": "Il potere della stampa", "text": "Il potere della stampa (\"The Power of the Press\") \u00e8 un film muto del 1928 diretto da Frank Capra.\nNel 2005 \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "1467610", "revid": "767487", "url": "https://it.wikipedia.org/wiki?curid=1467610", "title": "La nuova generazione", "text": "La nuova generazione (\"The Younger Generation\") \u00e8 un film del 1929, diretto da Frank Capra. \u00c8 il primo film sonoro del regista."}
{"id": "1467621", "revid": "135491", "url": "https://it.wikipedia.org/wiki?curid=1467621", "title": "The Matin\u00e9e Idol", "text": ""}
{"id": "1467628", "revid": "1543377", "url": "https://it.wikipedia.org/wiki?curid=1467628", "title": "Federazione calcistica del Botswana", "text": "La Federazione calcistica del Botswana (\"ing.\" Botswana Football Association, acronimo BFA) \u00e8 l'ente che governa il calcio in Botswana.\nFondata nel 1970, si affili\u00f2 alla FIFA nel 1978, e alla CAF nel 1976. Ha sede nella capitale Gaborone e controlla il campionato nazionale, la coppa nazionale e la Nazionale del paese."}
{"id": "1467631", "revid": "1543377", "url": "https://it.wikipedia.org/wiki?curid=1467631", "title": "Federazione calcistica dell'Egitto", "text": "La Federazione calcistica dell'Egitto (in inglese Egyptian Football Association, acronimo EFA) \u00e8 l'ente che governa il calcio in Egitto.\nFondata nel 1921, si affili\u00f2 alla FIFA nel 1923, e alla CAF nel 1957. Ha sede nella capitale Il Cairo e controlla il campionato nazionale, la coppa nazionale, la supercoppa e la Nazionale del paese."}
{"id": "1467633", "revid": "1543377", "url": "https://it.wikipedia.org/wiki?curid=1467633", "title": "Federazione calcistica dell'Eritrea", "text": "La Federazione calcistica dell'Eritrea (, acronimo ENFF) \u00e8 l'ente che governa il calcio in Eritrea. \nFondata nel 1992, si affili\u00f2 alla FIFA nel 1998, e alla CAF nel 1994. Ha sede nella capitale Asmara e controlla il campionato nazionale e la Nazionale del paese."}
{"id": "1467636", "revid": "1543377", "url": "https://it.wikipedia.org/wiki?curid=1467636", "title": "Federazione calcistica dell'Etiopia", "text": "La Federazione calcistica dell'Etiopia (\"ing.\" Ethiopian Football Federation, acronimo EFF) \u00e8 l'ente che governa il calcio in Etiopia.\nFondata nel 1943, si affili\u00f2 alla FIFA nel 1953, e alla CAF nel 1957. Ha sede nella capitale Addis Abeba e controlla il campionato nazionale, la coppa nazionale e la Nazionale del paese."}
{"id": "1467642", "revid": "461603", "url": "https://it.wikipedia.org/wiki?curid=1467642", "title": "Panathinaikos Athinai", "text": ""}
{"id": "1467645", "revid": "287204", "url": "https://it.wikipedia.org/wiki?curid=1467645", "title": "Parque de las Cavernas del Rio Camuy", "text": ""}
{"id": "1467646", "revid": "1043", "url": "https://it.wikipedia.org/wiki?curid=1467646", "title": "Parque de las Cavernas del R\u00edo Camuy", "text": ""}
{"id": "1467647", "revid": "1043", "url": "https://it.wikipedia.org/wiki?curid=1467647", "title": "Camuy River Cave Park", "text": ""}
{"id": "1467648", "revid": "4711", "url": "https://it.wikipedia.org/wiki?curid=1467648", "title": "Ethiopian Football Federation", "text": ""}
{"id": "1467649", "revid": "4711", "url": "https://it.wikipedia.org/wiki?curid=1467649", "title": "Eritrean National Football Federation", "text": ""}
{"id": "1467650", "revid": "4711", "url": "https://it.wikipedia.org/wiki?curid=1467650", "title": "Egyptian Football Association", "text": ""}
{"id": "1467651", "revid": "4711", "url": "https://it.wikipedia.org/wiki?curid=1467651", "title": "Botswana Football Association", "text": ""}
{"id": "1467653", "revid": "767487", "url": "https://it.wikipedia.org/wiki?curid=1467653", "title": "Lydia (film 1941)", "text": "Lydia \u00e8 un film del 1941 diretto da Julien Duvivier.\nLa pellicola, prodotto da Alexander Korda e adattata dal romanzo di Leslie Bush-Fekete \"Carnet du Bal\", \u00e8 erroneamente indicata come il \"remake\" hollywoodiano del precedente film di Duvivier \"Carnet di ballo\" del 1937 con il quale condivide solo l'inizio e l'ambientazione aristocratica.\nTrama.\nLydia MacMillan, un'aristocratica donna in et\u00e0 avanzata, viene invitata nella sua casa di Boston da un medico, Michael Fitzpatrick, che da sempre \u00e8 innamorato di lei senza esserne corrisposto. Nella stessa cena l'uomo inviter\u00e0 tre uomini con i quali Lydia ha avuto delle relazioni sentimentali fallimentari e un quarto uomo, Richard Mason, che molto tempo prima l'aveva abbandonata senza fare mai pi\u00f9 ritorno e che la donna ha sempre atteso."}
{"id": "1467656", "revid": "80598", "url": "https://it.wikipedia.org/wiki?curid=1467656", "title": "La sveglietta/La cicoria", "text": "La sveglietta/La cicoria \u00e8 un singolo di Domenico Modugno pubblicato nel 1959.\nDescrizione.\nQuesto disco fu pubblicato da una sottoetichetta della RCA Italiana, la RCA Camden, e riutilizza due registrazioni effettuate dal cantautore nel 1954 e gi\u00e0 pubblicate, all'epoca, su 78 giri: per sfruttare il successo che Modugno, passato alla Fonit Cetra, aveva ottenuto, la vecchia casa discografica effettu\u00f2 alcune ristampe del vecchio materiale, sia su 45 giri che su LP, e questo disco rientra tra queste.\n, ha avuto anche molte reinterpretazioni, come quella di Renato Carosone (); venne inoltre reinciso da Modugno in svariate occasioni, di cui due con il passaggio alla Fonit Cetra (una versione da solo con la chitarra ed una accompagnato dal gruppo).\nI brani.\nLa sveglietta\nAllegra tarantella di una persona che ha comprato una sveglietta per 10.000 lire, ma non lo fa mai dormire perch\u00e9 suona molto presto, e che addirittura gli vuole bene, e che non pu\u00f2 mai lasciare.\nLa cicoria\nDescrive nel testo una famiglia intera di contadini intenta a mangiare cicoria:\nLa cicoria era un cibo considerato povero e molto diffuso presso i contadini, ed ogni strofa \u00e8 separato da un ritornello \"non sense\", secondo una modalit\u00e0 molto usata nella musica folk:\nQuesta canzone \u00e8 cantata insieme a Franca Gandolfi che effettua la doppia voce in controcanto sulla melodia del testo cantato da Modugno."}
{"id": "1467660", "revid": "213136", "url": "https://it.wikipedia.org/wiki?curid=1467660", "title": "Eversione della feudalit\u00e0", "text": ""}
{"id": "1467661", "revid": "226458", "url": "https://it.wikipedia.org/wiki?curid=1467661", "title": "Forma chiusa e forma aperta nel dramma", "text": "Una proposta molto fortunata per classificare le opere drammatiche \u00e8 quella avanzata negli anni sessanta dal critico letterario Volker Klotz nel volume \"Forma chiusa e forma aperta del dramma\" (\"Geschlossene und offene Form im Drama\" 1960).\nI termini forma aperta e forma chiusa descrivono secondo Klotz due opposti tipi di testi drammatici. Spesso, tuttavia, non \u00e8 possibile tracciare dei confini netti, a volte nel percorso artistico di un drammaturgo sono riscontrabili entrambe le tendenze, come ad esempio in Goethe\nTerminologia.\nKlotz si riallaccia alla coppia oppositiva principio organizzativo strutturato e principio organizzativo non strutturato (\"tektonisches - atektonisches Aufbauprinzip\") del critico letterario viennese Oskar Walzel (1864-1944). Walzel da parte sua si orientava alla terza coppia concettuale forma chiusa \u2013 forma aperta dello storico dell'arte svizzero Heinrich W\u00f6lfflin. \nCon riferimento alla Poetica di Aristotele valgono per il dramma i criteri di azione, tempo, luogo, personaggi e linguaggio. Questi criteri permettono di distinguere il dramma aperto, risp. non strutturato, da quello chiuso, risp. strutturato. \nDramma chiuso.\nCome esempio di dramma chiuso Klotz adduce il \"Torquato Tasso\" di Goethe. In esso vengono rispettate le tre unit\u00e0 aristoteliche: l'unit\u00e0 di azione, tempo e luogo. Vigono la clausola del livello sociale (\"St\u00e4ndeklausel\") e i \"genera dicendi\" (i generi del discorso teorizzati dalla retorica).\nL'azione, condotta in modo stringente, segue uno sviluppo continuo: le singole scene sono legate tra di loro da rapporti di causalit\u00e0. Le azioni sono stilizzate e si attengono ai criteri della convenienza. \nLa costruzione del testo \u00e8 rigorosamente simmetrica. Ci\u00f2 si manifesta non solo nella simmetria degli atti, ma anche in quella dei singoli dialoghi. Questi consistono sempre in duelli verbali fatti di battute di un solo verso: ogni protagonista ha lo stesso numero di repliche. I personaggi sono scarsamente condizionati da luogo e tempo. Anche il linguaggio \u00e8 conforme alla clausola del livello sociale. I personaggi adoperano un registro linguistico sostenuto ed elevato che pu\u00f2 giungere fino al pathos. La figura retorica pi\u00f9 importante accanto alla sticomitia (vedi tragedia greca) \u00e8 l'antitesi. Si usano metafore araldiche e molte altre immagini metaforiche. Il testo \u00e8 scritto in versi bianchi (quinario giambico sciolto: vedi giambo). Prevale lo stile ipotattico, ma la proposizione principale \u00e8 sempre ben distinguibile da quella subordinata.\nDramma aperto.\nKlotz indica come tipico esempio di dramma aperto il \"Woyzeck\" di Georg B\u00fcchner. A differenza di quanto succede nel dramma chiuso, il filo conduttore dell'azione non \u00e8 riconoscibile in modo univoco. Il tema principale viene per\u00f2 ripreso in ogni scena (Marie subisce il contesto militare / Woyzeck subisce l'influsso esercitato dal mondo). Diverse azioni si svolgono contemporaneamente. Non esiste un'esposizione, vale a dire che non vengono riportati gli antefatti della vicenda e manca una vera e propria scena iniziale. La successione delle azioni \u00e8 sfilacciata e si lascia ricostruire solo tramite la coesione delle fila complementari (filone collettivo, filone privato). \nGli episodi si susseguono in modo abbastanza autonomo e si possono collegare soltanto dopo un'analisi approfondita. Nelle scene ci sono poche prolessi e poche analessi. Ogni scena rappresenta l'intera problematica del dramma, in modo da sembrare autonoma e permutabile. In realt\u00e0 le scene sono collegate da continue ripetizioni: una figura centrale, un io centrale (Woyzeck manca solo in quattro scene), luoghi ricorrenti (caserma, locanda, all'aperto...), motivi che affiorano in quasi tutte le scene (per esempio rosso-coltello-sangue-morte), e formule verbali ricorrenti (\"Immer zu!\": \u201cAncora, ancora!\u201d). L'arco temporale del dramma aperto \u00e8 sovente molto esteso. Spesso si registrano dei salti temporali fra le scene. Si riscontra una molteplicit\u00e0 di luoghi e il comportamento dei personaggi \u00e8 strettamente correlato allo spazio in cui essi agiscono. \nUn'ulteriore caratteristica del dramma aperto \u00e8 il gran numero di personaggi. Ciascuno ha la funzione di rappresentare il proprio ceto sociale. Contrariamente al dramma chiuso, non viene rispettata la delimitazione fra i ceti sociali, cos\u00ec che pu\u00f2 aver luogo una discussione fra un nobile e un esponente di un ceto basso.\nNel dramma aperto anche la lingua differisce dalla norma. I livelli stilistici e i registri espressivi vengono mischiati. La lingua si orienta piuttosto al linguaggio quotidiano (socioletti, gerghi, espressioni spontanee, dialoghi fra sordi).\nDiversamente dal dramma chiuso, dove la coscienza domina la lingua, nel dramma aperto la lingua domina la coscienza.\nContesto storico.\nIl dramma del periodo classico francese presenta una \u201eforma chiusa\u201d. \u00c8 composto da cinque atti, ognuno con funzioni prestabilite, e dalle tre unit\u00e0 di azione, tempo e luogo (come lo esigevano i teorici francesi, ad esempio Nicolas Boileau). Soprattutto la clausola dei livelli sociali conteneva un alto esplosivo sociale. Questa norma del periodo classico francese, spesso erroneamente riferita all'antichit\u00e0 e attribuita ad Aristotele, era ancora determinante nel Settecento per la pratica teatrale alle corti (si vedano le riforme teatrali di Gottsched) ed era ancora decisiva nell'Ottocento per la riflessione teorica sul teatro (Gustav Freytag, Oscar Walzel). Nell'area di lingua tedesca si aveva sempre un certo complesso d'inferiorit\u00e0 nei confronti di questa norma e si credeva che bisognasse adattarvisi oppure ribellarvisi, pur senza speranza di successo. Si deline\u00f2 cos\u00ec un'opposizione tra forme \u201caperte\u201d e forme \u201cchiuse\u201d che rispecchia questo conflitto.\nNel dramma della forma aperta queste regole sono abbandonate: il numero degli atti \u00e8 libero, l'azione pu\u00f2 risolversi in una semplice sequenza di scene e il luogo dell'azione pu\u00f2 muoversi liberamente nello spazio e nel tempo. I drammi spagnoli e inglesi prima del periodo classico francese (Calder\u00f2n, Shakespeare) hanno forme aperte e perci\u00f2 vennero spesso scarsamente stimati a partire dal tardo Seicento. La riscoperta di Shakespeare all'inizio dell'Ottocento rese di nuovo praticabili le forme aperte, fatto strettamente collegato ai cambiamenti sociali della rivoluzione francese (vedi il romanticismo di Ludwig Tieck o il movimento dello \u201cSturm und Drang\u201d). \n\u00c8 stato spesso sostenuto che l'autore paga le maggiori libert\u00e0 della forma drammaturgica aperta con una perdita di concentrazione. Mentre, nel caso ideale, nei drammi della forma chiusa ogni dettaglio \u00e8 funzionale al conflitto tragico, nella forma aperta questo conflitto si disperde tendenzialmente nel disordine tra conflitti principali e secondari.\nNella letteratura moderna la forma aperta sembra convenire maggiormente agli autori teatrali, perch\u00e9 rende in modo adeguato i caotici rapporti della societ\u00e0 moderna (postaristocratica), mentre il dramma classico descrive un conflitto tra due modelli di comportamento ancora precisamente rappresentabili."}
{"id": "1467666", "revid": "1272592", "url": "https://it.wikipedia.org/wiki?curid=1467666", "title": "Mese 'e settembre/Ninna nanna", "text": "Mese 'e settembre/Ninna nanna \u00e8 un singolo di Domenico Modugno pubblicato nel 1959.\nDescrizione.\nCome il precedente, anche questo disco fu pubblicato da una sottoetichetta della RCA Italiana, la RCA Camden, e riutilizza due registrazioni effettuate dal cantautore nel 1954 e gi\u00e0 pubblicate, all'epoca, su 78 giri: per sfruttare il successo che Modugno, passato alla Fonit, aveva ottenuto, la vecchia casa discografica effettu\u00f2 alcune ristampe del vecchio materiale, sia su 45 giri che su LP, e questo disco rientra tra queste.\nIl primo brano ha il testo scritto da Riccardo Pazzaglia e la musica da Modugno, mentre il secondo fu frutto di una rielaborazione di Modugno e Franco Nebbia.\nI brani.\nMese 'e settembre.\nCanzone d'amore che venne reincisa da Modugno per la Fonit, ed inserita come lato B di Nel blu dipinto di blu.\nNinna nanna.\nLa canzone \u00e8 tratta dal film \"Carica eroica\" di De Robertis, dovendo interpretare il ruolo di un soldato siciliano che deve far dormire un bambino, Modugno cant\u00f2 una canzone popolare di San Pietro Vernotico, \"Ninna nanna\" che, rielaborata, \u00e8 la canzone che si trova sul lato B di questo disco, e che Modugno aveva gi\u00e0 eseguito varie volte in trasmissioni radiofoniche, ottenendo anche l'apprezzamento di Frank Sinatra.\nInfatti nel maggio 1953 Sinatra \u00e8 ospite di una puntata di \"Radioscrigno\", programma radiofonico condotto da Guido Notari, durante il quale Modugno esegue \"Ninna nanna\", che viene molto apprezzata dal cantante statunitense, che chiede una registrazione della canzone.\nCome \"La cicoria\", anche \"Ninna nanna\" riprende alcune tematiche popolari sia nella musica che nel testo (che, nel tentare di convincere il bimbo a dormire cita elementi del folklore contadino del sud, come ad esempio \"lu mammone\"), \u00e8 cantata nel dialetto di San Pietro Vernotico che, in alcune espressioni, ricorda il siculo, la canzone inizia:\ne che fu per questo motivo una delle cause dell'equivoco sul Modugno siciliano."}
{"id": "1467671", "revid": "767487", "url": "https://it.wikipedia.org/wiki?curid=1467671", "title": "Cos\u00ec \u00e8 la vita (film 1986)", "text": "Cos\u00ec \u00e8 la vita (\"That's Life!\") \u00e8 un film del 1986 del regista Blake Edwards, interpretato da Julie Andrews, da Jack Lemmon, da Jennifer Edwards (che \u00e8 la figlia del regista) e da Chris Lemmon (figlio dell'attore).\nTrama.\nHarvey sta per compiere 60 anni e la famiglia Fairchild si riunisce per festeggiarlo. L'uomo \u00e8 ipocondriaco ed \u00e8 certo di essere affetto da uno svariato numero di disturbi di varia natura. La moglie Gillian, invece, potrebbe essere davvero malata: attende il responso di un esame, ma non lo dice a nessuno dei suoi parenti."}
{"id": "1467685", "revid": "373510", "url": "https://it.wikipedia.org/wiki?curid=1467685", "title": "Vitti 'na crozza/Musciu niuru", "text": "Vitti 'na crozza/Musciu niuru \u00e8 un 45 giri di Domenico Modugno pubblicato nel 1959.\nIl disco.\nCome i due singoli precedenti, anche questo disco fu pubblicato da una sottoetichetta della RCA Italiana, ovvero la RCA Camden, e riutilizza due registrazioni effettuate dal cantautore nel 1954 e gi\u00e0 pubblicate, all'epoca, su 78 giri: per sfruttare il successo che Modugno, passato alla Fonit, aveva ottenuto, la vecchia casa discografica effettu\u00f2 alcune ristampe del vecchio materiale sia su 45 giri che su LP e il singolo rientra tra queste.\nIl primo brano, \"Vitti 'na crozza\", \u00e8 una canzone popolare siciliana mentre il secondo, scritto dallo stesso Modugno, \u00e8 stato reinciso per la Fonit."}
{"id": "1467687", "revid": "125474288", "url": "https://it.wikipedia.org/wiki?curid=1467687", "title": "Infostrada TV", "text": "Infostrada TV \u00e8 stata una piattaforma televisiva commerciale per la IPTV offerta a pagamento da Wind. La piattaforma era destinata al mercato italiano e riservata ai clienti Infostrada. In particolare per attivare Infostrada TV era richiesto un abbonamento Infostrada ad Internet di tipo \"flat\" (cio\u00e8 con traffico incluso nel prezzo) su linea ADSL2+ (la stessa su cui viene fornita Infostrada TV) che a sua volta prevedeva la sottoscrizione di un servizio di telefonia fissa Infostrada.\nStoria.\nInfostrada TV \u00e8 stata lanciata nel novembre 2007.\nIl 30 maggio 2012, Wind ha annunciato l'intenzione di terminare il servizio che si \u00e8 concluso definitivamente il 22 giugno 2012 lasciando in cessione gratuita agli utenti abbonati al servizio il decoder in comodato d'uso e il relativo router.\nTecnologie.\nInfostrada TV era in tecnologia IPTV su linea ADSL2+ di Infostrada.\nVideo on demand.\nL'IPTV permette una connessione cosiddetta \"punto a punto\" e bidirezionale tra provider televisivo e utente. Essa consente quindi l'erogazione del video on demand, cio\u00e8 la possibilit\u00e0 per l'utente di richiedere un programma televisivo in qualsiasi momento della giornata e di fruirne immediatamente, anche con temporanee sospensioni e riprese.\nServizi televisivi.\nCon Infostrada TV erano disponibili solo canali televisivi e radiofonici oltre ad alcuni servizi televisivi interattivi, la pay per view e il video on demand. Il video on demand, servizio televisivo pregiato che veniva offerto anche dalle piattaforme concorrenti TV di FASTWEB e Alice Home TV, era disponibile con alcuni cartoni animati, concerti e un'area riservata a un pubblico adulto.\nI canali televisivi in lingua italiana compresi nel canone base erano:\nQuelli non in lingua italiana compresi nel canone base erano:\nI canali televisivi compresi nel canone aggiuntivo erano:\nI canali radio compresi nel canone aggiuntivo erano:\nCopertura geografica.\nInfostrada TV era disponibile solo su linea ADSL appartenente alla rete Infostrada.\nAnche se in continua espansione, questa rete aveva un'estensione geografica limitata, inferiore rispetto a quella di Telecom Italia che era la rete ADSL in Italia con la maggiore estensione (per ovvi motivi di natura tecnica, poich\u00e9 Telecom Italia ha potuto essere la prima a creare una rete ADSL, avendo gi\u00e0 a disposizione le infrastrutture di telefonia fissa su tutto il territorio nazionale). Infostrada TV era, difatti, disponibile solo in aree geografiche abbastanza limitate.\nInfostrada TV Box.\nL'unico modo per fruire di Infostrada TV era il set-top box Infostarda TV Box assieme al router Wi-Fi forniti da Infostrada in comodato d'uso: non esistevano in commercio set-top box che permettono la fruizione di Infostrada TV, n\u00e9 televisori che ne permettono la ricezione.\nL'Infostrada TV Box, oltre a permettere la fruizione dei servizi televisivi Infostrada TV in tecnologia IPTV, permetteva anche la fruizione dei servizi televisivi della televisione digitale terrestre in quanto era anche un decoder digitale terrestre. I servizi televisivi della televisione digitale terrestre presenti con l'Infostrada TV Box erano per\u00f2 limitati ai soli canali televisivi \"in chiaro\" (cio\u00e8 non criptati). Non erano quindi visibili le varie offerte a pagamento come Mediaset Premium o Dahlia TV n\u00e9 i servizi interattivi in standard MHP. Per ricevere i canali televisivi in chiaro del digitale terrestre era necessario che la propria zona di residenza era coperta da tale tecnologia.\nL'Infostrada TV Box inoltre era anche un PVR molto efficiente, in quanto permetteva di registrare due diversi canali televisivi contemporaneamente. Se si acquistavano i pacchetti aggiuntivi Sky questo offriva un servizio simile al My Sky. Per le funzioni PVR era dotato di un hard disk da 160 GB.\nL'Infostrada TV Box era, insieme a Cubovision, un set-top box, tra quelli destinati alla fruizione delle piattaforme televisive commerciali in tecnologia IPTV disponibili in Italia, ad essere dotato di PVR. N\u00e9 il set-top box fornito in comodato d'uso con Alice Home TV n\u00e9 quello della TV di FASTWEB disponevano di tale funzione. Quest'ultimo comunque, per alcuni canali televisivi, forniva la possibilit\u00e0 di registrazione in remoto sui propri server Fastweb."}
{"id": "1467693", "revid": "1833487", "url": "https://it.wikipedia.org/wiki?curid=1467693", "title": "Scaldaletto", "text": "Lo scaldaletto o scaldino era uno strumento, un braciere, che serviva per scaldare il letto e le coperte prima di coricarsi. Consisteva in un contenitore di metallo, solitamente ferro o rame, oppure terracotta, che veniva riempito di braci prese dal focolare o dal caminetto.\nScaldaletto con coperchio.\nConsiste in un recipiente tondo, molto simile ad un piccolo tegame, dotato di manico e coperchio. Il coperchio, che \u00e8 bucherellato o traforato anche con intagli artistici, permette al calore di diffondersi, impedendo alle lenzuola di venire a contatto con le braci. Il manico pu\u00f2 essere rivestito in legno o, se totalmente in metallo, \u00e8 molto lungo per tenere le mani lontano dal corpo dello scaldino ed evitare di scottarsi. Vi possono essere piccoli piedini per evitare che il fondo vada a contatto diretto con il lenzuolo di sotto.\nScaldino con la monaca o il prete.\nI tipi di scaldino in terracotta (detto anche caldano, quelli pi\u00f9 grandi, per il letto a due piazze, erano chiamati anche ciece) erano di solito messi nella monaca o nel prete (in Italia settentrionale chiamati m\u00f2nega o pre\u00e9, i nomi comunque variavano a seconda delle zone), attrezzo di legno, formato da due coppie di assicelle ricurve, unite agli estremi, poste lateralmente sopra e al di sotto di una gabbia cuboidale aperta, avente base quadra centrale ricoperta di lamiera (per evitare bruciature provocate da eventuali fuoriuscite di faville dal braciere che vi veniva posato). Teneva sollevate le coperte e permetteva al calore di diffondersi. In tal modo si riduceva il tasso di umidit\u00e0 di coltri e di materassi di cui erano pregne nella stagione invernale le case di campagna.\nSi \u00e8 usato nelle case di campagna o delle famiglie meno abbienti, fino agli anni '60, '70 del 1900. Nelle abitazioni prive di impianto di riscaldamento, con altri accorgimenti come la borsa dell'acqua calda o il mattone riscaldato nella stufa o nel caminetto, permetteva di infilarsi in un letto piacevolmente tiepido anche in stanze che d'inverno potevano essere veramente gelide. Oggi \u00e8 stato completamente soppiantato da scaldaletto elettrici, sopravvive come oggetto d'arredamento d'antiquariato."}
{"id": "1467694", "revid": "124691405", "url": "https://it.wikipedia.org/wiki?curid=1467694", "title": "Tauren", "text": "I tauren sono una razza di creature dell'universo di \"Warcraft\", creato da Blizzard Entertainment. Sono stati introdotti per la prima volta nel videogioco \"\", per poi essere ripresi nei titoli successivi e in altro materiale della serie. In \"World of Warcraft\" sono una delle razze giocabili per la fazione dell'Orda.\nDescrizione.\nI tauren (\"shu'halo\" nella loro lingua nativa, il taur'ahe) sono una razza di grandi umanoidi dalle fattezze bovine, ricoperti di pelo e muniti di zoccoli e corna. Sono un popolo di indole pacifica, ma che non si tira indietro di fronte al combattimento. \nStoria.\nOrigini.\nSecondo le leggende dei tauren, essi vennero creati durante un'ipotetica \"Era delle Memorie\" da una divinit\u00e0 chiamata Madre Terra, quando l'ombra delle sue braccia pass\u00f2 sopra al terreno. Benvoluti dalla Madre Terra, molti tauren caddero successivamente sotto l'influsso di \"oscuri sussurri dalle profondit\u00e0 del mondo\" e cominciarono a combattersi da soli. Ci\u00f2 addolor\u00f2 moltissimo la Madre Terra, che per non vedere i suoi figli lottare tra di loro si cav\u00f2 gli occhi (An'she, il sole, e Mu'sha, la luna) e li mand\u00f2 ad orbitare nel cielo; ciononostante, la Madre Terra amava moltissimo i suoi figli, e non li abbandon\u00f2 mai.\nQuello che \u00e8 certo \u00e8 che i tauren discendono dagli yaungol, una razza di yak umanoidi che, nell'antica Kalimdor, viveva in comunione con il semidio Cenarius: essi lasciarono le loro terre spostandosi a sud per non condividere i terreni di caccia con i troll, finendo per\u00f2 schiavizzati dai mogu. Tornati liberi in seguito alla caduta dell'impero mogu, alcuni yaungol fecero ritorno alla loro terra natia per ritrovare le loro radici, cosa che effettivamente avvenne: essi ritrovarono Cenarius, da cui reimpararono la magia druidica, e svilupparono anche lo sciamanesimo. La vicinanza al Pozzo dell'Eternit\u00e0 modific\u00f2 i loro corpi fino a trasformarli negli attuali tauren; essi si tennero in sporadico contatto con gli yaungol che erano rimasti a Pandaria, e con i taunka che erano migrati fino a Nordania, fino a che la Separazione non li divise definitivamente.\nGuerra degli Antichi.\nQuando scoppi\u00f2 la Guerra degli Antichi, i tauren vennero convinti da Krasus ad unirsi alla resistenza messa in atto dagli elfi della notte, inviando un contingente guidato da Huln Altomonte. Il capitano della resistenza, Jarod Cantombroso, super\u00f2 la xenofobia diffusa tra gli elfi di allora e invit\u00f2 i tauren a far parte dell'esercito, insieme ad altre razze quali i terrigeni e i mezzorsi. Per il loro ruolo nella Guerra degli Antichi, Cenarius benedisse le trib\u00f9 guidate da Huln Altomonte, conferendo loro delle corna simili a quelle degli alci; inoltre, i territori da loro occupati (che dopo la Separazione sarebbero venuti a trovarsi sulle Isole Disperse) vennero rinominati \"Altomonte\" in onore del condottiero.\nSecondo le leggende dei tauren, ad un certo punto Cenarius si separ\u00f2 da loro, ed essi finirono per dimenticare nuovamente il druidismo\nL'arrivo dei centauri e l'Orda.\nCirca novemila anni dopo la Guerra degli Antichi, dall'unione aberrante tra Zaetar, un custode della selva figlio di Cenarius, e di Theradras, principessa elementale della terra, nacquero i centauri; da Desolanda essi si diffusero a macchia d'olio in tutta Kalimdor centrale, nei territori occupati dai tauren. I selvaggi centauri cominciarono a braccare i pacifici tauren che, per evitare gli spargimenti di sangue, furono costretti ad adottare uno stile di vita nomade, in perenna fuga dal loro nemico.\nQuesta situazione si protrasse per numerose generazioni, fino a che gli orchi al seguito di Thrall non sbarcarono a Kalimdor; gli orchi salvarono un tauren della trib\u00f9 Zoccolo Sanguinario da alcuni centauri, e Thrall strinse successivamente un ottimo rapporto di amicizia con Cairne Zoccolo Sanguinario, il gran capotrib\u00f9 dei tauren. Aiutati dagli orchi, i tauren attaccarono i centauri nelle Savane, infliggendo loro una sonora sconfitta e ponendo fine a secoli di angherie. Dopo ci\u00f2 i tauren poterono finalmente tornare ad una vita sedentaria, e si stabilirono nella fertile vallata di Mulgore, dove costruirono la citt\u00e0 di Picco del Tuono; inoltre, Cairne offr\u00ec aiuto agli orchi per raggiungere le Vette di Petrartiglio, dove si trovava un oracolo che essi stavano cercando (ossia il profeta Medivh).\nIn seguito, i tauren affiancarono gli orchi (e i rifugiati di Lordaeron guidati da Jaina Marefiero) per liberare Grom Malogrido e il clan Cantaguerra dalla contaminazione demoniaca, e quindi per aiutare gli elfi della notte nella battaglia del Monte Hyjal contro la Legione Infuocata. In quest'occasione il tauren Hamuul Totem Runico, avendo stretto amicizia con Malfurion Grantempesta, apprese nuovamente le arti druidiche, venendo riconosciuto come il primo druido tauren in quasi venti generazioni e permettendo di nuovo al druidismo di diffondersi tra la sua gente. Come parte dell'Orda, molti tauren parteciparono alle battaglie che questa intraprese da l\u00ec in avanti.\nIl tradimento dei Totem Truce.\nDopo il Cataclisma, Thrall lasci\u00f2 la guida dell'Orda per dedicarsi all'attivit\u00f2 di sciamano e curare la terra, cedendo il posto a Garrosh Malogrido; avendo una pessima opinione di lui e pensando che avrebbe portato l'Orda alla rovina, Cairne lo sfid\u00f2 a duello: tuttavia Magatha, la guida della trib\u00f9 Totem Truce, che disprezzava Cairne, avvelen\u00f2 l'ascia di Malogrido ad insaputa dei contendenti, permettendo a Garrosh di uccidere Cairne senza difficolt\u00e0 e, morto Cairne, i Totem Truce assaltarono Picco del Tuono facendo strage dei suoi sostenitori. Il figlio di Cairne, Baine, raccogliendo il sostegno delle forze dell'Orda, dei goblin di Porto Paranco e degli umani di Theramore, riusc\u00ec a riconquistare la citt\u00e0, esiliando Magatha e i suoi complici.\nCultura e religione.\nLa cultura dei tauren \u00e8 fondata principalmente sullo sciamanesimo e sull'adorazione della natura, con la caccia come parte integrante di essa: tali radici, comuni anche a orchi e in parte troll, hanno permesso a queste razze di stringere un forte legame. \nI tauren venerano una divinit\u00e0 chiamata \"Madre Terra\" (\"Earthmother\"), che nelle loro leggende \u00e8 la loro creatrice; a fungere da contraltare alla Madre Terra vi \u00e8 il \"Padre Cielo\" (\"Sky Father\"). Nei loro miti, il sole e la luna maggiore di Azeroth (la Dama Bianca) sono l'occhio destro e quello sinistro della Madre Terra, che si rincorrono nel cielo per alleviare ciascuno il dolore dell'altro. Essi sono chiamati rispettivamente \"An'she\" e \"Mu'sha\", e quest'ultima viene identificata con la dea degli elfi della notte Elune."}
{"id": "1467697", "revid": "599013", "url": "https://it.wikipedia.org/wiki?curid=1467697", "title": "Ubi feuda, ibi demania", "text": "Ubi feuda, ibi demania (in italiano \"dove ci sono beni feudali, l\u00e0 ci sono i demani\") fu un principio giuridico introdotto nel diritto intermedio, ma diffusosi come concetto soprattutto nel XVIII secolo dopo la rivoluzione francese nel regno di Napoli che pi\u00f9 degli altri sentiva la necessit\u00e0 della riforma del diritto feudale.\nStoria.\nNel corso dei secoli XVI, XVII e XVIII i giuristi del Regno di Napoli (come Marino Freccia, Giovanni Vincenzo D'Anna, Scipione Rovito) valorizzarono e tutelarono i diritti delle popolazioni sui feudi, attraverso la costruzione giurisprudenziale dell'uso civico, in modo da controbilanciare la preponderanza (e, spesso, la prepotenza) della classe baronale. \nL'origine feudale di un suolo, e il legame tra feudi e uso civico pu\u00f2 essere tuttora utilizzato nella giurisprudenza dei Commissariati agli usi civici, delle Corti d'appello di Roma e Palermo e della Corte di Cassazione perch\u00e9 il diritto italiano vigente riconosce ancora, almeno parzialmente e in maniera regolamentata, l'istituto dell'uso civico.\nDescrizione.\nLa propriet\u00e0 feudale, anche se sentita come nobilitante a differenza di quella allodiale non era per\u00f2 una propriet\u00e0 piena, perch\u00e9 coesisteva con antichi diritti delle popolazioni locali: i pi\u00f9 diffusi erano il pascolo e il legnatico, che coprivano le esigenze elementari della popolazione rurale, soprattutto delle classi pi\u00f9 umili."}
{"id": "1467698", "revid": "1543377", "url": "https://it.wikipedia.org/wiki?curid=1467698", "title": "Nani (Warcraft)", "text": "I nani (\"dwarves\") sono una razza dell'universo immaginario di \"Warcraft\", creato da Blizzard Entertainment. Introdotti in \"\", compaiono in tutti i titoli successivi e in altro materiale della serie \"Warcraft\"; nel videogioco MMORPG \"World of Warcraft\" sono una delle razze giocabili per la fazione dell'Alleanza fin dalla sua uscita.\nStoria.\nOrigine.\nI nani discendono da un gruppo di terrigeni (umanoidi di pietra creati dai custodi titanici) che si era stabilito nel complesso titanico di Uldaman, nelle Maleterre, assieme ad alcuni meccagnomi e ai custodi Archaedas e Ferraya; essi vennero colpiti dalla Maledizione della Carne, una degenerazione creata dagli Dei Antichi che trasformava i soggetti colpiti in creature di carne e sangue, e chieseo quindi ad Archaedas di essere messi in stasi fino a che non si fosse trovata una cura. Col tempo, anche Archaedas e Ferraya entrarono in stasi nelle profondit\u00e0 di Uldaman, e anche i meccagnomi subirono i sintomi della Maledizione, trasformandosi in gnomi; l'ultima gnoma rimasta ad Uldaman, 2.500 anni prima della Prima Guerra, prima di morire liber\u00f2 dalla stasi i terrigeni i quali, completamente mutati dalla Maledizione della Carne, si erano trasformati in nani. \nConservando alcuni ricordi del loro passato, i nani chiamarono la parte di continente dove si trovavano \"Khaz Modan\", in onore di Khaz'goroth, il Titano forgiatore. Essi lasciarono Uldaman, spostandosi verso le terre montuose di Dun Morogh, sottraendole al controllo dei troll Mantogelido e costruendo la citt\u00e0 di Forgiardente nelle profondit\u00e0 della montagna. Qui incontrarono gli gnomi che tempo prima avevano a loro volta compiuto lo stesso tragitto, e le due razze strinsero ben presto amicizia. \n1.300 anni dopo, ci furono i primi contatti con gli umani che abitavano Lordaeron, ed anche con i essi i nani strinsero ottimi rapporti. Gli umani insegnarono loro come parlare, leggere e scrivere la lingua comune (la lingua nanica era solo parlata, quella scritta era composta da rune) e li istruirono anche nelle vie della Luce Sacra, addestrando sia sacerdoti, sia paladini.\nLa Guerra dei Tre Martelli.\n230 anni prima della Prima Guerra, Forgiardente era governata dal re Modimus Forgiamara, e la sua popolazione si era divisa in tre grandi clan fra cui c'era molta tensione: i Barbabronzea, molto vicini al re e veri e propri abitanti di Forgiardente, i Granmartello, che vivevano principalmente sulle colline attorno alla citt\u00e0, e i Ferroscuro, che abitavano le profondit\u00e0 delle montagna ed erano dediti alla stregoneria e all'intrigo.\nAlla morte di re Modimus, prima che il suo erede potesse prendere ufficialmente il trono, i tre clan cominciarono a lottare fra loro per la supremazia ed il controllo su Forgiardente; dopo anni di scontri sanguinosi, i Barbabronzea riuscirono a scacciare gli altri clan dalla citt\u00e0. I Gramartello si spostarono a nord, fondando un altro regno sui picchi di Grim Batol, nelle Paludi Grigie, mentre i Ferroscuro si spostarono a sud, fondando la citt\u00e0 di Thaurissan (dal nome del loro capo) nelle Montagne Crestarossa. Mentre i Granmartello finirono per accettare di buon grado la cosa, i Ferroscuro covarono vendetta e, dopo anni di preparazione, il thane-occultista Thaurissan si mise alla testa di un esercito marciando verso Forgiardente, mentre sua moglie Modgud invase Grim Batol con un'altra armata, scagliando sui nani Granmartello incantesimi terrificanti: entrambi gli attacchi vennero respinti dai difensori (i Granmartello riuscirono anche ad uccidere Modgud), e i Ferroscuro ripiegarono verso i loro territori, incalzati sia dai Barbabronzea, sia dai Granmartello. \nDisperato, Thaurissan cerc\u00f2 di scagliare un potente incantesimo per annientare i suoi nemici, ma per errore evoc\u00f2 il signore elementale del fuoco, Ragnaros, il cui arrivo fu preceduto da potentissime esplosioni: oltre ad uccidere all'istante Thaurissan, esse fecero sorgere un nuovo vulcano (il Massiccio Roccianera) e bruciarono completamente i territori circostanti, che divennero da allora noti come Gorgia Rovente e Steppe Ardenti. Alla vista di tale distruzione, le forze dei Barbabronzea e dei Granmartello si ritirarono di gran carriera, ponendo cos\u00ec fine alla guerra e abbandonando i Ferroscuro al loro destino: costoro, schiavizzati da Ragnaros, costruirono un'altra citt\u00e0 nelle profondit\u00e0 del Massiccio Roccianera, Forgiascura.\nSfortunatamente la magia malvagia di Modgud aveva reso inabitabile la terra dei Granmartello, che dovettero cos\u00ec trovarsi una nuova casa; alcuni si stabilirono a Northeron (nelle odierne Alture del Crepuscolo), ma la maggioranza si spost\u00f2 a Lordaeron, stabilendosi nelle Entroterre: qui fondarono la citt\u00e0 di Picco dell'Aquila, svilupparono lo sciamanesimo e cominciarono a cooperare con i grifoni nativi della zona. I Barbabronzea ed i Granmartello, giurando di non entrare mai pi\u00f9 in guerra gli un con gli altri, rimasero in buon rapporti e costruirono il viadotto di Thandol, un enorme ponte che collega le Paludi Grigie di Khaz Modan agli Altopiani d'Arathi di Lordaeron.\nLa Seconda Guerra.\nDurante il regno di Magni Barbabronzea inizi\u00f2 la Seconda Guerra, durante la quale l'Orda degli orchi conquist\u00f2 Khaz Modan e ne sfrutt\u00f2 le risorse, pur non riuscendo ad espugnare Forgiardente (che rimase sotto assedio da parte del clan dei Guerci Insanguinati per tutta la durata del conflitto). Proseguendo verso nord, l'Orda invase Lordaeron, incluse le Entroterre, dove entrarono in conflitto con il clan Granmartello guidati dal thane Kurdran: l'assedio venne respinto anche grazie al provvido intervento delle forze dell'Alleanza, a cui i Granmartello si unirono quindi di buon grado, fornendo tra l'altro i propri cavalieri di grifoni, che si sarebbero rivelati strumentali nel contrastare i draghi controllati dagli orchi.\nL'inarrestabile avanzata dell'Orda venne fermata alle porte della capitale di Lordaeron, dopodich\u00e9 gli orchi furono costretti alla ritirata e le forze dell'Alleanza li spinsero verso sud, liberando Khaz Modan nel processo; i nani di Forgiardente, cos\u00ec come gli gnomi, aderirono quindi alla coalizione. Due anni dopo la sconfitta dell'Orda, Kurdran partecip\u00f2 alla spedizione a Draenor guidata dal mago Khadgar, e con la chiusura del Portale Oscuro venne dato (erroneamente) per morto; al trono gli successe il thane Falstad Granmartello.\nLa liberazione dei Ferroscuro.\nCinque anni dopo la Terza Guerra (che lasci\u00f2 pressoch\u00e9 intatti i regni nanici), i nani Ferroscuro erano ancora sotto il controllo di Ragnaros, che li governava tramite Dagran Thaurissan, discendente del thane-occultista Thaurissan che aveva evocato il Signore del Fuoco secoli prima; solo una piccola fazione era sfuggita a tale situazione: la Fratellanza del Torio, stabilitasi nella Gorgia Rovente. Ragnaros comand\u00f2 a Thaurissan di preparare i suoi sudditi ad una nuova guerra contro gli altri clan nanici, ordine a cui il re obbed\u00ec volentieri, sia perch\u00e9 covava ancora risentimento verso gli altri clan, sia perch\u00e9 pensava che, con tutti i nani sotto il suo comando, si sarebbe potuto liberare di Ragnaros.\nCome primo atto, Thaurissan riusc\u00ec a rapire la figlia di re Magni, Moira, portandola a Forgiascura; egli pensava di usarla ostaggio per ricattare Barbabronzea, ma inaspettatamente i due si innamorarono: Thaurissan la spos\u00f2 dopo pochi mesi, e le parl\u00f2 del suo sogno di liberare i Ferroscuro, che Moira fece suo. Convinto che sua figlia fosse stata stregata, Magni assold\u00f2 degli avventurieri per salvarla: questi uccisero Thaurissan e Moira, furiosa, non sol\u00f2 rifiut\u00f2 di tornare a Forgiardente, ma rivel\u00f2 anche di essere incinta dell'erede al trono dei Ferroscuro. Ella si decise a portare avanti il sogno del marito: la morte del re aveva gettato nel caos il clan, e con gli sgherri di Ragnaros occupati a riportare l'ordine, Moira aveva libert\u00e0 di movimento: fece cos\u00ec circolare la voce che il Signore del Fuoco stava aumentando le sue forze, e che nel suo covo vi erano incredibili tesori: in breve tempo, nutrite schiere di avventurieri smantellarono le difese di Ragnaros, uccisero i suoi luogotenenti e lo bandirono nuovamente nel Piano Elementale del Fuoco, lasciando Moira alla testa del clan Ferroscuro.\nIl Concilio dei Tre Martelli.\nOtto anni dopo la Terza Guerra, un'agitazione delle forze elementali colp\u00ec Azeroth, e anche a Forgiardente, si contarono danni e vittime; tentando di proteggere il suo popolo, re Magni si sottopose ad un antico rituale dei terrigeni che avrebbe dovuto metterlo in comunione con la terra: l'effetto fu invece molto pi\u00f9 radicale, e il sovrano venne trasformato in una statua di diamante, lasciando Forgiardente senza un re. La notizia giunse a sua figlia Moira, che negli ultimi tre anni aveva cercato di consolidare il suo controllo sui nani Ferroscuro, parte dei quali era tornata a venerare gli elementali del fuoco guidando una rivolta contro di lei; Moira decise di prendere il suo posto come legittima erede al trono di Forgiardente, portando con s\u00e9 i Ferroscuro a lei leali e, pur sapendo che essi non sarebbero stati respinti a causa della storica inimiciza tra i due clan, marci\u00f2 su Forgiardente e si proclam\u00f2 regina. La tensione nella citt\u00e0 sal\u00ec alle stelle e Moira, per prevenire lo scoppio di violenze, decret\u00f2 che nessuno sarebbe potuto entrare o uscire fino al passaggio di potere avvenuto. A Forgiardente si trovava, per\u00f2, anche Anduin Wrynn, principe di Roccavento; suo padre Varian s'infiltr\u00f2 con una squadra di assassini in citt\u00e0 arrivando fino a Moira; la nana ebbe salva la vita grazie all'intervento dello stesso Anduin, ma Varian non le concesse di rimanere la sola governante di Forgiardente, e decret\u00f2 la formazione del Concilio dei Tre Martelli, un organo di governo formato da un rappresentante per ognuno dei tre clan nanici: Moira per i Ferroscuro, Muradin per i Barbabronzea e Falstad per i Granmartello. Il Concilio rimarr\u00e0 attivo fino a che il figlio di Moira, Dagran Thaurissan II, non raggiunger\u00e0 la maggiore et\u00e0, prendendo il suo posto sul trono.\nNon molto tempo dopo, i troll Mantogelido di Dun Morogh si prepararono a lanciare un attacco a Forgiardente, supportati da alcuni emissari degli Zandalari; le forze dei Ferroscuro guidate da Moira, insieme ad un contingente dell'Alleanza guidato da Varian, sventarono il piano.\nCultura.\nI nani sono noti per la loro abilit\u00e0 nell'artigianato, in particolare nella lavorazione dei metalli. Per un nano, il clan costituisce una parte fondamentale della propria identit\u00e0: vi sono tre clan maggiori, Barbabronzea, Granmartello e Ferroscuro:\nEsistono anche diversi altri clan minori, tra cui il clan Piccatonante, che combatte con il clan orchesco dei Lupi Bianchi nella Valle d'Alterac."}
{"id": "1467700", "revid": "124503209", "url": "https://it.wikipedia.org/wiki?curid=1467700", "title": "Appennino lucano", "text": "L'Appennino lucano \u00e8 il tratto dell'Appennino meridionale che si distende ad arco dalla sella di Conza (tra Campania e Basilicata) al passo dello Scalone (in Calabria), ovvero dall'Appennino campano a quello calabro, comprendendo dunque l'intera area montuosa della Lucania. \u00c8 delimitato dai fiumi Sele a ovest, Ofanto a nord, Bradano a est, dal golfo di Taranto a sud-est, dal mar Tirreno a sud-ovest e dalla piana di Sibari a sud-est.\nConsiderando anche le montagne del Cilento, questa parte della catena appenninica si estende in realta' molto al di l\u00e0 degli attuali confini politici della regione Basilicata, andando a comprendere un vasto territorio della provincia di Salerno (il promontorio del Cilento) e uno relativamente meno esteso della provincia di Cosenza (i monti dell'Orsomarso).\nDescrizione.\nIl Vulture - melfese e l'Altopiano dei Li Foj.\nIl comprensorio costituito dal \"Monte Pennone\" (1.508\u00a0m), \"Monte Marzano\" (1.530\u00a0m), \"Monte Paratiello\" (1.446\u00a0m) e \"Monte Settacqua\" (1.274 mt) e \"Monte Ratiello\" (1.057 mt), \u00e8 suddiviso tra il territorio della Campania e quello della Basilicata. Oltre la sella di Conza troviamo il gruppo del \"Monte Giani\" (1.144 m), \"Monte Piano del Castello\" (1.269 m), \"Monte Costa del Guado\" (1.288 m), \"Monte dello Squadro\" (1.342\u00a0m), \"Monte Torretta\" (1.003 m), \"Monte Fieno\" (1.203 m), \"Monte Santa Croce\" (1.408\u00a0m), \"Monte Pierno\" (1.269\u00a0m), \"Monte Serra Valvana\" (1.007\u00a0m), \"Monte Caruso\" (1.237\u00a0m), \"Monte Carmine\" (1.226\u00a0m), \"Monte Sant'Angelo\" (1.122 m), subito pi\u00f9 a nord s'innalza il \"Monte San Michele\" (1.254 mt) e il Monte Vulture (1.312\u00a0m), ultima manifestazione vulcanica della penisola italiana. Pi\u00f9 a sud, si innalza in altopiano il Monte Li Foj (1.365\u00a0m), \"Monte Serra la Croce\" (1.330 m), \"Monte Toppa Romito\" (1.301 m), mentre a guardia della citt\u00e0 di Potenza si innalzano le tre cime dei \"Monti Poggio di San Michele\" (1.108 m, 1.185 m, 1.243\u00a0m).\nComprensorio Sellata - Volturino - Viggiano e Monti della Maddalena.\nIl pianoro del lago Pantano di Pignola annuncia i primi contrafforti di un vasto e articolato sistema montuoso, vera ossatura centrale di questa partizione dell'Appennino meridionale.\nIl comprensorio si suddivide in due catene principali che, aprendosi a ventaglio in direzione nord-ovest/sud-est, delimitano l'alta valle del fiume Agri. Due diramazioni minori, poste a oriente rispetto alla dorsale maggiore - costituita dal \"Monte Pano\" (1.163 m), \"Monte Serra della Crivia\"' (1.368 m), \"Monte Capelluzzo\" (1.461 m), \"Monte Pierfaone\" (1.740\u00a0m), \"Monte Arioso\" (1.715 m), \"Monte Maruggio\" (1.574 m), \"Monte Facito\" (1.359 m), \"Monte Lama\" (1.573 m), \"Monte Serra di Calvello\" (1.568 m), \"Monte Calvelluzzo\" (1.701\u00a0m), Monte Volturino (1.835\u00a0m), \"Monte Augustella\" (1.573 m) e \"Monte Viggiano\" (1.725\u00a0m) a nord sono formate dai gruppi del \"Monte Serranetta\" (1.476\u00a0m), \"Monte Ciglio\" (1.438\u00a0m), \"Monte Pisco\" (1.082 m), \"Monte San Bernardo\" (1.132 m), \"Monte Crocetta\" (1.318\u00a0m), \"Monteforte\" (1.444\u00a0m) e \"Monte Serra Tuoppo\" (1.225\u00a0m), invece a Sud troviamo il \"Monte Pilato\" (1.612\u00a0m), \"Monte Caldarosa\" (1.491\u00a0m), \"Monte Macio del Podano\" (1.285 m), \"Monte Sant'Eone\" (1.489 m), \"Monte Masana\" (1.202 m) e \"Monte Malomo\" (1.322\u00a0m).\nAncora pi\u00f9 a est troviamo il \"Monte Groppa D'Anzi\" (1.141 m), \"Monte Sella\" (1.073 m) e il \"Monte Cute\" (1.195 m), di nuovo con direzione nord-ovest/sud-est - si alzano il \"Monte Caperrino\" (1.455\u00a0m), e il \"Monte Impiso\" (1.319\u00a0m) e le caratteristiche guglie delle Piccole Dolomiti lucane.\nMonti del Cilento.\nA ovest della catena della Maddalena, separato dall'altopiano del Vallo di Diano, \u00e8 presente il settore pi\u00f9 occidentale dell'Appennino Lucano, ossia i Monti del Cilento. In realt\u00e0, questo massiccio montuoso \u00e8 a sua volta caratterizzato da tre distinte dorsali montane, con caratteristiche geologiche e orografiche differenti. La pi\u00f9 occidentale di esse \u00e8 costituita da rilievi di natura arenaceo - marnosa del Monte della Stella (1130\u00a0m) e dal Monte Gelbison (1705\u00a0m). Pi\u00f9 a est compaiono i rilievi calcarei del Cilento, come il Monte Vesole (1210\u00a0m), il Monte Chianello (1319\u00a0m), il Monte Bulgheria (1225\u00a0m). Nel settore pi\u00f9 orientale i rilievi raggiungono le quote pi\u00f9 elevate. Qui si erge in tutta la sua imponenza il Monte Panormo (1742\u00a0m) la principale vetta dei Monti Alburni, il Monte Motola (1700\u00a0m) e il Monte Cervati (1899 m) che \u00e8 la vetta pi\u00f9 elevata della Campania.\nIl Lagonegrese e il massiccio del Sirino.\nA delimitare il lato sud-occidentale dell'alta val d'Agri si ergono l'imponente massiccio del Sirino, rappresentato dal \"Monte del Papa\" (2.006\u00a0m), e \"Monte Sirino\" (1.913 m), pi\u00f9 a nord troviamo il \"Monte Raparello\" (1.305 m), \"Monte Raparo\" (1.764\u00a0m), e \"Monte Armizzone\" (1.409 m).\nTra questi prima delle alte vette del Pollino svetta ripida la cima del Monte Alpi (1.905\u00a0m) e poco pi\u00f9 a sud troviamo quelle del \"Monte Serra Rotonda\" (1.288 mt), \"Monte Pelato\" (1.117 mt), \"Monte Nandiniello\" (1.172 mt), \"Monte Pisco\" (1.231 mt), Monte La Spina (1.652\u00a0m) e Monte Zaccana (1590\u00a0m).\nIl massiccio del Pollino e i Monti dell'Orsomarso.\nA sud troviamo il massiccio del Pollino, cuore dell'omonimo Parco Nazionale, comprende le maggiori cime dell'Appennino meridionale, \"Monte Serra\" (1.229\u00a0m), \"Monte Serra dell'Abete\" (1.404\u00a0m), \"Monte Grattaculo\" (1.892\u00a0m), Monte Serra del Prete (2.182\u00a0m), Monte Pollino (2.249\u00a0m), Monte Serra Dolcedorme (2.267\u00a0m), \"Monte Serra delle Ciavole\" (2.112\u00a0m), \"Monte Serra di Crispo\" (2.043\u00a0m), \"Monte Pelato\" (1.397\u00a0m) e \"Monte Sparviere\" (1.714 m). Su queste vette, impervie e maestose, corre il confine tra la regione Basilicata e Calabria.\nI monti dell'Orsomarso, infine, pur essendo localizzati interamente in Calabria, rappresentano l'ultima boscosissima propaggine della catena appenninica lucana."}
{"id": "1467702", "revid": "124400979", "url": "https://it.wikipedia.org/wiki?curid=1467702", "title": "Pandaren", "text": "I pandaren sono una razza dell'universo di \"Warcraft\" creato da Blizzard Entertainment. Fanno la prima comparsa in \"\", ma nonostante l'iniziale successo restano esclusi da gran parte del materiale della serie, salvo sporadiche citazioni o apparizioni, fino alla quarta espansione del MMORPG \"World of Warcraft\", \"Mists of Pandaria\", completamente incentrata su di loro e chi li ha introdotti come razza giocabile nel gioco sia per la fazione dell'Orda che per quella dell'Alleanza.\nStoria.\nOrigine.\nLe origini dei pandaren sono sconosciute: \u00e8 noto che la loro societ\u00e0 \u00e8 pi\u00f9 antica di quella degli elfi della notte, ma non si sa da dove siano nati.\nNella loro civilt\u00e0 primordiale, i pandaren avevano gi\u00e0 un amore per la conoscenza, che li aveva portati a sviluppare letteratura, agricoltura e medicina. In un periodo imprecisato, tra 64.000 e 12.000 anni prima della Prima Guerra, i pandaren vennero sottomessi dai mogu guidati da Lei Shen, il Re del Tuono: egli fece giustiziare tutti i capi e i filosofi pandaren e distrusse tutta la loro arte e cultura. Ai pandaren venne proibito di imparare a leggere e scrivere, e persino di parlare, la loro lingua: la lingua che doveva essere usata era quella mogu, e chiunque veniva sorpreso a fare altrimenti era accusato di cospirazione, crimine solitamente punito con la morte. A causa di ci\u00f2, l'antica lingua pandaren non \u00e8 pi\u00f9 usata e un ristrettissimo numero di pandaren \u00e8 in grado di comprenderla.\nI primi resoconti che si hanno sulla loro razza rendono noto che erano schiavi dei mogu (cos\u00ec come altre razze quali i saurok e i grumyan), impiegati come lavoratori: tra le altre cose, furono i pandaren a costruire, sotto ordine dei mogu, la Muraglia Serpeggiante, il gigantesco muro avente lo scopo di fermare le orde di mantid che sciamavano dalle Steppe di Tong Long e dalle Distese del Terrore. Per evitare che si potessero ribellare, come avevano fatto i saurok, i mogu non permettevano ai pandaren di tenere alcuna arma.\nLiberazione dai mogu.\nSotto il regno dell'imperatore mogu Lao-Fe, circa 12.000 anni prima della Prima Guerra, i pandaren che disobbedivano venivano puniti con la separazione delle loro famiglie, e molti bambini pandaren vennero spediti oltre la Muraglia Serpeggiante, dove venivano divorati dai mantid. Il padre di uno di questi bambini, Kang, comprese che tutto l'impero dei mogu si reggeva sui suoi schiavi, senza i quali sarebbe inevitabilmente crollato, e decise che, se a loro non era permesso avere armi, allora sarebbero diventati armi essi stessi: i pandaren cominciarono cos\u00ec ad addestrarsi nel combattimento a mani nude, dando il via alla loro millenaria tradizione monacale, e poi cominciarono a lottare contro i loro padroni. Supportati dai grumyan, dai jinyu e dagli hozen, riuscirono a sconfiggere i mogu e a \"riciclare\" il loro impero adattandolo a s\u00e9 stessi.\nAppena formato, l'impero venne attaccato dai troll Zandalari, originari di Zandalar ed alleati dei mogu; anche questo conflitto venne vinto dai pandaren, i quali avevano imparato ad addomesticare le serpi delle nubi.\nL'ultimo imperatore.\nSi sa che i pandaren avevano contatti con la societ\u00e0 degli elfi della notte; durante il regno di Azshara, quando gli Eletti elfi della notte presero ad usare pericolosamente tanto la magia arcana, i pandaren inviarono loro in omaggio una scatola contenente \"tutto il potere arcano di cui i kaldorei avrebbero mai potuto avere bisogno\": era vuota.\nSempre durante questo periodo, venne incoronato imperatore un pandaren di nome Shaohao: dopo la sua elezione, come da tradizione, Shaohao si rec\u00f2 a consultare gli Oratori dell'Acqua jinyu e, in una visione, gli venne mostrato l'inizio della Guerra degli Antichi che sarebbe avvenuto di l\u00ec a poco, e la distruzione che avrebbe portato. Cercando un modo per proteggere la propria gente, l'imperatore si rec\u00f2 da Yu'lon, il Serpente di Giada, che gli disse che, per fare ci\u00f2, avrebbe dovuto liberarsi di tutte le sue emozioni negative, cio\u00e8 lo sha. Shaohao riusc\u00ec ad imprigionare i vari aspetti dello sha sotto terra, fondando anche l'ordine degli Shandaren per sorvegliare i luoghi dove era rinchiuso. Raggiunto uno stato d'illuminazione, quando la Guerra degli Antichi stava giungendo al termine, Shaohao sal\u00ec alla Terrazza dell'Eterna Primavera con l'intento di separare l'impero pandaren dal resto di Kalimdor. Arrivato l\u00ec, per\u00f2, venne nuovamente assalito dal dubbio e dalla paura. Yu'lon giunse in suo soccorso, spiegandogli che \"Pandaria\" era molto pi\u00f9 del solo impero pandaren: era tutta le creature di quella terra, unite in un solo insieme.\nCompresa quest'ultima lezione, Shaohao semplicemente \"svan\u00ec dall'esistenza\", divenendo tutt'uno con la terra, e Pandaria si separ\u00f2 dal resto del continente, allontanadosi nel Grande Mare. Tuttavia, Shaohao non era riuscito a liberarsi di un ultimo sha, il pi\u00f9 insidioso, quello dell'orgoglio: la sua convinzione che gli abitanti di Pandaria fossero migliori del resto del mondo gener\u00f2 una fittissima coltre di nebbia che avvolse la regione, proteggendola s\u00ec, ma anche isolandola completamente.\nL'Isola Errante.\nLa nebbia creata da Shaohao, che protesse Pandaria dalla Frattura, impediva per\u00f2 anche a chiunque al suo esterno di trovarla, e in tal modo Pandaria, e i suoi abitanti con lei, rimasero pressoch\u00e9 isolati per oltre diecimila anni, convinti che il resto del mondo fosse stato annientato dall'apocalittico cataclisma.\nLa situazione cambi\u00f2 leggermente grazie a Liu Lang, un pandaren che decise di lasciare Pandaria sul dorso di una tartaruga gigante di nome Shenz-zin Su. Dopo cinque anni di vagabondaggio, Liu Lang torn\u00f2 in patria (anche se Pandaria era nascosta dalle nebbie, riusc\u00ec a trovarla poich\u00e9 \"le tartarughe riescono sempre a ritrovare la spiaggia dove sono nate\"), riferendo ci\u00f2 che aveva visto. Liu Lang part\u00ec nuovamente, facendo ritorno a Pandaria ogni cinque anni, e Shenz-zin Su diventava sempre pi\u00f9 enorme, fino a che non riusc\u00ec a ospitare sul suo guscio un'intera colonia di pandaren, divenendo nota come \"Isola Errante\". Dopo la morte di Liu Lang, l'Isola Errante non fece mai pi\u00f9 ritorno a Pandaria, e ad un certo punto smise anche di toccare le rive degli altri continenti, vagando senza sosta per il Grande Mare.\nChen Triplo Malto, il membro pi\u00f9 famoso della razza dei pandaren, che aiut\u00f2 l'Orda durante la fondazione di Durotar, era nativo dell'Isola Errante.\nRiapertura delle nebbie.\nDopo il Cataclisma, le nebbie che circondavano Pandaria svanirono improvvisamente, per ignoti motivi: il continente venne ben presto scoperto dalle flotte dell'Orda e dell'Alleanza, e le due fazioni estesero il loro conflitto anche a quei nuovi territori, portando alla riemersione dello sha e causando il caos in molte zone di Pandaria. Salvo poche eccezioni, i pandaren di Pandaria rimasero fermamente neutrali rispetto alle due neoarrivate fazioni, al contrario dei pandaren dell'Isola Errante. Anch'essa venne raggiunta, del tutto accidentalmente, dall'Alleanza e dall'Orda. Svariati pandaren seguaci della filosofia Tushui, guidati da Aysa Canta Nubi, si unirono ai ranghi dell'Alleanza, contrapposti da diversi seguaci della filosofia Huojin, capeggiati da Ji Palmo Infuocato, entrati a far parte dell'Orda.\nNel gioco di ruolo.\nIntrodotti molto tempo prima di \"Mists of Pandaria\", i pandaren erano stati dotati di una storia e di un'ambientazione narrate dai manuali del gioco di ruolo, quindi non canoniche, ma la cui traccia \u00e8 ancora visibile nella versione revisionata.\nSecondo il gioco di ruolo, i pandaren costruirono un grande impero nell'antica Kalimdor, ed erano alleati degli elfi della notte. Tuttavia, l'ossessione degli elfi della notte verso la magia arcana e il Pozzo dell'Eternit\u00e0 convinsero i pandaren a tagliare i ponti con loro, abbandonando Kalimdor e stabilendosi su una remota isola che chiamarono Pandaria. Dopo la Frattura, solo pochi pandaren fecero ritorno nei continenti per esplorarli, come Chen Triplo Malto. La razza dei pandaren rimase elusiva e misteriosa, sebbene le altre fossero a conoscenza della sua esistenza. A parte per una manciata di viaggiatori pandaren che si allearono con i nani di Bael Modan (Savane Settentrionali), il loro popolo rimase sempre neutrale\nNel gioco di ruolo, i pandaren sono in buoni rapporti specialmente con i nani, con cui condividono la passione per la birra, di cui sono maestri miscelatori. Pur essendo una razza molto pacifica, hanno dovuto adattarsi alla pericolosit\u00e0 della vita, addestrando una classe di guerrieri. I pandaren sono divisi in clan, chiamati \"shao'din\", guidati da un capo detto \"shodo-pan\".\nDescrizione.\nI pandaren sono creature umanoidi con le fattezze di panda giganti. C'\u00e8 un leggero dimorfismo sessuale, con le femmine che sono generalmente pi\u00f9 basse e pi\u00f9 snelle dei maschi. Il colore del loro pelo \u00e8 bianco o bianco sporco, con macchie nere, arancio oppure grigie. La cultura, l'aspetto e l'ambientazione relative ai pandaren sono basate sulla cultura cinese.\nSociet\u00e0 e cultura.\nPoich\u00e9 dare sfogo a \"emozioni negative\" porterebbe alla liberazione dello sha, la societ\u00e0 dei pandaren si \u00e8 evoluta di conseguenza: i pandaren sono estremamente controllati e pongono grande attenzione verso disciplina, equilibrio e civilt\u00e0 e risolvono le dispute con la diplomazia.\nNonostante la loro indole contemplativa, i pandaren amano profondamente i piaceri della vita, il divertimento e l'esplorazione e valorizzano l'attivarsi per raggiungere i propri obiettivi.\nI pandaren non hanno una vera e propria religione. Essi venerano e rispettano i Venerabili Celestiali, quattro antichi spiriti che vegliano su Pandaria, e vi sono clan e ordini di monaci al loro esclusivo servizio. Tra le varie filosofie di vita presenti nella cultura pandaren, si notano soprattutto la Tushui e la Huojin: molti pandaren aderenti alla prima, che promuove uno stile di vita pi\u00f9 meditativo ed enfatizza determinati dettami morali, hanno aderito all'Alleanza, mentre diversi seguaci della seconda, che condanna la mancanza di azione e proclama la difesa della casa e dei propri cari a qualunque costo, si sono uniti all'Orda.\nStile di combattimento.\nInizialmente i pandaren non erano tanto abili nel combattimento corpo a corpo.\nQuando Kang mostr\u00f2 loro l'arte innata che aveva, essi iniziarono ad allenarvisi in gran segreto con semplici attrezzi e bastoni di bamb\u00f9, e facendola passare come una danza.\nL'obiettivo era abbattere qualunque tipo di nemico con le qualsiasi arma in oggetto in loro possesso.\nQuando avvennero i primi scontri durante la ribellione, gli imponenti mogu rimasero invece spesso completamente spiazzati dalla\nloro rapidit\u00e0 e tecnica.\nDa allora lo stile di combattimento dei monaci pandaren si evoluto incorporando meditazione e ogni tipo di arma.\nCreazione, notoriet\u00e0 e presenza nei media.\nI pandaren (il nome deriva dalla parola \"panda\" unita al carattere cinese \u4eba, \"r\u00e9n\", \"persona\", \"gente\", e significa quindi \"uomini-panda\") vennero creati nel 2003 dal direttore artistico di Blizzard Entertainment, Samwise Didier, e si trattava di un pesce d'aprile che annunciava l'aggiunta di tali creature come quinta razza giocabile di \"Warcraft III\". Nonostante la notizia fosse falsa, l'idea venne tanto apprezzata dai fan di Warcraft che Blizzard Entertainment incluse un neutrale di razza pandaren nell'espansione \"The Frozen Throne\", e Chris Metzen cominci\u00f2 a scrivere la loro storia, che venne inserita nei manuali del gioco di ruolo.\nTuttavia, in seguito, i pandaren rimasero sostanzialmente assenti tanto da \"World of Warcraft\" quanto dal restante materiale della serie; all'uscita di \"The Burning Crusade\", si sparse la voce che essi sarebbero stati la nuova razza per l'Alleanza, poi smentita dall'introduzione dei draenei. Fino a \"Mists of Pandaria\", i pandaren non furono mai stati inseriti in \"World of Warcraft\", nemmeno come razza non giocabile, anche se vi erano dei riferimenti ad essi: ad esempio, giocatori dell'Orda potevano completare una serie di missioni per recuperare una ricetta di una birra ideata da Chen Triplo Malto, e sul negozio online di Blizzard Entertainment venne reso disponibile una \"mascotte\", utilizzabile nel gioco, rappresentante un monaco pandaren.\nQuesta assenza dal MMORPG era spiegata a volte con una presunta contrariet\u00e0 della Cina, dove una legge avrebbe proibito la rappresentazione - anche in videogiochi - di violenza contro i panda. Tale legge in realt\u00e0 non esiste, e in Cina sono gi\u00e0 da tempo presenti videogiochi con razze di panda giocabili; tuttavia, durante una discussione a Blizzcon 2009, fu confermato che la causa erano effettivamente problemi legali con lo stato asiatico. La questione si chiuse con l'uscita di \"Mists of Pandaria\", quarta espansione di \"World of Warcraft\", che introdusse infine i pandaren e Pandaria, rivisitando anche la storia precedentemente scritta.\nCaratteristiche tecniche in \"World of Warcraft\".\nI giocatori che vogliono utilizzare i pandaren in \"World of Warcraft\" devono aver installato l'espansione \"Mists of Pandaria\"; essi hanno a disposizione le classi di cacciatore, guerriero, ladro, mago, monaco, sacerdote e sciamano.\nLa zona da cui partono i personaggi di questa razza \u00e8 l'Isola Errante: il giocatore sceglie se allearsi con l'Orda o con l'Alleanza una volta completate le missioni in tale zona. La cavalcatura standard \u00e8 la Testuggine Draconica. I pandaren conoscono il linguaggio pandaren, e possono accedere al comune (\"common\") o all'orchesco (\"orcish\") a seconda della fazione che scelgono. I personaggi pandaren dispongono dei seguenti tratti razziali:"}
{"id": "1467704", "revid": "916580", "url": "https://it.wikipedia.org/wiki?curid=1467704", "title": "Biscutella laevigata", "text": "La biscutella montanina (nome scientifico Biscutella laevigata ) \u00e8 una pianta erbacea perenne (non pi\u00f9 alta di 50\u00a0cm), dai vistosi fiori gialli, appartenente alla famiglia delle Brassicaceae.\nSistematica.\nIl Sistema Cronquist assegna la famiglia delle Brassicaceae all'ordine Capparales mentre la moderna classificazione APG la colloca nell'ordine delle Brassicales. Sempre in base alla classificazione APG sono cambiati anche i livelli superiori (vedi tabella a destra).\nNelle classificazioni pi\u00f9 vecchie la famiglia del genere \"Biscutella\" era chiamata anche Crociferae e a volte Cruciferae.\nBrassicaceae \u00e8 una delle pi\u00f9 grosse famiglia delle Angiosperme (assieme alle Asteraceae) diffusa principalmente nella fascia temperata e fredda.\nIl genere \"Biscutella\" comprende oltre 40 specie di cui almeno 17 sono presenti sul territorio italiano. \nA complicare la sistematica della nostra pianta \u00e8 l'esistenza di popolazioni a diverso assetto cromosomico diploidi (2n = 18) o tetraploidi (2n = 36), diffuse soprattutto in buona parte dell'Europa e dell'area mediterranea.\nSottospecie:\nEtimologia.\nIl nome del genere (\"Biscutella\") deriva dalla particolare forma del frutto a \"doppio scudo\" o \"occhialini\". \u00c8 stato Linneo che per primo ha assegnato tale denominazione al genere.\nMorfologia.\nBiscutella montanina appartiene alla forma biologica definita come emicriptofita rosulata (H ros) : si tratta di piante erbacee perenni che svernano per mezzo di gemme protette dalla rosetta basale di foglie appressata sul terreno (\"emicriptofite rosulate\"). Ma presenta anche caratteri tipici della forma biologica H scap (emicriptofita scapose).\nRadici.\nRadice secondaria da rizoma.\nFusto.\nFusto poco ramoso (normalmente ramificato solo in alto), legnoso alla base, tormentoso, eretto, poco foglioso, coperto da pochi peli setolosi (o quasi glabro). Dimensioni: 10\u00a0cm minimo e 50\u00a0cm massimo.\nInfiorescenza.\nI fiori sono peduncolati fino a 1\u00a0cm (spesso ramificati) e formano dei racemi apicali lassi.\nFiori.\nIl fiore \u00e8 un tetramero (tipica struttura a croce dei fiori della famiglia delle Brassicaceae, ex Cruciferae), attinomorfo, dialipetalo ed ermafrodito.\nFrutti.\nIl frutto \u00e8 simile ad un paio di occhiali: siliquetta piatta a doppio scudo (due carpelli discoidali, quasi rotondi) con stilo lungo 3 \u2013 5\u00a0mm. Diametro delle logge discoidali: 3 \u2013 7\u00a0mm. Le pareti esterne del frutto sono lisce o appena rugose.\nDistribuzione e habitat.\nArea di origine (tipo corologico) : Europa meridionale, zone montagnose (Orof. S. - Europ.). Frequente nelle Alpi e Appennini. \nIn Italia si trova nei prati sassosi, sui pascoli, nei ghiaioni (macereti); perlopi\u00f9 su calcare. Assente nelle isole e zone costiere.\nAltitudine: dal piano fino a 2700 ."}
{"id": "1467705", "revid": "47767", "url": "https://it.wikipedia.org/wiki?curid=1467705", "title": "Mezzorsi", "text": ""}
{"id": "1467709", "revid": "12468", "url": "https://it.wikipedia.org/wiki?curid=1467709", "title": "Insula Romana", "text": ""}
{"id": "1467715", "revid": "6923", "url": "https://it.wikipedia.org/wiki?curid=1467715", "title": "Lucilla Galeazzi", "text": "Biografia.\nDopo un inizio di carriera come cantante pop in orchestre da ballo, si avvicina alla musica popolare a seguito dell'incontro con l'antropologo umbro Valentino Paparelli e con il teorico di storia orale Alessandro Portelli, entrambi gi\u00e0 da tempo impegnati nella ricerca sul campo in Umbria e in particolare a Terni e nella Valnerina ternana. Si dedica allo studio del repertorio popolare della sua regione e si esibisce accompagnandosi con la chitarra.\nNel 1977 Giovanna Marini la invita a far parte del nascente Quartetto Vocale per lo spettacolo \"Correvano coi carri\" (I Dischi del sole). Con questo gruppo, che a partire dal 1980 conosce un notevole successo internazionale, si esibisce in numerose tourn\u00e9e nei maggiori teatri europei e di altri continenti (Francia, Svizzera, Spagna, Grecia, Belgio, Germania, Canada) e prende parte a prestigiosi festival (Bourges, Avignone, Nantes, Bonifacio, Barcellona, Siges, la biennale di Hamburg, la biennale di Berlino) che contribuiscono a far conoscere ed amare nel mondo la musica tradizionale italiana. Con questa formazione incide cinque album su vinile e due su CD.\nNel 1979 canta nell'opera contemporanea di Giovanna Marini \"La grande madre impazzita\" (I Dischi del sole), per cinque voci e il trio di musica improvvisata \"S.I.C.\" (Schiaffini, Iannaccone e Colombo), e in \"Cantate de toutes les jours\" di Giovanna Marini al teatro J. Philippe di Saint Denis, Parigi (Chant du monde).\nNel 1980 esegue \"\u201cCantate de toutes les jours\"\" al teatro Les Bouffes du Nord di Peter Brook, a Parigi; nello stesso anno, \u00e8 nello spettacolo \"Che dir\u00e0 la gente che si bacia nei caff\u00e8\", opera di Giovanna Marini per quattro voci e quartetto d\u2019archi, presso il Teatro Le Muse di Roma.\nNel 1982, ai festival di Bourges, Avignon, Vienna e Varadero di Cuba, presenta il suo spettacolo \"Un sogno cos\u00ec\", dedicato alle canzoni degli anni \u201860, con O. Cal\u00f2 al piano e T. Gubisch alla chitarra e gli arrangiamenti di G. Beytelmann.\nIl 1984 \u00e8 l\u2019anno di \"\u201cPer Pier Paolo\"\", opera per cinque voci, quartetto di sassofoni e percussioni di Giovanna Marini su poemi di Pier Paolo Pasolini per il Festival d'Automne di Parigi (Chant du Monde).\nAnche il mondo del jazz s'interessa alla sua voce. Nel 1985 prende parte allo spettacolo \"Quelque chose du sud\" con l'A.R.F.I. di Lyon ed \u00e8 tra le interpreti dello spettacolo \"\"Anninnia\",\" musica di Paolo Damiani, con disco registrato dal vivo al Festival di Roccella Ionica \"Rumori Mediterranei\u201c, con l'Orchestra di Jazz europea.\nNel 1986 canta nello \"Stabat Mater\" di Roberto De Simone, opera per otto voci, sassofoni, percussioni e con voce solista di Irene Papas (Teatro dell'Opera di Napoli e tourn\u00e9e a New York).\nNel 1987 e fino all\u201988 tiene una lunga tourn\u00e9e francese con lo spettacolo \"Tango, memoire de Buenos Aires\" con musicisti quali J. Cedron, J.J. Mosalini ed il violinista A. Agri, autentico mito del Tango.\nAncora nel 1987, con Ambrogio Sparagna agli organetti e Carlo Rizzo ai tamburelli, nasce la formazione \"Il Trillo\" (Cd Thelonious. 1992). Questo gruppo, molto attivo all'estero (Festival di Moers, Bonifacio, Dranuter, Nantes, Mulhouse, Oupeye) e in Italia (Festival di Recanati, Ravenna, Ruvo di Puglia e Catania Jazz) rappresenta la volont\u00e0 musicale di andare oltre la mera riproposta della tradizione.\nNel 1987 canta in \"La gomme\" su musica di C. Barthelemy (futuro direttore dell'Orchestra Nazionale di Jazz di Parigi), al teatro della Villette a Parigi, con l'attore Jan Colette, quartetto d'archi e quintetto jazz. Incide poi il disco \"Per Devozione\" con il trombonista Giancarlo Schiaffini.\nNel 1988 \u00e8 la volta dello spettacolo \"\u201cIl salto\u201d\" con l'A.R.F.I. di Lyon e nel \u201891 \u00e8 solista dell'Orchestra Europea di Jazz a Strasbourg con musica e direzione di P. Caratini, L. Cugny , A. Hemler con concerto radiotrasmesso in diretta in tutta Europa.\nNel 1988 canta nel \"Carmina Vivianea\" di Roberto De Simone e l\u2019anno seguente, presso l\u2019Opera di Pisa, canta in \"\u201cProcesso e martirio di Giovanna D'arco\"\", ancora firmata da De Simone.\nNel 1990, al San Carlo Di Napoli, \u00e8 in \"\u201cRequiem per Pier Paolo Pasolini\u201d\" con cui Roberto De Simone rende omaggio alla figura del grande poeta e scrittore. Dello stesso anno \u00e8 lo spettacolo \"\u201cCantata profana per 4 voci\u201d\" con il Quartetto Vocale di Giovanna Marini (Silex 1990) ed \u00e8 tra i vincitori del Festival di Recanati con la canzone \"\"Il Canto magico delle sirene\".\"\nNel 1991 ha inizio la tourn\u00e9e europea di \"\u201cCantata profana\u201d\" mentre nel '92 \u00e8 voce solista nello spettacolo \"\u201dGiof\u00e0, il servo del re\u201d\" di Ambrogio Sparagna, prodotto dal Festival di Musica Mediterranea di Ravello (Bmg, 1993).\nNel 1993, a Perpignan, \u00e8 tra gli interpreti dello spettacolo \"\u201dSud\u201d\" con musica di P. Eidel (Mammas/Bmg, 1997). In autunno \u00e8 a Parigi con lo spettacolo \"\u201cLa vita al di sopra e al di sotto dei 1000 metri\"\u201d (Silex, 1994).\nNel 1994 nasce il suo progetto \"\u201dCuore di terra\u201d\", con Massimo Nardi alle chitarre, Carlo Mariani alle Launeddas e Nicola Raffone alle percussioni (Micocci Dischitalia, 1997). Con \"\u201cCuore di terra\u201d\" partecipa al Festival dei Popoli di Firenze, al Festival Jazz di Ravenna, al Total Vocal di Parigi e al Festival de la Cancion Mediterranea di Palma de Mallorca. Dal progetto prende forma un album che viene pubblicato anche in Francia.\nNel 1996 prende parte al Donaueschinger Musiktage, Festival di Musica Contemporanea, con la Banda di Ruvo di Puglia e registra dal vivo l\u2019album \u201c\"La Banda\u201d\" di Pino Minafra (Enja, 1996); il concerto \u00e8 radiotrasmesso in Germania e l\u2019album riceve un premio dalla critica tedesca.\nNel 1997, a Vercelli, partecipa allo spettacolo \"\u201cTransitalia\u201d\" in cui sono coinvolti i migliori interpreti della musica folk italiana con arrangiamenti di Riccardo Tesi e la regia di Moni Ovadia.\nNel 1998 partecipa alla Biennale di Berlino con l'operina del sassofonista Michael Riessler \"Honig und Asche\" per due voci soliste e tredici musicisti; tra questi lo stesso compositore, Markus Stockausen (Enja, 1998). Torna poi con \"Cuore di terra\" assieme a nuovi interpreti: Massimo Carrano alle percussioni, Guido Benigni al basso (poi sostituito nel \u201899 dal violoncellista Antonio Ramous), Salvatore Zambataro alla fisarmonica e clarinetto e Massimo Nardi alla chitarra.\nProgetta poi in Francia lo spettacolo \"Terras di canto\" con la cantante sarda Elena Ledda, la portoghese Amelia Muge e i solisti Carlo Rizzo (percussioni), Mauro Palmas (mandola), C. Anacleto (violoncello), Riccardo Tesi (organetti) e L. Audemard (fiati).\nSegue poi \"\u201cIl viaggio di Sigerico\u201d\", uno spettacolo con grandi musicisti europei prodotto dalla Ethnosuoni con la regia della Banda Osiris.\nNel 2000 \u00e8 invitata a tenere una conferenza sulla vocalit\u00e0 popolare al Congresso Mondiale degli Insegnanti di Canto a Lione. Nello stesso anno canta le \"Folk Songs\" di Luciano Berio con l'Orchestra da Camera dell'Umbria, sotto la direzione del maestro Marco Gatti. \u00c8 poi tra gli interpreti dell'opera di Sergio Rendine \"Passio et Resurrexio\" con Nando Citarella, Enzo Gragnaniello, Maria Rosaria Omaggio e Mariano Rigillo voci recitanti, rappresentata a Roma, l'Aquila e Chieti in occasione dell'Anno Giubilare.\nNel 2001 esce il suo disco \"\u201cLunario\u201d\" e con il suo gruppo fa tourn\u00e9e nazionali e internazionali (Grecia, Francia, Germania, Spagna); \u00e8 invitata a Barcellona dalla grande cantante catalana Maria del Mar Bonet e prende parte al Festival Banlieu Blue a Parigi, alla Festa della Musica con l'orchestra nazionale di Jazz a Parigi, al Festival Folk di Dranuter e al Festival di Pina Bausch a Wuppertal.\nNel 2002 ha inizio la sua collaborazione con il gruppo barocco L'Arpeggiata, diretto da Christina Pluhar, con cui incide l\u2019album \"\u201cLa Tarantella\u201d\" che vince il premio Awards 2003 per la musica classica. Con L'Arpeggiata tiene una lunga tourn\u00e9e europea.\nCanta poi nel Cd \"\u201cRenaissance\u201d\" di Philippe Eidel con Vinicio Capossela e Lucio Dalla.\nD\u00e0 poi vita allo spettacolo \"\u201dSirena dei mantici\u201d\" con Ascanio Celestini e La Fisorchestra Fancelli diretta dal maestro Marco Gatti.\nSuo anche il progetto per lo spettacolo natalizio \"\u201dCeleste tesoro\u201d\" per cui si avvale della collaborazione di Nando Citarella ed Enza Pagliara.\nNel 2003 incide gli album \"\u201cAll'improvviso\u201d\" con L'Arpeggiata e \"\u201cTrio Rouge\u201d\" con il Trio Rouge fondato da lei stessa assieme a Michel Godard (tubista) e Vincent Courtois (cellista). \u00c8 poi solista nell\u2019Orchestra per la Pace che esegue a Gerusalemme e Betlemme e il cui concerto viene trasmesso in Mondovisione la mattina di Natale. Tiene poi dei concerti a Sanah, Yemen, con Luigi Cinque e Mauro Pagani.\nRisale al 2004 la creazione dello spettacolo pasquale \"\u201cCorrete sorelle\u201d\" con il quartetto vocale Faraualla, con cui partecipa anche al Festival di Musica sacra di Fez (Marocco).\nNel 2006 esce \"\u201cAmore e acciaio\u201d\" che vince la Targa Tenco al Premio Luigi Tenco ed il Premio Citt\u00e0 di Loano quale migliore album in dialetto dell'anno; prende parte anche alla Notte della Taranta a Melpignano, Lecce.\nNel 2007 produce lo spettacolo \u201cMaggio maggio \u00e8 capitano\u201d rappresentato per dieci giorni con grande successo a Roma, al Teatro Vascello. Seguono poi le tourn\u00e9e in Oriente, Medio Oriente ed Australia con L'Arpeggiata. Partecipa a Palermo allo spettacolo \"\u201cBuon Compleanno Rosa\u201d\" con Clara Murtas e Fausta Vetere e torna in tourn\u00e9e con il suo gruppo.\nNel 2008 la tourn\u00e9e europea con L'Arpeggiata tocca Svezia e Olanda con gli spettacoli \"\u201cTarantella\u201d, \u201cAll\u2019improvviso\u201d, Los Impossibles\u201d\" e \"\u201cVia Crucis\u201d.\" Nello stesso anno intraprende una tourn\u00e9e italiana con il suo gruppo e con il Trio Rouge; tiene concerti in Friuli con lo spettacolo \"\u201cCanzoni di Confine\u201d,\" con Mario Incudine e Lino Staolino.\nNel 2010 fonda l\u2019ensemble vocale \"Levocidoro\" con Susanna Buffa, Chiara Casarico, Sara Marchesi, Marta Ricci, Susanna Ruffini e Nora Tigges. Con questo progetto tutto al femminile esegue un repertorio in polifonia ispirato al maggio italiano, al canto tradizionale regionale e ai canti rituali delle festivit\u00e0.\nContestualmente avvia una nuova collaborazione con il grande attore e performer Moni Ovadia per lo spettacolo \"\u201cCantiamo, cantammo e canteremo. Canti per l\u2019uguaglianza\u201d\": una raccolta di canti sociali e politici che sul palco si alternano alla narrazione di Ovadia e restituiscono al repertorio la sua funzione civile.\nRisale al 2013 la sua collaborazione con l\u2019ensemble vocale femminile marocchino B\u2019net Houariyat: cinque cantanti e percussioniste di Marrakesh con le quali, assieme ad un quintetto di musiciste italiane, crea il progetto di canti e danze per voci e tamburi \u201cLe voci magiche del Mediterraneo\u201d.\nNel settembre del 2013 esce il suo album \"Festa Italiana,\" lavoro ispirato ai canti rituali del maggio e delle festivit\u00e0 carnevalesche con cui, nel 2015, debutta alla Carnegie Hall di New York.\nNel 2014 ha debuttato con due progetti dedicati alla Grande Guerra di cui \u00e8 anche autrice: il primo, \"\u201cDoppio fronte. Oratorio per la Grande Guerra\u201d,\" \u00e8 scritto ed eseguito assieme a Moni Ovadia; il secondo, \"\u201cIl fronte delle donne\u201d,\" \u00e8 dedicato alla visione femminile della Seconda Guerra Mondiale ed ottiene la concessione per l\u2019utilizzo del logo governativo per gli spettacoli di interesse nazionale italiano nelle celebrazioni del centenario della Prima Guerra Mondiale. Lo spettacolo, per cui si avvale della collaborazione dell\u2019ensemble vocale Levocidoro e della chitarrista Stefania Placidi, \u00e8 stato rappresentato tra il 2014 e il 2018 nei pi\u00f9 prestigiosi teatri italiani e al teatro comunale di Esch-s\u00fcr-Alzette in Lussemburgo.\nIl 25 aprile 2015 esce il disco \"Bella Ciao\", remake del pi\u00f9 famoso ed influente spettacolo folk di tutti i tempi a cinquant'anni dalla sua prima rappresentazione al Festival dei Due Mondi di Spoleto. Il progetto di rework sulle canzoni di \"Bella Ciao\", da un'idea di Franco Fabbri, si avvale degli arrangiamenti e della direzione artistica di Riccardo Tesi. Diventa subito un tour di incredibile successo, ancora in atto, che tocca i principali teatri di tutto il mondo. Con Lucilla Galeazzi sono sul palco: Riccardo Tesi, Elena Ledda, Ginevra Di Marco, Alessio Lega, Andrea Salvadori e Gigi Biolcati.\n\u00c8 del 2016 lo spettacolo \"\"La nave a vapore\",\" dedicato alla storia ultracentenaria dei grandi movimenti migratori degli italiani dalla fine dell'800 ai nostri giorni. Lo spettacolo \u00e8 frutto di una approfondita ricerca letteraria e musicale della Galeazzi che, pescando dal passato italiano, ci riporta al triste presente degli attuali movimenti migratori verso le nostre coste.\nAlla fine del 2016 va in scena ai Musei Capitolini \"Quanto sei bella Roma\", omaggio a Luigi Magni attraverso le canzoni romane che hanno costellato i suoi film.\nMentre continua la tourn\u00e9e europea de \"Il nuovo Bella ciao\", nel febbraio del 2018 Lucilla Galeazzi torna in teatro a Roma con una settimana di rappresentazione del suo spettacolo \"\u201cIl fronte delle donne\u201d\" sulla Seconda Guerra Mondiale.\nParallelamente alle performance dal vivo, Lucilla Galeazzi continua a tenere in tutta Europa stage di canto e uso della voce, con particolare attenzione alla promozione del repertorio vocale popolare della sua terra. I suoi corsi sono inseriti nei piani formativi di numerose Universit\u00e0 d\u2019Italia, Francia, Germania e Svizzera."}
{"id": "1467719", "revid": "122888585", "url": "https://it.wikipedia.org/wiki?curid=1467719", "title": "Pontificio seminario regionale San Pio X", "text": "Il Pontificio Seminario Teologico Regionale Calabro \"San Pio X\", fondato nel 1912 a Catanzaro, \u00e8 tra i 15 seminari regionali (che quindi accolgono alunni di pi\u00f9 diocesi di una regione) esistenti in Italia per la formazione di giovani aspiranti al sacerdozio. Come il Seminario Campano, quello calabrese fu istituito per volont\u00e0 di Papa Pio X.\nFu inaugurato il 14 giugno 1914 dal cardinale Gaetano De Lai.\nStoria.\nIl Pontificio seminario teologico calabro, tra i seminari regionali attualmente esistenti in Italia, fu voluto e finanziato, come il Seminario Campano a Posillipo, da Papa San Pio X, al cui nome si intitola a perenne ricordo e gratitudine.\nIl problema delle vocazioni ecclesiastiche e dei Seminari fu presto oggetto delle sollecitudini del Papa. La constatazione che le piccole diocesi non erano in grado di provvedere adeguatamente alla formazione del clero ispir\u00f2 al Pontefice l'idea di favorire l'istituzione dei Seminari Interdiocesani o Regionali, con chiare ispirazioni di fondo che l'attivit\u00e0 teologica di un seminario coltiva. I 13 vescovi calabresi d'inizio secolo furono tra i primi ad interpretare il pensiero del Papa e, nel Congresso Cattolico di Gerace (7-10 ottobre 1908), votarono l'erezione a Catanzaro di un seminario regionale, unico per i giovani aspiranti delle allora 16 diocesi calabresi. Il papa fece sua l'idea e fu munifico di consiglio e di aiuti: il 29 luglio 1909 Pietro di Maria, Vescovo di Catanzaro ed esecutore intelligente dei desideri di Papa Sarto, acquistava, in nome e per conto del Vicario di Cristo, una capace area su una delle pi\u00f9 amene colline della citt\u00e0. Il 1\u00ba febbraio 1910 iniziarono i lavori per tracciare le fondamenta. Il 17 luglio 1910 si benedisse la prima pietra, posta all'angolo destro esterno della cappella del Seminario.\nNel luglio 1911, il corpo di fabbrica, circondato dal verde e disposto su tre piani, era gi\u00e0 coperto in buona parte. Bench\u00e9 ancora i lavori non fossero stati completati, verso la fine del 1911, fu deciso di aprire il seminario per gli alunni del primo anno di liceo e di teologia, rimandando in un prosieguo di tempo l'inaugurazione ufficiale e solenne. Il seminario fu aperto il 4 gennaio 1912 con 43 alunni, ed inaugurato da Gaetano De Lai, segretario della Congregazione Concistoriale (attuale Congregazione per i vescovi) e vescovo titolare della Chiesa Suburbicaria di Sabina, con tutto l'episcopato calabrese il 14 giugno 1914.\nInsieme ai seminaristi delle diocesi calabresi furono accolti anche gli studenti francescani dei Cappuccini e dei Minori. Primo rettore fu Giorgio De Lucchi, della cattedrale di Vicenza, canonico teologo e docente nel Seminario Diocesano, nominato il 25 Luglio 1911 ed elevato al tempo stesso alla dignit\u00e0 episcopale, ma senza la cura, con il titolo della sede di Emesa, in Libano. Il papa nella Costituzione Apostolica sulla direzione del Seminario Calabrese, lo degn\u00f2 di una particolare menzione, quale: \"Sacerdote fide, pietate, dottrina Nobis probatissimum\". Il secondo rettore fu Giacomo Sinibaldi, canonico vaticano, protonotario apostolico soprannumerario, rettore del Collegio Portoghese, eletto il 25 maggio 1914 vescovo titolare di Tiberiade. Il 16 dicembre 1915 fu nominato Segretario della Sacra Congregazione dei Seminari e delle Universit\u00e0 degli studi, incarico che tenne fino alla morte avvenuta il 19 Agosto 1928.\nNel 1926, papa Pio XI affid\u00f2 la direzione disciplinare e spirituale del Seminario ai Padri Gesuiti della provincia napoletana, che la tennero fino al 1941, quando un incendio (21-23 settembre) distrusse l'edificio. I chierici di Catanzaro nel novembre del 1941 furono accolti nel Seminario Pio XI di Reggio Calabria, il luogo fatto costruire da papa Ratti, dove si erano trasferiti 170 seminaristi liceali di tutta la regione sin dal 27 settembre 1933 a motivo dell'elevato numero. Un bombardamento aereo del 27 agosto 1943, da parte di alleati anglo-americani, complet\u00f2 l'opera di distruzione del Pio X iniziata con l'incendio.\nDopo 13 anni di forzato abbandono il seminario fu ricostruito nel 1954 in obbedienza alle direttive del Santo Padre Pio XII, per le preghiere dell'episcopato calabro ed il particolare interessamento di Armando Fares, vescovo di Squillace, coadiutore dell'arcivescovo di Catanzaro, e si apr\u00ec accogliendo 177 seminaristi della Calabria superiore (10 diocesi su 18) per gli studi in ginnasio, liceo e teologia. Gli altri rimasero, come formazione, al Pio XI di Reggio Calabria. Il Seminario fu riaperto il 30 ottobre 1954 e fu inaugurato il 21 novembre successivo, con l'intervento di Giuseppe Pizzardo, vescovo titolare della chiesa suburbicaria di Albano e Prefetto della Congregazione dei Seminari. Da quella stagione la direzione fu affidata con continuit\u00e0 al clero secolare. Dal 28 maggio 1968, trasferiti i seminari regionali dalla Santa Sede alla giurisdizione dei vescovi delle rispettive regioni ecclesiastiche, il seminario \"San Pio X\" pass\u00f2 alla Conferenza Episcopale Calabra e divenne il luogo dove ogni chiesa si ritrova per la presenza dei seminaristi teologi della regione. Il patrimonio spirituale, culturale, ideale lievitato in tante stagioni di vita del seminario, fu accresciuto quando si procedette all\u2019acquisto dell\u2019immobile del San Pio X fatto dall\u2019autorit\u00e0 della Conferenza Episcopale Calabra che ne diventava proprietario il 28 aprile 1993.\nCon l\u2019anno scolastico 1973-74 il seminario ha ottenuto l\u2019affiliazione alla Pontificia facolt\u00e0 teologica dell'Italia meridionale in Napoli ed \u00e8 stato abilitato a rilasciare il diploma di baccalaureato (15 maggio 1973). Nel corso dell'anno accademico 1990-91 la Conferenza Episcopale Calabra si propose di restituire allo studio teologico di Catanzaro quel servizio accademico originario pensato da San Pio X, per la rinascita religiosa e culturale della Calabria e, in data 26 giugno 1991, avvi\u00f2 la procedura per ottenere all'Istituto l'aggregazione alla Pontificia facolt\u00e0 teologica dell'Italia Meridionale. Questa ha deliberato l'aggregazione ed ha approvato gli statuti in data 19 maggio 1992. La Congregazione per l'Educazione Cattolica, con decreto del 28 gennaio 1993 ha eretto accademicamente l'Istituto Teologico Calabro San Pio X, in qualit\u00e0 di istituto aggregato alla Pontificia facolt\u00e0 teologica dell'Italia Meridionale, con incluso un biennio \"ad licentiam\", con specializzazione in Teologia Morale Sociale. Dopo 60 anni di interruzione nella concessione dei gradi accademici, il Seminario si riappropriava dell'autorit\u00e0 di conferire i primi due gradi accademici in Teologia nella sua propria universit\u00e0, riannodando sentieri interrotti dal 1932-1933 nel sorvegliare, con amore alla verit\u00e0, pratica e pensiero, opere e parole.\nRivisitando la storia dei suoi oltre 100 anni tra vicende che videro periodi di feconda florida operosit\u00e0 con la grazia degli inizi e la bellezza dei cammini che ricominciano, ma anche due tremende guerre mondiali e molte sfide, rovine e difficolt\u00e0, il seminario teologico San Pio X ha preparato un clero numeroso (oltre 1.100 sacerdoti) e degno per la Calabria.\nAttualmente la comunit\u00e0 del seminario \u00e8 guidata da Don Mario Spinocchio"}
{"id": "1467720", "revid": "207432", "url": "https://it.wikipedia.org/wiki?curid=1467720", "title": "Rolls-Royce Silver Shadow II", "text": ""}
{"id": "1467721", "revid": "1564499", "url": "https://it.wikipedia.org/wiki?curid=1467721", "title": "Universit\u00e0 (disambigua)", "text": ""}
{"id": "1467723", "revid": "174925", "url": "https://it.wikipedia.org/wiki?curid=1467723", "title": "Avurje", "text": ""}
{"id": "1467725", "revid": "547034", "url": "https://it.wikipedia.org/wiki?curid=1467725", "title": "Walter Spedicato", "text": "Biografia.\nInizi\u00f2 a fare politica quando frequentava la facolt\u00e0 di giurisprudenza. Fu tra i fondatori di Lotta di Popolo e gest\u00ec a lungo la Libreria Romana.\nNel 1976 fond\u00f2 l'organizzazione extraparlamentare Terza Posizione: alla riunione che ne sanc\u00ec la nascita parteciparono Roberto Fiore (che sar\u00e0 poi fondatore di Forza Nuova), Gabriele Adinolfi e Peppe Dimitri.\nSpedicato fu animatore acceso del tercerismo (peronismo e panarabismo) oltre che accanito nazionalista europeo. All'avvento della lotta armata Spedicato ne fu deciso avversario; il che non gli imped\u00ec di condividere le peripezie con tanti latitanti dei Nuclei Armati Rivoluzionari (NAR).\nNel settembre 1980 la magistratura romana ordin\u00f2 un blitz contro Terza Posizione che port\u00f2 all'arresto di dieci persone e a numerose perquisizioni e ordini di cattura.\nPer evitare la cattura, Spedicato ripar\u00f2 in Francia dove visse fino alla morte, avvenuta a Parigi, a causa di una malattia alle arterie, il 9 maggio 1992, dodici anni dopo l'inizio della latitanza. Durante quei dodici anni Spedicato fece pi\u00f9 volte ritorno clandestinamente in Italia per rilanciare la dinamica politica. Da Parigi anim\u00f2 il Centro Studi Orientamenti &amp; Ricerca."}
{"id": "1467731", "revid": "64833", "url": "https://it.wikipedia.org/wiki?curid=1467731", "title": "Adipociti", "text": ""}
{"id": "1467732", "revid": "330019", "url": "https://it.wikipedia.org/wiki?curid=1467732", "title": "Rivergaro", "text": "Rivergaro (\"Arvarg\u00e4r\" in dialetto piacentino) \u00e8 un comune italiano di abitanti della provincia di Piacenza in Emilia-Romagna.\nGeografia fisica.\nRivergaro \u00e8 situato sulla sponda destra del fiume Trebbia, nella bassa valle, nella zona in cui alla pianura Padana si sostituiscono le prime propaggini dell'Appennino ligure e la vallata comincia a restringersi. La parte settentrionale del territorio comunale \u00e8 pianeggiante, mentre la parte meridionale \u00e8 collinare. Il comune fa parte della zona DOC dei colli piacentini.\nOrigini del nome.\nIl toponimo \"Rivergaro\" deriva dal nome di un piccolo torrente, il \"rio Vergaro\", affluente del Trebbia che attraversa il capoluogo il cui percorso, originariamente in superficie, \u00e8 stato quasi interamente tombato. Il borgo prese, nel tempo, i nomi di \"Rivalgario\" e \"Rivalegario\", arrivando, infine, alla denominazione Rivergaro.\nStoria.\nL'importanza della posizione strategica di Rivergaro, a controllo dell'accesso alla val Trebbia via di comunicazione con il mare, \u00e8 testimoniata dai nomi dei presidi e stazioni di posta situati lungo la strada romana, nomi che sono rimasti nei toponimi delle frazioni di Ottavello (\"octavum milium\") e Niviano (\"nonum milium\").\nFin dall'epoca longobarda il territorio rivergarese fu una pertinenza monastica dell'abbazia di San Colombano di Bobbio il cui possedimento della corte di Ancarano (\"Ancharianum\" o \"Ancarianum\" o \"Ancariano\") che si estendeva nel territorio di Rivergaro e dei confinanti comuni di Gossolengo e Travo inseriti nel grande feudo reale ed imperiale monastico bobbiese. La corte monastica era una grande domusculta gestita da 11 livellari del monastero ed altrettanti massari, le terre erano dedicate a grano, vigna ed a pascolo, vi era una selva per il pascolo di 200 maiali e la \"domus coltilis\" del borgo; citate nella corte anche le celle monastiche di Rallio (\"Racle\") di Montechiaro e Verano-Podenzano (\"Veriano\" o \"Varianum\"). Il fondo agricolo rendeva al monastero di Bobbio annualmente 102 moggia di grano, 52 anfore di vino, 12 moggia di castagne, 3 soldi e 3 denari, 19 polli ed uova.\nA partire dai primi anni dell'XI secolo Rivergaro fu coinvolto nelle lotte tra guelfi e ghibellini: i castelli della zona, tra cui Montechiaro e Ancarano, oltre ai castelli di Pigazzano e Rezzanello, posti sulla sponda opposta della Trebbia, venivano utilizzati dai nobili della fazione ghibellina quando a prevalere a Piacenza era la fazione guelfa.\nNel 1233 i fuoriusciti ghibellini guidati da Obizzo Malaspina si rifugiarono per un anno all'interno del castello di Rivergaro, la cui propriet\u00e0 fu, poi, contesa tra varie famiglie negli anni successivi fino a che, entrato Rivergaro, cos\u00ec come tutto il piacentino, a far parte del ducato di Milano guidato dalla famiglia Visconti, venne istituita la figura del capitano del divieto, una figura terza scelta al di fuori delle dispute tra le famiglie nobili locali per riscuotere le gabelle, amministrare l'ordine pubblico, punire chi si circolava portando con se armi abusive e chi esportava illegalmente merci. Nel 1495 il castello fu distrutto da parte della truppe agli ordini del re di Francia Carlo VIII. L'istituzione della carica di capitano del divieto non ebbe gli effeti sperati originariamente, non riuscendo a placare le lotte tra le famiglie nobili della zona, scaramucce che terminarono, infine, nel 1548, quando tutto il rivergarese entr\u00f2 a far parte dei possedimenti della famiglia Anguissola-Scotti.\nIl 17 luglio del 1908 si verific\u00f2 un violento nubifragio con una piena straordinaria della Trebbia che devast\u00f2 case e campagne, soprattutto nel territorio del mandamento bobbiese di Ottone e nella zona del confine tra le province di Genova e Pavia, con gravi danni nell'abitato di Gorreto, distruggendo inoltre cinque ponti lungo la statale 45, interrompendo le comunicazioni stradali fra Ottone e Torriglia e la linea telegrafica fra Bobbio e Genova. A Rivergaro le acque del fiume strariparono rompendo le dighe ed allagando il paese, mentre le campagne subirono danni ingenti con la distruzione dei raccolti, in special modo il frumento; grazie al pronto preavviso telegrafico partito da Bobbio prima dell'imminente piena furono evitati danni peggiori con la messa in salvo di materiali, bestiame e persone.\nDurante la seconda guerra mondiale, nell'ambito della resistenza partigiana, fu teatro di scontri tra le forze tedesche e fasciste e le brigate partigiane guidate dal capitano Alberto Araldi detto \"Paolo\", che venne catturato dai fascisti nel febbraio del 1945 e, in seguito, condannato a morte per fucilazione a Piacenza. Dopo la fine del conflitto, a Paolo fu intitolata la piazza principale del capoluogo, dove fu anche posto un monumento a lui dedicato.\nIl 19 settembre 1953 si verific\u00f2 un'ulteriore alluvione che caus\u00f2 in tutta la Val Trebbia dal genovesato al piacentino distruzioni imponenti e ingenti danni.\nNella notte fra il 14 e il 15 settembre 2015, Rivergaro, cos\u00ec come buona parte della val Trebbia e della provincia di Piacenza, fu colpita dall'alluvione del fiume Trebbia, dovuta al forte maltempo, che caus\u00f2 l'allagamento del lungofiume e della centrale piazza Paolo.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019 i cittadini stranieri residenti a Rivergaro sono 655, pari al 9.30% della popolazione comunale.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nGran parte della porzione pianeggiante del territorio comunale \u00e8 dedicata all'agricoltura, dedita prevalentemente a colture rotazionali a seminativi di tipo estensivo come mais e pomodoro e seminativi semplici come frumento, prati stabili e prati poliennali. Al contrario, nelle aree collinari, in precedenza anch'esse fortemente impiegate a scopi agricoli, \u00e8 in corso una graduale tendenza all'abbandono degli appezzamenti che sempre pi\u00f9 diffusamente si presentano coperti da radi arbustivi che rappresentano il primo passaggio nel loro percorso di rinaturalizzazione a foreste.\nIl comune si caratterizza per un limitato sviluppo produttivo artigianale e industriale la cui rilevanza non va oltre l'ambito locale. I principali insediamenti di questo genere si concentrano in due siti: uno in localit\u00e0 Diara, nei pressi del capoluogo e uno nelle vicinanze della frazione di Niviano. A differenza del primo insediamento, la cui capacit\u00e0 di ospitare nuovi impianti \u00e8 completamente satura, l'insediamento di Niviano \u00e8 soggetto a limitate possibilit\u00e0 di espansione.\nGrazie alla posizione lungo il fiume, con il territorio leggermente digradante sulle prime alture appenniniche, Rivergaro presenta una spiccata vocazione turistica sia dal punto di vista residenziale, con la presenza di seconde case, con una presenza giornaliera che arriva, nei periodi di punta a 824 persone, sia dal punto di vista del turismo escursionistico giornaliero legata all'ambiente naturale collinare e rivierasco, ma anche alla presenza di un parco acquatico, il River Park. Dal punto di vista ricettivo il comune dispone di 364 posti letto comprendendo sia le strutture di tipo alberghiero sia le strutture di tipo extra-alberghiero, tra cui sono presenti diversi agriturismi e un campeggio.\nInfrastrutture e trasporti.\nIl territorio comunale di Rivergaro \u00e8 attraversato dalla strada Statale 45 di Val Trebbia. Da essa nel capoluogo si dirama la strada provinciale 55 del Bagnolo che collega Rivergaro a Ponte dell'Olio. Il territorio comunale \u00e8 attraversato anche dalla strada provinciale 28 di Gossolengo che collega Piacenza a Rivergaro su un tracciato ad ovest di quello della strada statale 45, dalla strada provinciale 35 di Colonese che collega Niviano, da dove si dirama dalla strada statale 45, a Grazzano Visconti, dove interseca l'ex strada statale 654 di Val Nure e dalla strada provinciale 40 bis di Statto che, tramite un ponte sul fiume Trebbia, collega la strada statale 45 alla strada provinciale 40 sulla sponda opposta del fiume, in comune di Travo.\nFra il 1886 e il 1934 Rivergaro ospit\u00f2 la stazione capolinea della tranvia Grazzano-Rivergaro, linea tranviaria che si diramava dalla linea Piacenza-Bettola nei pressi di Grazzano, poi divenuta Grazzano Visconti, frazione del comune di Vigolzone. Nel territorio comunale rivergarese si trovavano, oltre alla stazione terminale posta nel capoluogo, le fermate di Colonese, Trebbiola, Niviano (Castello), Niviano (Chiesa), Ancarano, Pieve Dugliara e Diara.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nA partire dal 2006, anno di costituzione dell'ente, Rivergaro fa parte dell'Unione Comuni Bassa Val Trebbia e Val Luretta, ente la cui sede \u00e8 situata proprio a Rivergaro e che comprende diversi comuni piacentini compresi tra la bassa val Trebbia, la val Luretta e la pianura Padana. Al 2020 i comuni che fanno parte dell'unione sono, oltre a Rivergaro, Calendasco, Gossolengo, Gragnano Trebbiense e Rottofreno.\nSport.\nPallavolo.\nA Rivergaro aveva sede la , societ\u00e0 pallavolistica femminile che ha militato in Serie A1 femminile FIPAV dal 2009-2010 fino al termine della stagione 2017-2018. A partire dalla promozione in Serie A2 nella stagione 2003-2004 la squadra ha trasferito il suo campo di gioco a Piacenza iniziando a rappresentare anche il capoluogo fino al trasferimento della sede di gioco a Modena, avvenuto nel 2016. La squadra si \u00e8 definitivamente ritirata dal massimo campionato italiano al termine della stagione 2017-2018.\nCalcio.\nIn ambito calcistico Rivergaro \u00e8 rappresentato nella stagione 2020-201 da due societ\u00e0: il Rivergaro, fondato nel 2013 sulle ceneri del precedente River Club, rappresentante il capoluogo, e il Niviano, rappresentante l'omonima frazione. Entrambe le societ\u00e0 militano nel campionato di Seconda Categoria piacentina, rispettivamente dopo i ripescaggi avvenuti all'inizio della stagione 2017-208 per la squadra del capoluogo e 2019-2020 per il Niviano.\nCiclismo.\nNel 2018 il territorio comunale \u00e8 stato interessato dal passaggio della quarta tappa del Giro Rosa con partenza e arrivo nel capoluogo provinciale che prevedeva nel territorio comunale un gran premio della montagna, situato in localit\u00e0 Romola, lungo la salita del Bagnolo e vinto da Elisa Longo Borghini."}
{"id": "1467733", "revid": "124650372", "url": "https://it.wikipedia.org/wiki?curid=1467733", "title": "Maria Grazia Cucinotta", "text": "\u00c8 conosciuta internazionalmente per la sua partecipazione, accanto a Massimo Troisi, al film italiano \"Il postino\" e per essere comparsa nel film della saga 007 \"Il mondo non basta\".\nNegli Stati Uniti \u00e8 nota anche per le sue esperienze come produttrice (ad esempio in \"All the Invisible Children\" e \"Last Minute Marocco\").\nBiografia.\nDopo essersi diplomata in analisi contabile, si trasferisce a Milano, dove vive esperienze nel campo della moda. Nel 1987 partecipa al concorso di Miss Italia, venendo poi scelta da Renzo Arbore, come valletta, per il programma \"Indietro tutta!\"; ha ricoperto lo stesso ruolo anche nell'estate 1992 per la trasmissione di Canale 5 \"Il TG delle vacanze\", al fianco di Zuzzurro e Gaspare. Nel 1989 \u00e8 scelta per interpretare la protagonista femminile nel videoclip della canzone \"Diamante\", accanto a Zucchero Fornaciari e, nello stesso anno partecipa come inviata al fianco di Valerio Merola per i collegamenti dalle sale Totip del Festival di Sanremo 1989. Nel 1990 esordisce nel film \"Vacanze di Natale '90\" (1990), mentre nel 1993 recita in \"Alto rischio\", \"Cominci\u00f2 tutto per caso\" e \"Abbronzatissimi 2 - Un anno dopo\".\nNel 1994 viene scelta da Massimo Troisi come partner nel suo film \"Il postino\", che la lancia non solo in Italia ma in tutto il mondo.\nNel 1995 interpreta \"I laureati\" di Leonardo Pieraccioni e il film horror spagnolo \"Il giorno della bestia\" di \u00c1lex de la Iglesia nel ruolo della fidanzata del giornalista. Nel 1996 ritorna nelle sale con \"Il sindaco\" di Ugo Fabrizio Giordani e \"Italiani\" di Maurizio Ponzi, nel doppio ruolo di madre e figlia. Recita inoltre nel Film-Tv \"Padre pap\u00e0\". Nel 1997 interpreta la fiction \"Il quarto re\",di Stefano Reali,girato in Tunisia con Raoul Bova, mentre nel cinema \u00e8 protagonista del film \"Camere da letto\", con Diego Abatantuono, Ricky Tognazzi e Simona Izzo (che \u00e8 anche la regista del film). \u00c8 anche protagonista de \"L'avvocato Porta\" di Franco Giraldi con Gigi Proietti. Sempre nel 1997 posa per un calendario per \"Panorama\".\nNel 1998 \u00e8 protagonista della commedia \"La seconda moglie\", regia di Ugo Chiti e della commedia \"Los Angeles - Cannes solo andata\" di Guy Greville-Morris. Inoltre, insieme a Michelle Hunziker e Nathalie Caldonazzo, affianca Pippo Baudo nel programma \"La festa del disco\" su Canale 5. Nel 1999 \u00e8 protagonista in un episodio della serie \"I Soprano\" e fa anche una partecipazione nel film \"Il mondo non basta\", regia di Michael Apted: per questo film, era stata scelta per il ruolo principale (Elektra), ma fu scartata perch\u00e9 non parlava sufficientemente bene l'inglese.\nNel 2000 partecipa al film \"Ho solo fatto a pezzi mia moglie\" con Woody Allen e Sharon Stone e l'anno seguente \u00e8 la volta di \"Stregati dalla luna\": in seguito inizia a recitare nel piccolo schermo nei film \"In punta di cuore\", \"Maria Maddalena\" (con Giuliana De Sio e Ambra Angiolini) e \"Il bello delle donne 2\" (con Stefania Sandrelli).\nNel 2005 inizia l'attivit\u00e0 di produttrice cinematografica con il film corale \"All the Invisible Children\", diretto a pi\u00f9 mani da registi come Emir Kusturica, Spike Lee, Ridley Scott e John Woo. Nel 2006 recita nella miniserie televisiva \"Pompei\", andata a marzo dello stesso anno su Rai 1 per la regia di Giulio Base.\nNel 2007 prende parte al film \"Sweet Sweet Marja\". Ha avuto anche esperienze come doppiatrice per il cartone animato \"I Simpsons\", nonch\u00e9 nel 2006 per film come \"Felix il coniglietto e la macchina del tempo\" di Giuseppe Lagan\u00e0. Del film \"Last Minute Marocco\", uscito nel 2007 per la regia di Francesco Falaschi, la Cucinotta \u00e8 stata produttrice e attrice non protagonista. Nel 2009, viene scelta quale madrina per il Festival del cinema di Venezia.\nNell'agosto 2009 vince il \"Premio Maratea per il Cinema\" nel Festival \"Incontro fra le arti\" a cura dell'associazioni Le Tre Torri. Sempre nel 2009 partecipa come guest-star in alcuni episodi della sit-com \"Cos\u00ec fan tutte\", in onda su Italia 1, con Alessia Marcuzzi e Debora Villa.\nNel 2010 continua il suo rapporto con il cinema statunitense interpretando un ruolo nel film intitolato \"Il rito\" e le viene attribuito il Premio America della Fondazione Italia USA. Sempre nel 2010 esce L'imbroglio nel lenzuolo, dove lei oltre che attrice, accanto ad Anne Parillaud e Geraldine Chaplin, \u00e8 anche sceneggiatrice e produttrice.\nNel 2011 debutta come regista con il cortometraggio \"Il maestro\" presentato in concorso alla 68\u00aa Mostra Internazionale d'Arte Cinematografica nella sezione Controcampo Italiano. Il corto \u00e8 stato poi trasmesso dal canale satellitare di SKY Italia DIVA Universal.\nNel 2012 \u00e8 la protagonista della pellicola italiana \"La moglie del sarto\" per la regia di Massimo Scaglione. Nel 2015 \u00e8 nel cast del film \"Babbo Natale non viene da Nord\".\nIl 7 maggio 2019, ha aperto la \"Onlus Vite senza paura\", per combattere forme di abuso come il bullismo, la violenza sulle donne, l\u2019emarginazione, sostenendo il progetto \"Anche io ho denunciato\" di Sabrina Lembo. Dal 2021 conduce il programma TV \"L'ingrediente perfetto\", su LA7.\nVita privata.\nMaria Grazia Cucinotta \u00e8 cattolica. Dal 7 ottobre 1995 \u00e8 sposata con Giulio Violati, dal quale, nel 2001, ha avuto una figlia, Giulia."}
{"id": "1467734", "revid": "125401329", "url": "https://it.wikipedia.org/wiki?curid=1467734", "title": "Francesco Pastonchi", "text": "Biografia.\nNato da padre toscano e madre ligure trasferiti negli anni Ottanta a Torino, Pastonchi vi frequent\u00f2 l'universit\u00e0, studiando sotto Arturo Graf. Pubblic\u00f2 le prime poesie sul periodico il \"Venerd\u00ec della contessa\", sulla \"Gazzetta Letteraria\" e sul quotidiano la \"Gazzetta del Popolo\". Dal 1898 al 1902 collabor\u00f2 a \"La Stampa\".\nNel giugno 1903, insieme con Domenico Chiattone e Leonardo Bistolfi, fond\u00f2 il periodico di storia, arte e letteratura Il Piemonte. Lasciata questa rivista, fond\u00f2 il settimanale letterario Il Campo, uscito a Torino dal 20 novembre 1904 al 31 dicembre 1905. Costante fu invece la sua collaborazione, durata dal 1902 alla morte, con il \"Corriere della Sera\".\nAder\u00ec al fascismo e nel 1935 fu nominato, \u00abper chiara fama\u00bb, professore di lingua e letteratura italiana nell'Universit\u00e0 di Torino, succedendo a Vittorio Cian, e dal 16 giugno 1939 fu membro dell'Accademia d'Italia."}
{"id": "1467737", "revid": "1788047", "url": "https://it.wikipedia.org/wiki?curid=1467737", "title": "Guajeru", "text": "Guajeru \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Brumado."}
{"id": "1467740", "revid": "1788047", "url": "https://it.wikipedia.org/wiki?curid=1467740", "title": "Heli\u00f3polis (Bahia)", "text": "Heli\u00f3polis \u00e8 un comune del Brasile nello Stato di Bahia, parte della mesoregione del Nordeste Baiano e della microregione di Ribeira do Pombal."}
{"id": "1467741", "revid": "1788047", "url": "https://it.wikipedia.org/wiki?curid=1467741", "title": "Ia\u00e7u", "text": "Ia\u00e7u \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Itaberaba."}
{"id": "1467742", "revid": "767487", "url": "https://it.wikipedia.org/wiki?curid=1467742", "title": "The Woodsman - Il segreto", "text": "The Woodsman - Il segreto (\"The Woodsman\") \u00e8 un film del 2004, diretto da Nicole Kassell. Il film tratta il delicato tema della pedofilia, attraverso la prospettiva di Walter (Kevin Bacon), un molestatore di ragazzine, appena uscito dal carcere, che cerca di rifarsi una vita.\n\u00c8 stato presentato nella sezione Quinzaine des R\u00e9alisateurs al 57\u00ba Festival di Cannes.\nTrama.\nWalter ha appena scontato dodici anni in carcere per aver molestato delle ragazzine. Ritornato alla vita normale, nonostante le sue intenzioni di rifarsi una vita, tutti, compresa la famiglia, sembrano voltargli le spalle, ad eccezione del cognato Carlos. Walter trova lavoro in una segheria, e intreccia anche una relazione con la collega Vicky.\nTuttavia Walter deve vedersela con le continue visite del sergente Lucas, che continua ad accusarlo. Inoltre la vicinanza con una scuola elementare, e le attenzioni di una giovanissima \"bird watcher\", sembrano essere una tentazione troppo forte per lui. A complicare la vita di Walter si aggiunge la presenza di un altro molestatore che si aggira nella sua zona.\nIl comportamento di Walter non sembra certo irreprensibile, e anzi, quando adocchia una possibile \"preda\" non riesce a resistere all'impulso di seguirla. A poco servono le frequenti sedute dallo psicanalista, durante le quali Walter confessa di non riuscire a reprimere il proprio morboso desiderio. Nulla possono nemmeno la disciplina autoimposta, e nemmeno la paura di tornare in carcere, la violenza dei compagni di lavoro e le continue minacce del sergente Lucas, tutti elementi che tendono invece a isolarlo e ricacciarlo nel viluppo delle proprie passioni malate; similmente, la prospettiva di denunciare il molestatore che si aggira davanti alla scuola elementare di fronte a casa sua - per mostrare la propria buona fede - non lo convince: si tratterebbe solamente di un atto di codardia, e non cambierebbe di una virgola l'inevitabile destino di ricadere nel reato.\nLa vera e propria redenzione giunge infine solamente dalla presa di coscienza della sofferenza delle vittime dei pedofili, e non dal timore e dalla repressione controvoglia. Solo la consapevolezza del dolore altrui ha il sostanziale potere di redimere chi agisce in modo immorale, solo essa determina la morale, solo conformemente alla quale l'azione diviene possibile."}
{"id": "1467743", "revid": "1788047", "url": "https://it.wikipedia.org/wiki?curid=1467743", "title": "Ibiassuc\u00ea", "text": "Ibiassuc\u00ea \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Guanambi."}
{"id": "1467744", "revid": "433605", "url": "https://it.wikipedia.org/wiki?curid=1467744", "title": "Ibicara\u00ed", "text": "Ibicara\u00ed \u00e8 un comune del Brasile nello Stato di Bahia, parte della mesoregione del Sul Baiano e della microregione di Ilh\u00e9us-Itabuna."}
{"id": "1467747", "revid": "433605", "url": "https://it.wikipedia.org/wiki?curid=1467747", "title": "Ibicoara", "text": "Ibicoara \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Seabra."}
{"id": "1467748", "revid": "1788047", "url": "https://it.wikipedia.org/wiki?curid=1467748", "title": "Ibicu\u00ed", "text": "Ibicu\u00ed \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Vit\u00f3ria da Conquista."}
{"id": "1467750", "revid": "433605", "url": "https://it.wikipedia.org/wiki?curid=1467750", "title": "Ibipeba", "text": "Ibipeba \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Irec\u00ea."}
{"id": "1467753", "revid": "1788047", "url": "https://it.wikipedia.org/wiki?curid=1467753", "title": "Ibipitanga", "text": "Ibipitanga \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Boquira."}
{"id": "1467756", "revid": "22475", "url": "https://it.wikipedia.org/wiki?curid=1467756", "title": "Giuditta (poema)", "text": "Giuditta \u00e8 una parafrasi biblica in versi scritta in antico inglese, che rinarra la storia della decapitazione di Oloferne, condottiero dell'esercito Assiro, da parte dell'eroina eponima, come descritto nel libro deuterocanonico di Giuditta. \nUna sola copia del poema \u00e8 giunta fino ai giorni nostri, contenuta nel manoscritto Cotton Vitellius A. xv a seguito del poema Beowulf. Il testo \u00e8 danneggiato, e sono leggibili soltanto 348 versi; la parte iniziale del libro \u00e8 certamente andata perduta, e secondo alcuni studiosi manca del materiale anche dalla parte finale. Lo stile utilizzato \u00e8 quello del metro allitterativo.\nCome gran parte della poesia anglosassone, l'opera \u00e8 anonima e di datazione incerta. Normalmente viene collocata tra la fine del X secolo e l'inizio dell'XI secolo."}
{"id": "1467757", "revid": "1788047", "url": "https://it.wikipedia.org/wiki?curid=1467757", "title": "Ibiquera", "text": "Ibiquera \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Itaberaba."}
{"id": "1467758", "revid": "287204", "url": "https://it.wikipedia.org/wiki?curid=1467758", "title": "Bilal", "text": "Biografia.\nDi origini etiopiche, nacque verso il 580. Era anch'egli schiavo nel clan dei Juma\u1e25. Il nome di suo padre era Rab\u0101\u1e25. \nSecondo alcune fonti il padrone era Umayya ibn Khalaf b. Wahb b. Hudh\u0101fa b. Juma\u1e25, un ricco mercante pagano, il quale sottopose Bil\u0101l, invano, a grandi tormenti a causa del suo credo islamico, che egli aveva abbracciato fin da giovane.&lt;br&gt;\nBil\u0101l per questo fu sottoposto a torture dal suo padrone, che tra le altre cose lo obbligava a stendersi sulla sabbia bollente nell'ora pi\u00f9 calda del giorno, gli metteva un macigno sul petto, dicendogli che sarebbe rimasto in quella posizione fino alla morte se non avesse abiurato e testimoniato la sua fede in Allat e al-Uzza: ma le uniche parole che Bil\u0101l pronunciava erano: \"A\u1e25ad! A\u1e25ad!\" (un solo [Dio]! Un solo [Dio]!).\nVenuto a conoscenza del fatto, Ab\u016b Bakr al-\u1e62idd\u012bq decise di affrancarlo.\nLa maggior parte degli studiosi attesta che Ibn Rab\u0101\u1e25 fu scambiato con uno schiavo di Ab\u016b Bakr che non si era voluto convertire all'Islam, mentre altri dicono che fu comprato da Ab\u016b Bakr per 7-9 \"\u016bqiyya\" d'oro.\nSubito dopo essere stato liberato, Ab\u016b Bakr incaric\u00f2 Bil\u0101l di occuparsi delle provviste per i lunghi viaggi. Pi\u00f9 tardi Bil\u0101l passer\u00e0 al servizio di Maometto.\nBil\u0101l segu\u00ec il Profeta anche nell'Egira, andando a vivere nella casa di Ab\u016b Bakr.\nPer indicare il momento d'elezione della preghiera, il Profeta pens\u00f2 di usare uno strumento a fiato, come facevano gli ebrei; ma opt\u00f2 per uno strumento a percussione. Un Emigrato (\u02bfAbd All\u0101h b. Zayd b. Tha\u02bflaba b. \u02bfAbd Rabbihi) gli raccont\u00f2 di aver fatto un sogno, in cui un angelo gli mostrava la via migliore per chiamare i fedeli alla preghiera: la voce, e pronunci\u00f2 l\"adh\u0101n\". A recitare la formula fu allora chiamato Bil\u0101l per la profondit\u00e0 della sua voce.\nBil\u0101l accompagn\u00f2 il Profeta anche durante la battaglia di Badr, dove uccise il suo vecchio padrone, Umayya b. Khalaf, al grido di: \u201cPossa io morire se continua a vivere!\u201d.\nNel gennaio del 630, presa la Mecca, a Bil\u0101l fu chiesto di recitare per la prima volta l\"adh\u0101n\" dal tetto della Ka\u02bfba.\nDopo la morte di Maometto si dice che egli diventasse il muezzin di Ab\u016b Bakr, ma che abbia declinato l'invito di \u02bfUmar a svolgere lo stesso compito; ma la maggior parte degli storici ritiene che Bil\u0101l abbia partecipato alle campagne militari in Siria, fino alla morte, e che abbia recitato l\"adh\u0101n\" solamente altre due volte. La prima quando \u02bfUmar visit\u00f2 Damasco e la seconda quando Bilal si rec\u00f2 a Medina e al-\u1e24asan e al-\u1e24usayn gli chiesero di lanciare l'appello alla preghiera.\nBil\u0101l mor\u00ec nel 20 dell'Egira a Damasco, forse di pestilenza, nella gioiosa certezza d'incontrare il Profeta e i suoi compagni gi\u00e0 morti.\nLa sua tomba a Damasco \u00e8 ancora oggi meta visitatori. Bilal mor\u00ec senza eredi o discendenti.\nCuriosit\u00e0.\nIl nome \"Bilal\" \u00e8 stato usato dal giornalista Fabrizio Gatti per infiltrarsi nel Centro di identificazione ed espulsione di Lampedusa, una vicenda raccontata nell'omonimo libro, \"Bilal\"."}
{"id": "1467759", "revid": "433605", "url": "https://it.wikipedia.org/wiki?curid=1467759", "title": "Ibirapitanga", "text": "Ibirapitanga \u00e8 un comune del Brasile nello Stato di Bahia, parte della mesoregione del Sul Baiano e della microregione di Ilh\u00e9us-Itabuna."}
{"id": "1467761", "revid": "1788047", "url": "https://it.wikipedia.org/wiki?curid=1467761", "title": "Ibirapu\u00e3", "text": "Ibirapu\u00e3 \u00e8 un comune del Brasile nello Stato di Bahia, parte della mesoregione del Sul Baiano e della microregione di Porto Seguro."}
{"id": "1467763", "revid": "124388888", "url": "https://it.wikipedia.org/wiki?curid=1467763", "title": "Ricchi e Poveri (album 1970)", "text": "Ricchi e Poveri \u00e8 il primo album in studio del gruppo musicale italiano omonimo, pubblicato nel 1970.\nDescrizione.\nIn quell'anno il gruppo ha esordito al Festival di Sanremo con il brano \"La prima cosa bella\", scritto da Mogol e da Nicola Di Bari, e classificatosi al 2\u00ba posto.\nIl quartetto si fa notare subito per il particolare stile vocale, basato sull'intreccio delle quattro voci differenti, rispettivamente di basso, tenore, contralto e soprano. \nOltre a Mogol e Di Bari, tra gli autori dei pezzi del disco figurano il cantautore Franco Califano, loro mentore e produttore che firma sette brani, Luigi Albertelli, Franco Migliacci, Jimmy Fontana, i fratelli Giosy e Mario Capuano, Edoardo Vianello, Wilma Goich, Carla Vistarini, Luigi Lopez, Roberto Conrado, uno dei collaboratori pi\u00f9 assidui di Renato Zero, e i componenti maschili della band Franco Gatti e Angelo Sotgiu.\nTra i dodici brani sono presenti due cover italiane di canzoni americane: \"Al molo\", cover della colonna sonora del film M*A*S*H \"Suicide Is Painless\"; e \"L'amore \u00e8 una cosa meravigliosa\", che corrisponde all'originale \"Love is a many splendored thing\", colonna sonora dell'omonimo film del 1955. L'ultima traccia, \"L'amore \u00e8 quello che \u00e8\", \u00e8 una particolare interpretazione di \"Love Grows (Where My Rosemary Goes)\", portata al successo originariamente dai britannici Edison Lighthouse e successivamente incisa in italiano da Nada col titolo \"Che dolore\". Inoltre, \u00e8 da segnalare una rivisitazione in chiave vocale del classico genovese \"Ma se ghe penso\" di Mario Cappello e Attilio Margutti.\nQuesto album del 1970 non va confuso con lavori successivi (album, raccolte od ibridi) che portano lo stesso nome, ma nella cui grafia compare la &amp; commerciale (\"Ricchi &amp; Poveri\"), mentre qui, figura la normale \"e\" dell'alfabeto latino (\"Ricchi e Poveri\").\nTracce.\nLato A\nLato B\nDettagli pubblicazione.\nPubblicazione &amp; Copyright: 1970 - Apollo - Roma.\nDistribuzione: RCA Italiana - Roma."}
{"id": "1467765", "revid": "6923", "url": "https://it.wikipedia.org/wiki?curid=1467765", "title": "Rolls-Royce Silver Cloud I", "text": ""}
{"id": "1467768", "revid": "2153076", "url": "https://it.wikipedia.org/wiki?curid=1467768", "title": "The Police (album)", "text": "The Police \u00e8 una raccolta di successi dell'omonimo gruppo musicale britannico The Police, pubblicato il 5 giugno 2007 in occasione del \"reunion tour\". Contiene 28 tracce divise in due dischi. L'edizione internazionale contiene due tracce non incluse nell'edizione statunitense, \"The Bed's Too Big Without You\" (da Reggatta de Blanc) e \"Rehumanize Yourself\" (da Ghost in the Machine).\nL'album ha debuttato all'undicesima posizione nella classifica statunitense Billboard 200, vendendo circa 58.000 copie nella prima settimana. All'11 luglio, l'album aveva venduto 180.558 copie; tuttavia, secondo la RIAA gli album con minutaggio superiore ai 100 minuti contano doppio; quindi il totale di vendite raddoppierebbe a 361.116.\nL'album ha raggiunto la seconda posizione anche in Irlanda, la terza nel Regno Unito, la quarta in Nuova Zelanda, la quinta in Olanda, la sesta in Danimarca e l'ottava in Norvegia.\nTracce.\nDisco 2.\n\"*\" Non inclusa nell'edizione USA."}
{"id": "1467769", "revid": "1788047", "url": "https://it.wikipedia.org/wiki?curid=1467769", "title": "Ibirataia", "text": "Ibirataia \u00e8 un comune del Brasile nello Stato di Bahia, parte della mesoregione del Sul Baiano e della microregione di Ilh\u00e9us-Itabuna.\nL'origine del nome di questa localit\u00e0 arriva dalla lingua tupi: \"ibir\u00e1\" albero, e \"taia\", ardere, cio\u00e8 \"pianta che arde\"."}
{"id": "1467770", "revid": "1788047", "url": "https://it.wikipedia.org/wiki?curid=1467770", "title": "Itamari", "text": "Itamari \u00e8 un comune del Brasile nello Stato di Bahia, parte della mesoregione del Sul Baiano e della microregione di Ilh\u00e9us-Itabuna."}
{"id": "1467771", "revid": "1788047", "url": "https://it.wikipedia.org/wiki?curid=1467771", "title": "Ibitiara", "text": "Ibitiara \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Boquira."}
