{"id": "1552449", "revid": "287204", "url": "https://it.wikipedia.org/wiki?curid=1552449", "title": "Harkat ul-Mujahidin", "text": "Harkat ul-Mujahidin (lett. \"Movimento dei Combattenti del Jih\u0101d\" ) \u00e8 un gruppo militante fondamentalista islamico pakistano. Fu fondato nel 1985, inizialmente per opporsi alla presenza sovietica in Afghanistan. I fondatori del gruppo erano fuorusciti dell\"Harkat ul-Jih\u0101d al-Islami\" (Movimento Islamico del Jih\u0101d).\nVanta di essere un'organizzazione jih\u0101dista \"il cui primo obiettivo \u00e8 di acquisire consapevolezza della necessit\u00e0 del Jih\u0101d\". \u00c8 un'organizzazione ferocemente anti-induista.\nNel 1989, alla fine della guerra sovietico-afghana, il gruppo entr\u00f2 nella politica del Kashmir grazie a militanti guidati da Sajjad Afghani. Nel 1993 il gruppo si fuse con la \"Harkat ul-Jehad al-Islami\", \"Movimento per il Jih\u0101d islamico\", per formare la Harkat ul-Ansar (Movimento degli Ansar). Immediatamente dopo la fusione, in India furono arrestati tre suoi membri anziani: Nasrullah Mansur Langaryal, antico capo dell\"Harkat-ul Mujahidin\" nel novembre 1993; Maulana Masood Azhar, Segretario Generale nel febbraio 1994 e, nello stesso mese a Srinagar, Sajjad Afghani (Sajjad Sajid).\nCome reazione, il gruppo effettu\u00f2 numerosi rapimenti nell'intento di liberare i propri leader, tutti per\u00f2 falliti. Si colleg\u00f2 col gruppo kasmiri \"al-Faran\", che rap\u00ec cinque turisti occidentali in Kashmir nel luglio del 1995; uno, Hans Christian Ostr\u00f8, fu assassinato nell'agosto di quello stesso anno e gli altri quattro furono uccisi nel dicembre del 1995. Nel 1997 il gruppo torn\u00f2 al suo nome originale di \"Harkat al-Mujahidin\", in risposta alla definizione di \"terrorista\" data dagli Stati Uniti dell\"Harkat al-Ansar\". Nel 1999 Sajjad fu ucciso durante un'evasione che condusse il gruppo al dirottamento del volo 814 della Indian Airlines in dicembre e che port\u00f2 alla liberazione di Maulana Mas'ud Azhar, Ahmad Omar Said Shaikh e Mushtaq Ahmad Zargar. Azhar tuttavia non torn\u00f2 nella \"Harkat ul-Mujahidin\", scegliendo invece di formare il \"Jaysh-e Mohammed\" (Esercito di Muhammad), un gruppo rivale terroristico che espresse una linea ancor pi\u00f9 radicale di quella dell\"Harkat ul-Mujahidin\". Il gruppo non ha finora realizzato attentati di rilievo. Il gruppo torn\u00f2 ancora sotto il mirino degli Stati Uniti dopo gli attentati dell'Attentati dell'11 settembre, inducendo il Presidente George W. Bush a mettere al bando il gruppo il 25 settembre 2001.\nIl leader che da lungo tempo guidava il gruppo, Fazlur Rehman Khalil, a met\u00e0 febbraio 2000 dette le dimissioni da \"Emiro\" dell\"Harkat ul-Mujahidin\", lasciando le redini del movimento nelle mani del popolare comandante kashmiri e suo braccio destro, Faruq Kashmiri. Khalil assunse la carica di Segretario Generale dell\"Harkat ul-Mujahidin\".\nIl gruppo si pensa abbia varie migliaia di sostenitori armati dislocati nel Kashmir pakistano, nel Kashmir meridionale indiano e nelle regioni di Doda. Impiega armi leggere e mitragliatori, fucili d'assalto, mortai, esplosivi e razzi. L\"Harkat ul-Mujahidin\" ha perso vari militanti a causa delle defezioni a favore del \"Jaysh-e Mohammed\".\nIl gruppo \u00e8 basato a Muzaffarabad, Rawalpindi e in numerose altre citt\u00e0 del Pakistan e dell'Afghanistan, ma i suoi membri conducono azioni di guerriglia e attivit\u00e0 terroristiche principalmente in Kashmir.\nIl 10 ottobre 2005, l'Home Office britannico ha messo al bando l\"Harkat ul-Mujahidin\" e 14 altri gruppi terroristici dal territorio del Regno Unito. L'appartenere al, in base al \"Terrorism Act 2000\", \u00e8 sanzionato da una pena detentiva di 10 anni.\nL'organizzazione ha gestito il suo dominio informatico harkatulmujahideen.org fino agli ultimi del 2001, quando tale dominio \u00e8 stato abbandonato. Nel marzo 2002 un giornalista \"freelance\" statunitense, Brian McWilliams, ha acquistato il nome del dominio e ha creato un website a tale indirizzo. Ha chiarito che le sue intenzioni erano quelle di vedere che tipo di risposta avrebbe ricevuto da gihadisti internazionali o non meglio identificati e infatti egli ha rivelato di aver ricevuto numerosi messaggi elettronici da persone di tutto il mondo che erano entusiasti d'impegnarsi in attivit\u00e0 terroristiche e di lotta violenta.\nNel febbraio 2003, dopo il rilascio del virus Slammer, la rivista Computerworld ha riportato la notizia che il website dell\"Harkat ul-Mujahidin\" (sito di McWilliams) era stato all'origine dell'attacco globale portato ai computer. McWilliams rese noto che egli aveva completato la sua sperimentazione ma le polemiche su tutta la questione non sono del tutto cessate.\nLa versione del website dell\"Harkat ul-Mujahidin\" di McWilliams \u00e8 rimasta inalterata, almeno fino ai primi del 2003."}
{"id": "1552451", "revid": "122018084", "url": "https://it.wikipedia.org/wiki?curid=1552451", "title": "Autodelta", "text": "LAutodelta, o Auto Delta, era una casa automobilistica italiana, attiva dal 1963 al 1966, in seguito divenuta denominazione distintiva per il reparto corse dell'Alfa Romeo.\nIl contesto.\nDopo il ritiro dalle competizioni, avvenuto nel 1951, la direzione Alfa Romeo era piuttosto contraria ad impegnarsi ufficialmente nelle gare per derivate di serie che, nei primi anni sessanta, riscuotevano un grande successo di pubblico e, inoltre, vedevano spesso come protagoniste le \"Giulietta\" preparate da officine esterne.\nPer superare il veto della direzione, il reparto esperienze dell'Alfa cerc\u00f2 di coinvolgere aziende esterne, come la Zagato e la Abarth, allo scopo di sviluppare il \"progetto 105.11\", un'automobile da competizione su base \"Giulia\" da impegnare nelle competizioni.\nPer varie ragioni ed imprevisti, tali tentativi non ebbero esito ed un paio di ex tecnici Alfa Romeo, gli ingegneri Carlo Chiti e Lodovico Chizzola, decisero di creare una struttura autonoma adatta a portare a termine il \"progetto 105.11\", supportati dal consenso ufficioso dell'azienda milanese.\nL'Auto Delta.\nFondata dai soci paritari Chiti e Chizzola, con atto notarile del 4 marzo 1963, lAuto Delta si insedi\u00f2, il successivo 15 marzo, nei locali annessi alla concessionaria Innocenti di propriet\u00e0 dell'ing. Chizzola, in via Galileo Galilei 9/3 a Tavagnacco. Tale dislocazione era stata scelta allo scopo di poter lavorare con la massima segretezza e senza dare adito a coinvolgimenti ufficiali.\nIn quella prima fase sperimentale, l'Auto Delta aveva il compito di assemblare e modificare le varie componenti fornite da molte aziende italiane ed estere, a cominciare dalle meccaniche Alfa Romeo, per finire alle carrozzerie della Zagato, passando per una miriade di altre forniture, comprese le parti in electron realizzate dalla Gilera. La prima \"Giulia TZ\" venne approntata nel maggio 1963.\nNella seconda met\u00e0 del 1964, l'ing. Chiti studia la trasformazione della \"Giulia GT\" per le competizioni, realizzando il modello \"GTA\", la cui costruzione in piccola serie verr\u00e0 affidata all'Auto Delta.\nIl 5 ottobre 1964, l'Alfa Romeo e l'Auto Delta siglarono una convenzione che allargava il campo d'azione dell'azienda friulana, la quale veniva autorizzata alla realizzazione di prototipi, all'elaborazione delle meccaniche ed alla partecipazione diretta nelle gare. In sostanza, l'Alfa Romeo si preparava a riconoscere ufficialmente l'Auto Delta per farla divenire il proprio reparto corse.\nL'Autodelta.\nIl 30 novembre 1964, l'Auto Delta viene trasformata in \"Autodelta SpA\" con sede legale ed operativa a Feletto Umberto, ma con uffici amministrativi e commerciali in via Enrico Fermi 3/5 a Settimo Milanese.\nNella nuova sede lombarda venne trasferito, nel 1965, anche il reparto ricerca e sperimentazione che si occup\u00f2 del progetto e dello sviluppo della \"Giulia TZ2\", sotto la stretta direzione dell'ing. Chiti.\nL'ing. Chizzola scelse di non trasferirsi in Lombardia, anche se l'attivit\u00e0 produttiva a Feletto Umberto continuava a diminuire in favore della nuova sede milanese. In verit\u00e0, la ragion d'essere di una sede tanto lontana da Milano era venuta meno con la decisione dell'Alfa Romeo di riaprire un proprio reparto per le competizioni.\nNel 1966 l'Autodelta venne messa in liquidazione e la sua struttura diede vita al nuovo Reparto Corse Alfa Romeo, le cui realizzazioni verranno, a volte, simbolicamente contraddistinte dal marchio \"Autodelta\" o \"Delta\"."}
{"id": "1552452", "revid": "287204", "url": "https://it.wikipedia.org/wiki?curid=1552452", "title": "Frente Farabundo Marti para la Liberacion Nacional", "text": ""}
{"id": "1552458", "revid": "124530085", "url": "https://it.wikipedia.org/wiki?curid=1552458", "title": "Athl\u012btikos Podosfairikos Omilos Akrat\u012btos An\u014d Liosi\u014dn", "text": "L'Athl\u012btikos Podosfairikos Omilos Akrat\u012btos An\u014d Liosi\u014dn (in greco: \u0391\u03b8\u03bb\u03b7\u03c4\u03b9\u03ba\u03cc\u03c2 \u03a0\u03bf\u03b4\u03bf\u03c3\u03c6\u03b1\u03b9\u03c1\u03b9\u03ba\u03cc\u03c2 \u038c\u03bc\u03b9\u03bb\u03bf\u03c2 \u0391\u03ba\u03c1\u03ac\u03c4\u03b7\u03c4\u03bf\u03c2 \u0386\u03bd\u03c9 \u039b\u03b9\u03bf\u03c3\u03af\u03c9\u03bd), o pi\u00f9 semplicemente \"Akratitos\", \u00e8 una societ\u00e0 calcistica greca con sede nella citt\u00e0 di Ano Liosia. Oggi milita nella quarta divisione del campionato di calcio greco.\nLa societ\u00e0 \u00e8 stata fondata nel 1963.\nNella stagione 2005-06 ha disputato l'ultima stagione nella \"Superlega\", la massima divisione del proprio paese, concludendo all'ultimo posto della in classifica. La stagione seguente, a causa del fallimento che ha colpito la societ\u00e0, non ha potuto iscriversi alla seconda divisione ed \u00e8 stata relegata in quarta divisione.\nStatistiche e record.\nNel 2003 ha partecipato alla Coppa Intertoto ottenendo un'immediata eliminazione al secondo turno contro i finlandesi del Allianssi dopo una sconfitta in casa, per 0-1, e un pareggio esterno, per 0-0.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "1552460", "revid": "108347563", "url": "https://it.wikipedia.org/wiki?curid=1552460", "title": "Apo Mayta panaca", "text": "Apo Mayta panaca \u00e8 il nome assunto dalla famiglia, o meglio, dalla panaca di Capac Yupanqui alla morte di questo sovrano. In essa si raggrupparono tutti i discendenti del defunto monarca, costituiti in lignaggio, per onorarne le spoglie e la memoria, secondo la consuetudine degli Inca.\nPoich\u00e9 la morte di Capac Yupanqui \u00e8 avvolta in un'aura di mistero in cui aleggia il sospetto di veleno e di congiura, \u00e8 lecito ritenere che la vita della sua linea di discendenza non sia stata particolarmente tranquilla.\nSoprattutto \u00e8 d'uopo considerare che, proprio alla morte di questo monarca, si verific\u00f2 il passaggio di potere dalla dinastia degli \"Hurin-Cuzco\" a quella degli \"Hanan-Cuzco\" a cui apparteneva il suo successore conosciuto come Inca Roca.\nNon pare, per\u00f2, che questa contrapposizione abbia influenzato Pachac\u00fatec, il sovrano riformatore, all'atto della ricostituzione delle strutture del Cuzco, sia politiche, sia religiose.\nApo Mayta panaca era, infatti, stabilmente insignita, al pari delle altre panaca, del diritto dovere di soprassedere al culto di una parte delle huaca o luoghi sacri dell'impero.\nA questa famiglia era infatti riservato il privilegio di officiare in tutti i santuari collocati sul percorso del quinto ceque del \"Collasuyo\". I ceque erano poco pi\u00f9 di quaranta linee immaginarie che, partendo dal Cuzco, si irradiavano a raggiera verso i confini dell'impero. Sul percorso di queste direttrici teoriche erano posti dei luoghi, ritenuti sacri, che venivano periodicamente adorati.\nIl quinto ceque del Collasuyo comprendeva dieci huaca.\nApo Mayta panaca era ancora stabilmente insediata al tempo del potere coloniale. \"Sarmiento de Gamboa\", l'infaticabile raccoglitore di tradizioni incaiche ci ha tramandato i nomi di quattro dei suoi rappresentanti. Essi erano \"don Cristobal Cusigualpa\", \"don Antonio Pizuy\", \"don Francisco Cocazaca\" e \"don Alonso Rupaca\". Erano, ovviamente degli \"Hurin-Cuzco\"."}
{"id": "1552463", "revid": "110157", "url": "https://it.wikipedia.org/wiki?curid=1552463", "title": "Giulio Sabino (opera)", "text": "Giulio Sabino \u00e8 un'opera di Giuseppe Sarti su libretto di Pietro Giovannini. Lo stesso libretto, con il titolo \"Epponina\", era stato musicato da Giuseppe Giordani (Firenze, 1779).\nStoria.\nL'opera fu rappresentata per la prima volta nel gennaio del 1781 al Teatro San Benedetto di Venezia. Venne successivamente ripresa con i titoli di \"Epponina\" (in due atti) e \"Tito nelle Gallie\".\nQuesto dramma - ispirato alla figura storica di Giulio Sabino - fu molto popolare all'epoca, tant'\u00e8 che, eccezionalmente, ne venne pubblicata la partitura e rimase nei cartelloni dei teatri delle principali citt\u00e0 europee fino al 1811, venendo spesso tradotto anche in altre lingue.\nTra le varie riprese si ricordano in particolare quella del 1783 a Esterh\u00e1zy e del 1785 a Vienna; fu in seguito pubblicata anche una \"sonata caratteristica\" basata su alcuni temi dell'opera.\nNel 1997 l'opera \u00e8 stata ripresa in prima rappresentazione in epoca moderna al Teatro Alighieri di Ravenna in un'edizione diretta da Ottavio Dantone, con la regia di Federica Santambrogio e che vedeva come protagonista il contralto Sonia Prina.\nStile metastasiano.\n\"Giulio Sabino\" \u00e8 un'opera che segue i dettami del tipico dramma metastasiano, ma diversamente da molte opere serie contemporanee, presentando un inizio tendenzialmente romantico e recitativi accompagnati dell'orchestra di grande effetto.\nL'opera viene parodiata, mediante citazione di numerose pagine, nell'intermezzo di Salieri \"Prima la musica e poi le parole\": la virtuosa Eleonora fa appunto la parte di Sabino in \u00abCari oggetti del mio cuore\u00bb e in \u00abNon dubitar, verr\u00f2\u00bb."}
{"id": "1552468", "revid": "287204", "url": "https://it.wikipedia.org/wiki?curid=1552468", "title": "Serie A1 1980-1981 (pallavolo femminile)", "text": " \nLa Serie A1 italiana di pallavolo femminile 1980-81 fu la 36\u00aa edizione del principale torneo pallavolistico italiano femminile organizzato dalla FIPAV.\nIl titolo fu conquistato dalla Diana Docks Ravenna. L'Alidea Catania campione uscente fu penalizzato di due punti per la rinuncia a disputare la gara di Ravenna e retrocesse in Serie A2. L'Isa Fano fu ripescata all'inizio della stagione per la rinuncia della Salora Bergamo."}
{"id": "1552470", "revid": "729019", "url": "https://it.wikipedia.org/wiki?curid=1552470", "title": "Ernst Udet", "text": "Da staffetta motociclista a pilota.\nAffascinato dall'aviazione fin dalla prima infanzia, a sedici anni tent\u00f2 di arruolarsi nell'esercito nel 1914, ma essendo alto solamente 160\u00a0cm non venne accettato. Ad agosto, quando il club automobilistico tedesco, l'Allgemeiner Deutscher Automobil Club (ADAC), diram\u00f2 un appello per l'arruolamento di volontari motociclisti, Udet vi ader\u00ec e fu accettato. Insieme a quattro amici, Udet fu aggregato alla 26ma divisione della riserva W\u00fcrttembergischen come \"staffetta motociclista\". Durante questo servizio, cadde con la sua motocicletta in un cratere di bomba, si fer\u00ec ad una spalla e fu ricoverato in un ospedale militare. Al termine della degenza, quando tent\u00f2 di riunirsi con la 26ma divisione, non fu in grado di rintracciarla e decise di prestare servizio nel deposito di veicoli di Namur. In questo periodo, Udet incontr\u00f2 alcuni ufficiali di aviazione di Chauny, che gli proposero il trasferimento presso di loro per essere impiegato come osservatore aereo. Mentre attendeva gli esiti di questa proposta, l'esercito sciolse il corpo dei volontari motociclisti e Udet fu dimesso.\nUdet tent\u00f2 invano di ritornare al combattimento, ma non riusc\u00ec ad ottenere di essere ammesso ai corsi dell'esercito per pilota o meccanico di aerei. Venne per\u00f2 a conoscenza che, se fosse stato gi\u00e0 in possesso del brevetto di pilota, sarebbe stato immediatamente accettato nell'aeronautica militare. Attraverso un amico di famiglia, Gustav Otto, proprietario di una fabbrica di aerei, Udet prese lezioni come pilota civile. L'addestramento cost\u00f2 2000 marchi e un completo di arredamento da bagno nuovo prodotto dalla ditta del padre. Udet ottenne il brevetto di pilota civile alla fine dell'aprile 1915 e venne arruolato nel \"Luftstreitkr\u00e4fte\", il servizio aereo dell'esercito imperiale tedesco.\nErnst Udet riport\u00f2 62 vittorie nella prima guerra mondiale. La prima vittoria fu ottenuta il 18 marzo 1916. Alla tredicesima vittoria, ottenuta il 24 dicembre 1916, a Udet venne conferita la Croce di ferro di prima classe e nel 1917 fu posto al comando della Jasta 37, comando che mantenne fino al marzo 1918. Il celebre Manfred von Richthofen allora lo pose al comando della Jasta 11. Nell'aprile del 1918 ottenne la pi\u00f9 alta onorificenza militare tedesca, la \"Pour le M\u00e9rite\". Dopo la morte di Manfred von Richthofen, Udet prese il comando della Jasta 4. In seguito Hermann G\u00f6ring comand\u00f2 la \"squadra di assi\" che fu di Richthofen. Nell'agosto 1918 riusc\u00ec ad abbattere altri 20 avversari.\nTra le due guerre.\nTra le due guerre Udet ebbe un desiderio: tornare a volare. Nel 1921 fond\u00f2 la Udet Flugzeugbau GmbH, destinata al fallimento gi\u00e0 nel 1928 e presto assorbita dalla Bayerische Flugzeugbauwerke GmbH (di cui Willy Messerschmitt era il direttore tecnico). Udet fu coinvolto in varie manifestazioni aeree, tra cui un film sull'aviazione, interpretato da Leni Riefenstahl e diretto Arnold Fanck, intitolato \"SOS Iceberg\".\nSeconda guerra mondiale e morte.\nGi\u00e0 prima del 1933 ader\u00ec al Partito nazista e fu membro della Sturmabteilung. Divenne colonnello nel 1935 e in seguito ispettore militare della Luftwaffe appena creata. Venne promosso al grado di generale il 1\u00ba febbraio 1939.\nNel luglio del 1940 fu nominato \"Generaloberst\". Per un certo periodo di tempo diresse il Reichsluftfahrtministerium, il Ministero dell'Aviazione del Reich, sotto gli ordini del Reichsmarschall Hermann G\u00f6ring, ma Udet fu profondamente colpito dal corso degli eventi nella battaglia d'Inghilterra dove le forze aeree tedesche si dimostrarono inferiori a quelle inglesi. Il 17 novembre 1941 dopo un violento litigio con G\u00f6ring, si ubriac\u00f2 e si suicid\u00f2 con un colpo di pistola. Secondo quanto riportato da Leonardo Simoni (Berlino, ambasciata d'Italia, 1939-1943, pag. 260-261) Udet aveva progettato la produzione dell'aeronautica militare sulla base di una guerra di breve durata. Avendo rappresentato l'impossibilit\u00e0 di un cambio radicale di produzione, per una guerra che era diventata lunga e su due fronti, venne allontanato bruscamente dall'incarico e, il giorno dopo, si suicid\u00f2.\nNel 1917 quando era pilota da caccia in seno alla Jasta 15, Udet venne immortalato in una profetica foto che lo ritrae accanto al suo aereo personale: un Albatros D.III. Nella foto \u00e8 visibile il numero di matricola del velivolo dipinto sulla coda, 1941, l'anno in cui Udet si suicid\u00f2.\nIl celebre asso dell'aviazione ottenne i funerali di stato e la propaganda tedesca prefer\u00ec tenerne segreto il suicidio, pubblicizzando la falsa notizia secondo la quale Udet era morto in volo su di un velivolo sperimentale. Il generale fu sepolto nel cimitero degli Invalidi di Berlino.\nL'asso della seconda guerra mondiale Werner M\u00f6lders, di rientro a Berlino dalla Crimea come passeggero su di un Heinkel He 111 per assistere al funerale del suo superiore ed amico, mor\u00ec insieme al suo pilota il 22 novembre 1941 durante un atterraggio in condizioni critiche per un temporale."}
{"id": "1552472", "revid": "125922858", "url": "https://it.wikipedia.org/wiki?curid=1552472", "title": "Nadia Fusini", "text": "Biografia.\nSi \u00e8 laureata nel 1972 in Lettere all'Universit\u00e0 La Sapienza di Roma. \nAllieva di Agostino Lombardo, Giorgio Melchiori e Frank Kermode, ha approfondito gli studi sulla letteratura americana all'Universit\u00e0 di Harvard; sul teatro elisabettiano e Shakespeare ha studiato allo Shakespeare Institute di Birmingham. \nHa insegnato Lingua e Letteratura Inglese all'Universit\u00e0 di Bari; \u00e8 diventata Ordinario di \"Lingua e Letteratura Inglese\" presso l'Universit\u00e0 La Sapienza di Roma, dove ha insegnato \"Critica Shakespeariana\" fino al 2008. Poi ha diretto un dottorato in Letterature comparate presso l'Istituto Italiano di Scienze Umane (SUM). Ora insegna alla Scuola Normale Superiore di Pisa.\nHa tradotto e commentato moltissimi autori di lingua inglese: tra cui Virginia Woolf, John Keats, Shakespeare, Samuel Beckett, Mary Shelley. Nel 1992 ha vinto il Premio Procida-Isola di Arturo-Elsa Morante per la traduzione di \"Aurore d'autunno\" di Wallace Stevens. Nel 1995 ha vinto il Premio Mondello per la traduzione di \"Le onde\" di Virginia Woolf, edito da Einaudi; ancora nel 1996 ha ottenuto il Premio Achille Marazza, sezione Traduzione, per \"Aurore d'autunno\", edito da Garzanti. Con \"Di vita si muore\" ha ottenuto il Premio Napoli 2011. Nel 2013 ha vinto il Premio Nazionale Letterario Pisa per la Saggistica con \"Hannah e le altre\", edito da Einaudi; per lo stesso libro nel 2014 ha vinto il Premio della Presidenza del Consiglio dei ministri.\nNel 2017 le \u00e8 stato assegnato il Premio Europa per la sua attivit\u00e0 letteraria.\nSi \u00e8 occupata dei temi dell'identit\u00e0 e del femminile, da ricordare a tal proposito: \"Uomini e donne. Una fratellanza inquieta\", Donzelli, 1995; \"Nomi. Dieci scritture femminili\", Donzelli, 1996; \"Donne fatali. Ofelia, Desdemona, Cleopatra\", Bulzoni, 2005; \"Possiedo la mia anima. Il segreto di Virginia Woolf\", Mondadori, 2006, Premio Comisso sezione Biografia.\nDirige presso Feltrinelli la collana di traduzioni shakespeariane, ereditata dal maestro Agostino Lombardo: qui ha personalmente tradotto e curato \"Sogno di una notte di mezza estate\" (con Agostino Lombardo), \"La commedia degli errori\", \"Tutto \u00e8 bene quel che finisce bene\", \"La bisbetica domata\", \"Molto rumore per nulla\" e \"Le allegre comari di Windsor\".\nHa tradotto per la scena \"Macbeth\" e \"Falstaff\".\nSi \u00e8 particolarmente distinta nella produzione narrativa con i romanzi: \"La bocca pi\u00f9 di tutto mi piaceva\", Donzelli, 1996; \"Lo specchio di Elisabetta\", Mondadori, 2004; \"L'amore necessario\", Mondadori 2008. \nLe sue opere sono tradotte in Germania, Spagna, Brasile, Portogallo, Grecia. \nDal maggio 2003 al dicembre 2005 ha diretto il Centro Interuniversitario di Ricerca Fenomenologia e Arte (CIRFA). \u00c8 docente dell'Istituto Freudiano. Dirige la collana \"Piccola Biblioteca Shakespeariana\" presso l'editore Bulzoni di Roma. Collabora alle pagine culturali de \"La Repubblica\".\nNel 2020 ha vinto il Premio Bergamo con \"Maria\"."}
{"id": "1552477", "revid": "2091899", "url": "https://it.wikipedia.org/wiki?curid=1552477", "title": "Vaughn Meader", "text": " Raggiunse la fama con la pubblicazione dell'album \"The first family\", una presa in giro nei confronti del Presidente degli Stati Uniti John F. Kennedy. La fortuna della pubblicazione cess\u00f2 con l'assassinio del presidente nel 1963.\nBiografia.\nMeader \u00e8 nato a Waterville, nello stato del Maine, durante uno dei peggiori diluvi che abbiano mai colpito il New England (egli stesso affermava di esser nato \"nella notte che trascin\u00f2 via il West Bridge\"). Si arruol\u00f2 nell'esercito degli Stati Uniti non appena terminati gli studi alla Brookline High Scool, vicino a Boston. In Germania conobbe la moglie e mentre era nell'esercito fece parte di un complessino.\nMeader cominci\u00f2 la sua carriera come cantante e suonatore di piano. Tornato dalla Germania, durante la recita di una commedia, a New York, venne scoperta la sua abilit\u00e0 nell'imitare il presidente John F. Kennedy. Il suo accento del New England assomigliava molto a quello di Harvard di Kennedy, perch\u00e9 la voce di Meader fosse davvero perfetta bastava solamente una lieve aggiustata. Aveva inoltre acquisito sufficiente esperienza con le espressioni facciali da dar vita a una buonissima imitazione.\n\"The first family\".\nNel 1962 assieme agli scrittori Bob Booker e Earle Doud e a un piccolo cast di attori incise \"The first family\", che ottenne il record di album venduto pi\u00f9 velocemente negli Stati Uniti. A Natale raggiunse il milione di copie vendute; un anno dopo arriv\u00f2 a registrare l'incredibile record di 7 milioni e mezzo di copie (un precedente assoluto per quello che \u00e8 un album-commedia). Meader, ancora molto giovane, ricco e famoso, era un personaggio molto richiesto. Si occuparono di lui importanti riviste quali \"Time\" e \"Life\", apparve a \"The Ed Sullivan show\".\nAll'epoca molti americani sapevano recitare molte frasi del disco (imparando a caratterizzare le parole con la pronuncia reale del presidente). L'album portava al grande pubblico tutte le sfaccettature del personaggio di cui si faceva gioco e della sua famiglia; oltre ai modi di fare di John, parlava dei bambini alla Casa Bianca, del modo di riarredare la casa di Jackie Kennedy e cos\u00ec via.\nLa parodia fu accolta bene. Lo stesso Kennedy, che era solito rendere noto di aver regalato per Natale diverse copie di \"The first family\", una volta salut\u00f2 un gruppo del Consiglio Nazionale Democratico dicendo \"Vaughn Meader era troppo impegnato stasera, cos\u00ec sono venuto io\". A una conferenza stampa, gli fu chiesto se l'album avesse suscitato in lui un sentimento pi\u00f9 seccato o piuttosto di ilarit\u00e0, rispose in modo simpatico: \"Ho ascoltato il disco del signor Meader e, francamente, credo che suoni pi\u00f9 simile a Teddy che a me. Cos\u00ec ora \u00e8 lui ad esser seccato.\"\n\"The first family\" vinse un Grammy Award come album dell'anno nel 1963. In marzo dello stesso anno Meader incise un seguito, \"The first family volume two\", un misto di recitazioni e canzoni in cui si esibiscono attori e comici ritraendo i vari membri della famiglia Kennedy e dello staff della Casa Bianca.\nL'assassinio di Kennedy.\nDopo l'omicidio del presidente Kennedy, in Texas, nel novembre del 1963, le vendite dell'album crollarono. Nei negozi il disco fu rimosso dagli scaffali e prese il sopravvento il cordoglio nazionale. Le pallottole che uccisero Kennedy uccisero in un certo senso Meader stesso. Le sue parodie non furono pi\u00f9 di nessun interesse e addirittura gli spettacoli in programma furono cancellati, incluso quello per lo show dei Grammy Award, il Joey Bishop show e \"To tell the truth\".\nLenny Bruce, comico d'avanguardia e autore satirico, apparve in un nightclub di New York il giorno dell'assassinio di Kennedy esclamando: \"Povero Meader!\". Effettivamente, Meader scopr\u00ec che era completamente Kennedy-dipendente, nessun altro suo talento era richiesto dal pubblico o avrebbe riscosso successo. Incise altri \"comedy album\" per la Verve Records, parlando di molti argomenti, senza citare Kennedy, ma le vendite furono praticamente inesistenti.\nMeader si ritrov\u00f2 disoccupato e senza pi\u00f9 quelle entrate in denaro che lo avevano reso ricco in poco tempo, cadde in depressione. I suoi nuovi album non interessavano a nessuno. Prese a farsi chiamare col suo nome di battesimo, Abbot, giur\u00f2 di non fare mai pi\u00f9 un'imitazione del presidente, cominci\u00f2 ad assumere alcol e droghe.\nLa vita successiva.\nMeader prov\u00f2 diverse volte a risollevare la sua carriera, ma non riusc\u00ec mai a ottenere un successo reale. Apparve brevemente nel 1974 nel film \"Linda Lovelace for president\" e nel comedy-album di Rich Little, \"The first family rise again\", una parodia di Ronald Reagan. Nel Maine divenne un modesto interprete di musica country e bluegrass.\nMeader si spos\u00f2 quattro volte, il suo ultimo matrimonio fu con Sheila e dur\u00f2 16 anni, fino alla sua morte. La coppia visse per un breve periodo a Gulfport, in Florida, tra il 1999 e il 2002, successivamente torn\u00f2 nel Maine."}
{"id": "1552482", "revid": "94647", "url": "https://it.wikipedia.org/wiki?curid=1552482", "title": "Tema (semantica)", "text": ""}
{"id": "1552484", "revid": "922800", "url": "https://it.wikipedia.org/wiki?curid=1552484", "title": "Borussia M\u00f6nchengladbach 1965-1966", "text": "Il Borussia M\u00f6nchengladbach nella stagione 1965/66 si classific\u00f2 al 13\u00ba posto in Bundesliga con un totale di 9 vittorie, 11 pareggi e 14 sconfitte.\nIn Coppa di Germania, dopo aver sconfitto nei preliminari l'SC Opel R\u00fcsselsheim con un sonoro 5-1, fu eliminato dal Borussia Neunkirchen al primo turno.\nIl capocannoniere della squadra fu Bernd Rupp con 16 gol.\nRosa calciatori.\nLa rosa del Borussia M\u00f6nchengladbach nella stagione 1965/66. Per ogni giocatore sono elencate le presenze e i gol in \"Bundesliga\"."}
{"id": "1552485", "revid": "94647", "url": "https://it.wikipedia.org/wiki?curid=1552485", "title": "Rema", "text": ""}
{"id": "1552488", "revid": "461603", "url": "https://it.wikipedia.org/wiki?curid=1552488", "title": "A.P.O. Akratitos Ano Liossia", "text": ""}
{"id": "1552496", "revid": "486946", "url": "https://it.wikipedia.org/wiki?curid=1552496", "title": "Tullio Simoncini", "text": ""}
{"id": "1552504", "revid": "339392", "url": "https://it.wikipedia.org/wiki?curid=1552504", "title": "Frente Farabundo Mart\u00ed para la Liberaci\u00f3n Nacional", "text": ""}
{"id": "1552527", "revid": "1543377", "url": "https://it.wikipedia.org/wiki?curid=1552527", "title": "Corpus Nummorum Italicorum", "text": "Il Corpus Nummorum Italicorum, noto anche come CNI, \u00e8 stato scritto da Vittorio Emanuele III di Savoia coadiuvato dai pi\u00f9 esperti numismatici dell'epoca.\nPrimo tentativo di un catalogo generale delle monete medievali e moderne coniate in Italia o da Italiani in altri Paesi. \u00c8 ancora oggi fondamentale per lo studio e la classificazione delle emissioni delle diverse Zecche italiane a partire dal Medioevo. L'opera, inizialmente prevista in 10-12 volumi, rimase incompiuta a causa dello scoppio della Seconda guerra mondiale.\n\u00c8 composta da 20 monumentali volumi azzurro pallido (il colore di Casa Savoia), salvo gli esemplari mandati in dono a capi di Stato e collaboratori che sono rilegati in tela azzurra col taglio superiore d'oro. Il primo volume fu pubblicato nel 1910, il ventesimo (rarissimo) nel 1943.\nIl sesto volume, comprendente le Zecche minori delle Tre Venezie, della Dalmazia e dell'Albania, usc\u00ec in ritardo, dopo le pubblicazioni del settimo ed ottavo volume. Ci\u00f2 va ricercato nell'attesa dell'esito della Prima guerra mondiale. Alla Corte di Vienna non vedevano di buon occhio che officine monetarie entro i confini dell'allora Impero Austroungarico venissero inserite nel Corpus e incaricarono il numismatico roveretano Quintilio Perini di scrivere al re d'Italia, pregandolo che volesse almeno pubblicare le monete di quelle zecche come supplemento alla fine del volume. A questo desiderio il re non volle corrispondere, perch\u00e9 avendo gi\u00e0 pubblicato monete di regioni come la Corsica, la Savoia e il Canton Ticino, che non facevano pi\u00f9 parte dell'Italia, non intendeva derogare dalla regola per quelle del Trentino e dell'Istria. Quintilio Perini fu accusato dagli austriaci di alto tradimento e and\u00f2 esule a Milano fino al termine della guerra, il sesto volume fu pubblicato quattro anni dopo, nel 1922.\nElenco dei Volumi.\nDi seguito l'elenco dei volumi che raggruppano le zecche."}
{"id": "1552530", "revid": "339392", "url": "https://it.wikipedia.org/wiki?curid=1552530", "title": "Shiba Shingetsu Astarte", "text": ""}
{"id": "1552536", "revid": "125633872", "url": "https://it.wikipedia.org/wiki?curid=1552536", "title": "Goethe-Institut", "text": "Il Goethe-Institut (tedesco: [\u02c8\u0261\u00f8\u02d0t\u0259 \u026ansti\u02c8tu\u02d0t]) \u00e8 l'istituto culturale della Repubblica Federale Tedesca. \u00c8 un'associazione che non ha scopo di lucro e che serve a promuovere la lingua tedesca nel mondo e a rilanciare l\u2019immagine della Germania. L'istituto Prende il nome dallo scrittore ottocentesco tedesco Johann Wolfgang von Goethe al quale \u00e8 dedicato.\nFondato nel 1951 in Germania a Monaco di Baviera dove oggi \u00e8 presente ancora la sede centrale, e dove ad essa si aggiungono 13 filiali sul territorio. Inoltre sono 159 le sedi presenti in 94 paesi diversi, tra cui 7 in Italia, nelle citt\u00e0 di Genova, Milano, Napoli, Palermo, Roma, Torino e Trieste. Ogni anno, in tutto il mondo, oltre persone partecipano ai corsi di tedesco offerti dal Goethe-Institut.\nNegli ultimi anni il Goethe-Institut italiano, oltre a promuovere l'apprendimento della lingua tedesca in Italia, si \u00e8 posto molteplici obiettivi atti a stimolare il dialogo culturale e mettere a disposizione informazioni sulla Germania. A questo scopo organizza diverse iniziative quali incontri, conferenze, vacanze studio, mostre ecc. ed \u00e8 da anni un punto di riferimento per tutti coloro che intendono approcciarsi alla cultura tedesca.\nDal 2020 la Prof. Dr.Carola Lentz \u00e8 la nuova presidente del Goethe-Institut.\nNel 2014, il Bundestag (parlamento tedesco) ha finanziato altri euro per sostenere e per permettere al Goethe-Institut di realizzare i propri obiettivi.\nOgni due anni, il Goethe-Institut organizza le Olimpiadi tedesche internazionali insieme all'Associazione internazionale degli insegnanti di tedesco (Der Internationale Deutschlehrerinnen- und Deutschlehrerverband, IDV), una competizione studentesca con tre gradi di livello.\nMembro dell'EUNIC (European Union National Institutes for Culture - Istituti di Cultura Nazionali dell\u2019Unione Europea), rappresenta un luogo d'apprendimento e d'incontro: impiegando la lingua e la cultura come strumenti di scambio, presenta all'estero la cultura tedesca, sia classica, sia contemporanea, spaziando dalla musica al teatro, dalla letteratura al cinema, fino all'architettura e alle arti figurative e multimediali.\nIl Goethe-Institut \u00e8 membro fondatore dell'ALTE (\"Association of Language Testers in Europe\"), un'associazione di istituzioni che elaborano test linguistici fondata nel 1990 che conta attualmente 31 membri che elaborano e producono test linguistici in 26 lingue europee.\nLe certificazioni linguistiche del Goethe-Institut sono riconosciute a livello internazionale, corrispondono al Quadro comune europeo di riferimento per la conoscenza delle lingue (QCER) e aprono le porte alle universit\u00e0 di lingua tedesca e al mondo del lavoro.\nOrganizzazione.\nStrutture.\nIl Goethe-Institut ha sede a Monaco di Baviera. Il suo Presidente \u00e8 Klaus-Dieter Lehmann, affiancato dal Segretario Generale Johannes Ebert e dal Direttore Finanziario Dr. Bruno Gross. L'istituto ha filiali in tredici citt\u00e0 in Germania e 159 istituti e uffici di collegamento in 98 paesi. Conta Inoltre circa un migliaio di altre strutture e partner di cooperazione stranieri in tutto il mondo, alle quali il Goethe-Institut fornisce sostegno finanziario e/o misure per la consulenza e la garanzia della qualit\u00e0.\nFinanziamenti.\nIl Goethe-Institut \u00e8 finanziato principalmente dal governo tedesco, conta circa 3.000 dipendenti e un budget complessivo di circa 366 milioni di euro, oltre la met\u00e0 dei quali finanziati da tasse scolastiche. Il Goethe-Institut offre inoltre borse di studio a studenti stranieri che vogliono diventare insegnanti di lingua tedesca.\nDal 2007 per la prima volta dopo anni di sussidi decrescenti, il Goethe-Institut ha ricevuto sovvenzioni pi\u00f9 elevate, allo scopo di ristrutturare l'organizzazione e renderla pi\u00f9 flessibile ed efficiente. Ci\u00f2 ha comportato una ristrutturazione e ridimensionamento della sede centrale nonch\u00e9 uno spostamento di competenze e responsabilit\u00e0 verso gli istituti regionali. Il budget annuale destinato al Goethe-Institut nel 2015 \u00e8 stato di circa 387 milioni di euro.\nAmmontano a circa 157 milioni di euro le entrate provenienti dai corsi di lingua e tasse d'esame presso le sedi in Germania e all'estero, pi\u00f9 donazioni di terzi e sponsorizzazioni.\nPer gli istituti all'estero sono disponibili sovvenzioni governative; i tredici Goethe-Institut in Germania si finanziano attraverso la vendita di corsi di lingua.\nEsami.\nL'istituto Goethe ha creato una serie di esami per studenti di tedesco come lingua straniera (Deutsch als Fremdsprache, DaF) per tutti i livelli dal primo grado A1 fino al livello C2 (paragonabile al madrelingua). Queste certificazioni possono essere ottenute sia in Germania che all'estero e sono conformi al quadro comune europeo di riferimento per le lingue (QCER) e a tutti gli standard per i test linguistici europei. Di seguito \u00e8 riportata una tabella degli esami di base Goethe-Institut che rientrano nello schema: \nRiconoscimenti.\nNel 2007 il Goethe-Institut ha ricevuto il premio \"Konrad Duden\" per i \"servizi di insegnamento e diffusione della lingua tedesca in tutto il mondo\"."}
{"id": "1552541", "revid": "230277", "url": "https://it.wikipedia.org/wiki?curid=1552541", "title": "Goethe Institut", "text": ""}
{"id": "1552550", "revid": "287204", "url": "https://it.wikipedia.org/wiki?curid=1552550", "title": "Hr. Ms. De Zeven Provinci\u00ebn (C 802)", "text": "Il Hr. Ms. \"De Zeven Provinci\u00ebn\" \u00e8 stato un incrociatore che ha prestato servizio prima nella Regia Marina Olandese e successivamente nella Marina peruviana, assumendo nel corso della sua vita diversi nomi.\nHr. Ms. De Zeven Provinci\u00ebn (C 802).\nLa sua costruzione inizi\u00f2 come incrociatore leggero nel cantiere Rotterdamsche Droogdok Maatschappij di Rotterdam il 19 maggio 1939 e all'unit\u00e0 venne dato in un primo momento il nome \"Kijkduin\" e successivamente \"Eendracht,\" mentre il nome \"De Zeven Provinci\u00ebn\" era stato dato al gemello in costruzione nel cantiere Wilton-Fijenoord di Schiedam.\nLa costruzione delle due unit\u00e0 per la Marina Olandese venne interrotta dall'occupazione tedesca dei Paesi Bassi avvenuta il 10 maggio 1940 e venne proseguita dai tedeschi ma il suo completamento fu impedito da continui sabotaggi della resistenza olandese, tanto che l'unit\u00e0, rinominata \"KH2\" non giunse neppure al varo.\nLa sua costruzione venne ripresa dopo la seconda guerra mondiale e l'unit\u00e0, varata il 22 agosto 1950, entr\u00f2 in servizio il 17 dicembre 1953, con il nome \"De Zeven Provinci\u00ebn\", mentre il gemello cui era stato dato inizialmente questo nome venne ribattezzato \"De Ruyter\". Il progetto originario venne modificato, con un sistema di propulsione che da 78000CV veniva potenziato a 85000hp, un secondo fumaiolo, un diverso armamento e nuove apparecchiature elettroniche. L'armamento, che nel progetto originale era di 3 torri trinate e 2 binate da 152/53mm, 2 impianti binati da 40mm e 2 lanciasiluri tripli da 533mm, venne modificato in 4 torri binate Bofors da 152/53mm, di cui due a prora e due a poppa, 3 torrette binate Bofors da 57/60mm e 8 cannoni Bofors \"40L/60\" singoli.\nServizio nella Koninklijke Marine.\nNel corso del servizio nella Regia Marina Olandese ha preso parte a diverse esercitazioni NATO, spesso come unit\u00e0 portabandiera di diverse Task force navali.\nTra il 1962 e il 1964 il \"De Zeven Provinci\u00ebn\" venne sottoposto a lavori di ammodernamento nel corso dei quali venne riconvertito in incrociatore lanciamissili con l'installazione del sistema missilistico terra-aria Terrier in sostituzione delle due torri poppiere da 152/53 mm.\nNel 1976 con l'entrata in servizio delle due fregate della Classe Tromp il \"De Zeven Provinci\u00ebn\" venne posto in disarmo e ceduto nell'agosto dello stesso anno al Per\u00f9 affiancando il \"De Ruyter\" che non avendo ricevuto, per mancanza di fondi, gli stessi ammodernamenti del \"De Zeven Provinci\u00ebn\" nel 1973 era stato ceduto al Per\u00f9 e ribattezzato Almirante Grau.\nBAP \"Aguirre\" (CH-84).\nDopo l'acquisto da parte del governo peruviano il \"De Zeven Provinci\u00ebn\" venne ribattezzato \"Aguirre\" e riconvertito prima della consegna ai peruviani, nei cantieri olandesi in unit\u00e0 portaelicotteri. I lavori di riconversione videro la rimozione del sistema Terrier al posto del quale venne costruito un hangar fisso e un ponte di volo per elicotteri ed ebbero termine il 31 ottobre 1977. Dopo la consegna avvenuta a Den Helder il 24 febbraio 1978, quando a bordo venne per la prima innalzato il Pabell\u00f3n Nacional, l'unit\u00e0 raggiunse la sua nuova base operativa di El Callao il successivo 17 maggio.\nL'unit\u00e0 ben concepita era capace di trasportare 3 elicotteri ASH-3D Sea King e 2 elicotteri AB 212 ed inoltre disponeva sopra l'hangar di una coperta ausiliare di volo. Queste ed altre caratteristiche ne facevano all'epoca una nave da guerra unica nella sua classe nell'area del Pacifico dell'America latina. Unit\u00e0 simili all'epoca erano l'italiana \"Vittorio Veneto\" e le sovietiche \"Leningrad\" e \"Moskva\".\nI lavori di ricostruzione ricalcarono quelli dell'unit\u00e0 della Royal Navy HMS \"Blake\" che, inizialmente costruito come incrociatore leggero, venne ultimato come incrociatore missilistico e trasformato in seguito in incrociatore portaelicotteri.\nDal 7 agosto 1986 al 15 febbraio 1988 in concomitanza dei lavori di ammodernamento dell\"Almirante Grau\" (CLM-81) assunse temporaneamente il nome \"Almirante Grau\" (CH-81), la matricola ed il ruolo di nave ammiraglia della flotta riprendendo il proprio nome al rientro in squadra dell'Almirante Grau.\nNel corso del servizio nella Marina de Guerra del Per\u00f9 ha preso parte ad importanti esercitazioni navali multinazionali tra cui la UNITAS, venendo messo in disarmo il 12 marzo 1999 e radiato nel 2000 quando venne venduto per demolizione.\nIl nome \"Aguirre\".\nIl nome \"Aguirre\" \u00e8 stato dato in onore del Capitano di Corvetta El\u00edas Aguirre Romero, eroe della Guerra del Pacifico combattuta dal Per\u00f9 alla fine dell'Ottocento, caduto in combattimento l'8 ottobre 1879 durante la battaglia di Punta Angamos dopo aver assunto il comando della nave corazzata \"Hu\u00e1scar\" in seguito alla morte in combattimento del comandante della nave, il Contrammiraglio Miguel Grau Seminario.\nIn precedenza il nome \"Aguirre\" era stato assegnato alla USS \"Waterman\", cacciatorpediniere della classe Cannon proveniente dalla US Navy, costruito nel 1943 che aveva partecipato alla seconda guerra mondiale nell'area del Pacifico. Messo in disarmo nel 1946 venne ceduto al Per\u00f9 nel 1952 e ribattezzato \"Aguirre\", rimase in servizio fino al 1974. Dopo essere stato radiato venne usato come bersaglio in un test del missile Exocet.\nAttualmente il nome \"Aguirre\" \u00e8 stato assegnato ad una fregata lanciamissili del tipo Lupo della Classe Carvajal che in precedenza aveva operato nella Marina Militare Italiana con il nome \"Orsa\"."}
{"id": "1552556", "revid": "729019", "url": "https://it.wikipedia.org/wiki?curid=1552556", "title": "Inter-Services Intelligence", "text": "L'Inter-Services Intelligence, o ISI (Urdu \u0628\u06cc\u0646 \u0627\u0644\u062e\u062f\u0645\u0627\u062a\u06cc \u0645\u062e\u0627\u0628\u0631\u0627\u062a, \"Bayna al-Khidm\u0101ti Mukh\u0101bar\u0101t\") \u00e8 la pi\u00f9 importante e potente delle tre branche dei servizi di \"Intelligence\" del Pakistan. Dipendente dalle forze armate pakistane, essa \u00e8 stata fondata nel 1948, alla nascita dello Stato pakistano, con il compito principale di coordinare le attivit\u00e0 dei servizi segreti operanti nelle forze armate. L'ISI fu creata dall'ex maggiore generale del British Indian Army Sir Robert Cawthome, allora vice capo di stato maggiore dell'esercito pakistano.\nConsiderata uno \u00abStato nello Stato\u00bb, l'ISI \u00e8 sostenitrice di una politica talora contraria a quella indicata dal suo governo. I \"fratelli\" fondamentalisti che dirigono la Moschea Rossa a Islamabad sono anche, notoriamente, assai vicini all'ISI ed essa \u00e8 stata esclusa dal Presidente dell'epoca, il gen. Pervez Musharraf, dall'azione militare che ha condotto all'assalto della Moschea Rossa nel luglio del 2007, a vantaggio dell'organizzazione rivale della \"Military intelligence\".\nIl gen. Musharraf ha sostituito il capo dell'ISI, il gen. Ashfaq Kiyani, col gen. Nadim Taj, antico segretario di Musharraf e parente della moglie di quest'ultimo, il 21 settembre 2007. Inoltre una purga \u00e8 stata condotta nell'autunno del 2007 nel settore \u00ab antiterrorista \u00bb dell'ISI, giudicata vicina ai gruppi pro-Talebani. Nel gennaio 2012 il tenente generale Ahmed Shuja Pasci\u00e0 ha incontrato a Dubai Musharraf invitandolo a non rientrare in Pakistan, a riprova della ancora stretta vicinanza tra i vertici del servizio ed il precedente presidente. Fonti riportano di connessioni tra l'ISI ed Israele, ma con una smentita ufficiale da parte del servizio.\nOrganizzazione.\nSi articola su diversi grandi servizi:\nL'Afghanistan.\nQuesto Servizio si \u00e8 fatto conoscere a livello mondiale in occasione della guerra sovietico-afghana allorch\u00e9, con CIA e sauditi, ha largamente aiutato e formato i mujahidin contro l'Armata Rossa sovietica e il governo afghano filo-sovietico dell'epoca.\nDopo aver sostenuto Gulbuddin Hekmatyar che non riusc\u00ec a prendere Kabul nel 1994, durante la guerra civile, esso form\u00f2 e finanzi\u00f2 generosamente i Talebani.\nUna tangibile prova della forte presenza dei servizi pakistani in Afghanistan si \u00e8 avuta con la protesta ufficiale pakistana al momento del bombardamento statunitense condotto con missili Cruise ai danni dei campi diretti da Osama Bin Laden il 12 agosto 1998 e che uccise ben cinque ufficiali dell'ISI."}
{"id": "1552557", "revid": "1516566", "url": "https://it.wikipedia.org/wiki?curid=1552557", "title": "Aldo Tambellini", "text": "Filmmaker sperimentale, videoartista e poeta, esponente di spicco della scena artistica underground statunitense a cavallo tra gli anni sessanta e settanta, era considerato uno dei pionieri dell'intermedialit\u00e0 e del video d'artista.\nEsordisce nell'ambito dell'Expanded Cinema creando ambienti immersivi e multimediali per sperimentare poi nel corso della propria carriera le potenzialit\u00e0 espressive del cinema e dell'immagine elettronica.\nNella sua ricerca visiva declina la matrice astrattista verso una profonda sensibilit\u00e0 per l'attualit\u00e0 dei temi politici e sociali e dai loro riflessi nella quotidianit\u00e0 mediatica: la guerra del Vietnam, l'assassinio di Robert Kennedy, la condizione dei neri, le lotte per i diritti civili.\nI suoi interventi sulla pellicola cinematografica (con agenti chimici, inchiostro, graffiature)\nformano un universo visuale astratto ed aggressivo centrato sul nero, nella sua qualit\u00e0 di non-colore capace di esprimere totalit\u00e0 cosmica, in cui l'astrazione turbolenta si alterna spesso all'utilizzo del found footage: film commerciali, telegiornali e programmi televisivi.\nUn forte interesse per le possibilit\u00e0 utopico-espressive aperte dall'era elettronica, allora ai suoi albori, lo porta ad esplorare e manipolare le nuove tecnologie video. I suoi \"Black Video 1 e 2\" e \"Blackspyral\" figurano tra i primi esempi di immagini video autoreferenziali, generate direttamente attraverso interferenze con la struttura del mezzo.\nDalla fine degli anni '80 si \u00e8 dedicato incessantemente all'attivit\u00e0 poetica, componendo testi incentrati su temi sociali e politici, e pubblicati in numerosi volumi.\nDal 2010, grazie alla collaborazione con gli artisti e curatori italiani Pia Bolognesi e Giulio Bursi (Atelier Impopulaire), Tambellini ha iniziato una nuova fase della sua carriera, con la produzione di opere multimediali su grande scala come Retracing Black (Tate Modern, 2012), Study of Internal Shape and Outward Manifestations (Biennale di Venezia, Padiglione Italia, 2015) e Black Matters (ZKM, 2017), ricevendo un unanime riconoscimento internazionale.\nBiografia.\nAldo Tambellini nasce nel 1930 a Syracuse (New York) da padre brasiliano e madre italiana.\nA diciotto mesi viene portato a vivere a Lucca dove in seguito si iscrive all'Istituto d'Arte 'A. Passaglia'.\nDurante la seconda guerra mondiale sopravvive miracolosamente ad un bombardamento dove muoiono ventuno suoi vicini di casa; evento che segna indelebilmente la sua vita e che si rifletter\u00e0 profondamente sulla sua attivit\u00e0 artistica.\nNel 1946 torna negli Stati Uniti per laurearsi all'universit\u00e0 di Syracuse, dove diverr\u00e0 ricercatore dal 1954 e dove inizia a lavorare assieme allo scultore Ivan Mastrovic.\nNell'estate del 1959 si trasferisce a New York nel Lower East Side dove \u00e8 animatore del collettivo artistico underground \"Group Center\" che riunisce scultori, poeti, fotografi, musicisti, performers sulle basi di una ricerca estetica estranea alla scena artistica ufficiale.\nNel corso degli anni sessanta Aldo realizza le sue prime \"performance\" multimediali, le \"Electromedia Performances\", dove pittura, film, video, poesia, luci, danza, suoni e musica dal vivo si fondono in un ambiente totale.\nA partire dal 1965 inizia a realizzare serie di \"Black Film Series\" dipingendo direttamente sui fotogrammi.\nNel 1966 fonda il \"Gate Theatre\", nell'East Village; cinema newyorkese interamente dedicato al cinema di ricerca, ed inizia a realizzare i suoi primi lavori in video.\nI suoi \"Black Video 1 e 2\" e \"Blackspyral\" sono considerati tra i primi esempi di immagini video generate elettronicamente.\nNel 1967 inizia una collaborazione con l'artista cinetico Otto Piene assieme al quale fonda il teatro \"Black Gate\", ambiente allestito con telecamere monitor, luci, dove realizzano entrambi installazioni e \"performance\" live multimediali in cui il mixing viene controllato dagli artisti e dal pubblico stesso; l'anno successivo fondano assieme il \"Black Gate Cologne\"con sede a Colonia.\nNel 1968, con il lavoro in pellicola e videotape \"Black tv\", ora al Museum of Modern Art di New York, vince nel 1969 il premio internazionale del festival del cinema di Oberhausen.\nPartecipa alla prima trasmissione televisiva statunitense dedicata agli artisti \"Medium is the Medium,\" sul canale \"WBGH\" di Boston.\nIl videotape prodotto per il progetto include mille slide, sette proiettori in 16 mm, trenta bambini neri e tre telecamere tv che registrano in sovrimpressione l'interazione fra suono ed immagine.\nNel 1969 riceve numerosi riconoscimenti e realizza mostre sia negli Stati Uniti che in Europa Brasile e Giappone.\nNel 1973 realizza \"6673\" riutilizzando il suo secondo nastro \"Black Video 2\" datato 1966 e manipolando test pattern ed altri segnali elettronici.\nDal 1974 al 1984 insegna presso il Massachusetts Institute of Technology (MIT) nel Center of Advanced Visual Studies.\nNel 1983 partecipa alla Biennale di San Paolo in Brasile.\nTambellini ha sempre alternato la ricerca visiva con la scrittura poetica. Le sue poesie, toccanti ed incisive testimonianze del proprio tempo di profondo stampo pacifista, sono state pubblicate in numerose riviste ed antologie e tradotte in russo, italiano.\nDal 1984 si \u00e8 concentrato pi\u00f9 intensamente su questa attivit\u00e0 presentando i suoi componimenti nel corso retrospettive delle sue opere visive.\nNel 2004 ha prodotto il suo primo video digitale, \"Listen\", proiettato per la prima volta all'\"Howl Festival\" di New York e quindi in numerosi festival internazionali statunitensi ed europei; l'opera \u00e8 stata premiata al New England Experimental Film Festival del 2005, ed al Syracuse International Film Festival del 2006.\nL'ultima fase della sua carriera (2010-2018) \u00e8 stata caratterizza da un riconoscimento istituzionale internazionale, ad una nuova serie di produzioni e a una riscoperta critica dei suoi lavori, risultato della collaborazione con il due di artisti e curatori italiani Pia Bolognesi e Giulio Bursi (Atelier Impopulaire). \nAttraverso una ripresa dei temi politici e sociali del periodo newyorkese e attraverso una rilettura critica dei lavori inediti della sua produzione degli anni '60 e '70, la collaborazione tra i tre artisti ha dato il via ad una serie di progetti di mostre e retrospettive in musei quali Tate Modern, MoMA NY, Centre Pompidou e Biennale di Venezia, congiuntamente a una nuova serie di lavori multimediali, pubblicazioni e performance. "}
{"id": "1552558", "revid": "11959", "url": "https://it.wikipedia.org/wiki?curid=1552558", "title": "I.S.I.", "text": ""}
{"id": "1552562", "revid": "729019", "url": "https://it.wikipedia.org/wiki?curid=1552562", "title": "Kaleidos", "text": "Kaleidos \u00e8 un gioco di societ\u00e0 per famiglie, ideato da Spartaco Albertarelli, che non richiede particolari abilit\u00e0 o attitudini per essere giocato. Con poche e semplici regole \u00e8 adatto a pochi partecipanti o a gruppi numerosi divisi in squadre.\nIl concetto di base del gioco \u00e8 quello di riuscire a scovare, in apposite tavole illustrate, quanti pi\u00f9 soggetti possibile che abbiano come iniziale la lettera selezionata. I giocatori dovranno cercare di ottenere il maggior numero di punti possibile sfidandosi in una serie di manche, ciascuna disputata su una tavola illustrata differente.\nIl gioco \u00e8 stato distribuito in Italia da Editrice Giochi dal 1995 al 2005 e venduto anche in Brasile, ma con il titolo Focus, dall'anno successivo i diritti sono tornati nelle mani del creatore.Una nuova edizione completamente riveduta, illustrata da Marianna Fulvi ed Elena Prette del KG Studio (\"KaleidosGames Studio\"), \u00e8 stata pubblicata dall'editore francese Interlude sotto il marchio Cocktailgames alla fine del 2008.\nRegolamento di Gioco.\nPreparazione.\nCiascun giocatore, o squadra, prende un supporto in cartone per le schede e le tavole in uno dei 4 colori a scelta.\nDispone le schede rispettando l'ordine crescente annotato nell'angolo in alto a sinistra, tenendo presente che il gioco inizier\u00e0 dalla tavola illustrata numero uno e proceder\u00e0 sequenzialmente fino alla dodicesima e ultima tavola.\nAd ogni partecipante vengono dati una matita e un foglio per annotare i soggetti.\nLa clessidra, la ruota delle lettere e il blocco segnapunti resteranno al centro dei giocatori, in modo che siano visibili da tutti i partecipanti.\nSvolgimento.\nIl gioco si svolge in manche disputate ciascuna su una delle tavole illustrate, identiche per tutti i giocatori.\nIn ognuna delle manche, uno dei giocatori gira la freccia sulla ruota e sceglie una delle due lettere proposte dove la punta della freccia si \u00e8 fermata (oppure pesca una carta nella nuova edizione). La lettera selezionata sar\u00e0 l'iniziale dei soggetti che i giocatori dovranno ricercare nella tavola di turno e annotare sul proprio foglio. Il tempo a disposizione sar\u00e0 scandito dalla clessidra.\nA tempo scaduto, ciascun giocatore a turno legger\u00e0 i soggetti da lui individuati: a ciascun soggetto individuato da 2 o pi\u00f9 giocatori verr\u00e0 assegnato 1 punto, ai soggetti individuati invece da un solo giocatore verranno assegnati 5 punti (3 nella nuova edizione). Dopo aver indicato sul blocco segna punti il punteggio totalizzato nella manche corrente da ciascun giocatore, i partecipanti passano alla tavola illustrata successiva, estraggono una nuova lettera e si preparano a ricominciare la sfida.Al termine dell'ultima manche, i punteggi ottenuti da ciascun giocatore nelle singole tavole verranno sommati; il giocatore che avr\u00e0 totalizzato il punteggio maggiore sar\u00e0 il vincitore.\nSoggetti Accettabili.\nI soggetti annotati dai giocatori devono rispettare alcune regole generiche:\nCuriosit\u00e0.\nUna delle illustrazioni della prima edizione \u00e8 una replica del quadro \"Natura morta ad inganno\", attribuita a Domenico Remps (XVII sec.), esposta all'Opificio delle Pietre Dure a Firenze."}
{"id": "1552566", "revid": "124123", "url": "https://it.wikipedia.org/wiki?curid=1552566", "title": "Nati nel 2001", "text": ""}
{"id": "1552567", "revid": "399", "url": "https://it.wikipedia.org/wiki?curid=1552567", "title": "Robert Cecil, I visconte Cecil di Chelwood", "text": "Biografia.\nGiovinezza ed educazione.\nFiglio di Robert Arthur Talbot Gascoyne-Cecil, terzo marchese di Salisbury, fu educato in casa sua fino all'et\u00e0 di 13 anni, quando si iscrisse a Eton, prima, e poi all'Universit\u00e0 di Oxford, dove studi\u00f2 legge e si fece notare per la sua attitudine al dibattito. Per concludere il suo percorso di studi, esercit\u00f2 l'avvocatura a partire dal 1887, per circa un decennio, prima di entrare in politica. Nel 1906, infatti, fu eletto alla Camera dei Comuni e vi rimase fino al 1923.\nCarriera.\nDurante la prima guerra mondiale, occup\u00f2 diverse cariche ministeriali, alcune delle quali strettamente legate allo sforzo bellico. Nel 1920, fu rappresentante per il Sudafrica, all'epoca \"dominion\" britannico, presso la Societ\u00e0 delle Nazioni, e in seguito fu vicepresidente dell'organizzazione internazionale. Nel 1923 fu nominato visconte, venendo ricordato come Lord Robert Cecil.\nFece parte dei due governi di Stanley Baldwin, ma si dimise nel 1927 in polemica con l'atteggiamento tenuto dal governo nei confronti della Societ\u00e0 delle Nazioni. Nel 1932 si dimise anche da rappresentante britannico presso la Societ\u00e0 delle Nazioni, restando, per\u00f2, suo consigliere esterno.\nNel dopoguerra fu nominato presidente onorario dell'O.N.U.."}
{"id": "1552571", "revid": "2151778", "url": "https://it.wikipedia.org/wiki?curid=1552571", "title": "Autodelta (Regno Unito)", "text": "Autodelta \u00e8 un marchio di tuning post-vendita per le automobili Alfa Romeo, fondato nel 1987, con sede centrale a Londra, in Inghilterra.\nIl contesto.\nIl tuner non deve andare confuso con l'omonima casa automobilistica italiana \"Autodelta\" divenuta, in seguito, denominazione distintiva per il reparto corse dell'Alfa Romeo; dalla quale proprio il tuning britannico prende ispirazione per il nome. L'elaboratore d'oltremanica produce parti di ricambio per modificare le auto originali ma anche vere e proprie reinterpretazioni dei modelli Alfa Romeo, non si occupa solo di produzione ed elaborazioni estetiche ma anche di parti meccaniche come: rielaborazioni di sospensioni, registrazioni di motori turbo, installazioni di compressori e altre modifiche tecniche.\nStoria.\nDjelalian Jano, un giovane ingegnere inglese appassionato di auto italiane (in particolare Alfa Romeo), fonda nel 1987 a Ovest di Londra una propria officina di Tuning chiamandola Autodelta, il nome \u00e8 stato proprio ispirato dal marchio con cui l'Alfa Romeo negli anni sessanta partecipava (con la propria Squadra corse) alle corse automobilistiche facendo da regina fra le altre case. il logo richiama anch'egli la grafia e il simbolo del quadrifoglio, pi\u00f9 volte utilizzato dalla casa milanese stessa.\nJano si guadagn\u00f2 subito la fama dei Londinesi pi\u00f9 fanatici del marchio milanese, e oltre a personalizzare sotto commissione per privati i vari modelli Alfa Romeo inizio pure a proporre varianti personalizzate ed esporle alle grandi esibizioni cittadine, fino a potersi permettere una reinterpretazione della prestigiosa Alfa Romeo SZ Zagato Coup\u00e9. Nel 2012 ha festeggiato i 25 anni d'attivit\u00e0.\nAutodelta oggi.\nOra Autodelta \u00e8 un tuner molto affermato non solo nel Regno Unito ma dispone di numerose filiali e partner in tutto il mondo:\n\u00c8 famosa anche per la partecipazione in molte manifestazioni automobilistiche, come per esempio la SpaItalia e lo Spring Italian Car Day, ogni sua proposta genera sempre molte discussioni fra gli appassionati del settore, infatti Autodelta \u00e8 famosa per le sue elaborazioni rilevantissime sulle prestazioni delle vetture Alfa Romeo, pur mantenendo un tuning estetico sempre piuttosto sobrio e in linea con la casa milanese.\nProdotti.\nAutodelta Spider J6 3.2C.\nIl preparatore a questo modello apporta le medesime modifiche apportate alla Brera J5 3.2C ovvero l'adozione del compressore volumetrico centrifugo Rotrex C38-81 con un radiatore dell'olio dedicato, modifiche alla centralina e intercooler, ridisegnati anche i terminali di scarico (ora ovali e studiati per un suono del motore molto pi\u00f9 vicino alle vecchie Alfa Romeo rispetto a quello di serie) creato in collaborazione con Ragazzon. L'impianto frenante e le sospensioni sono state adattate alla nuova motorizzazione. Grazie a questi interventi la potenza massima aumenta di 88 cavalli e la coppia massima aumenta di 108 N\u00b7m. L'aerodinamica dell'auto \u00e8 stata rivista con il ridisegnamento del paraurti anteriore con prese d'aria, per massimizzare il flusso d'aria per raffreddare il radiatore supplementare, con minigonne laterali, e il tipico \u201csplitter\u201d Autodelta (estrattore dell'aria) integrato nel paraurti posteriore. La J6 \u00e8 allestita con cerchi in lega da 19 pollici OZ Racing (modello \"Ultraleggera\") e pneuamtici Dunlop SP Sport Maxx."}
{"id": "1552575", "revid": "124123", "url": "https://it.wikipedia.org/wiki?curid=1552575", "title": "Morti nel 201 a.C.", "text": ""}
{"id": "1552577", "revid": "124123", "url": "https://it.wikipedia.org/wiki?curid=1552577", "title": "Morti nel 22 a.C.", "text": ""}
{"id": "1552578", "revid": "62004", "url": "https://it.wikipedia.org/wiki?curid=1552578", "title": "Giovanni Gotti", "text": "Carriera.\nProfessionista dal 1934 al 1940, corse per la Legnano, la Dei, la Ganna e la S.C. Binda, oltre che come individuale.\nImpiegato spesso come gregario, vinse comunque la Milano-Torino 1935, la terza tappa del Giro d'Italia 1938, da Sanremo a Santa Margherita Ligure, e la settima frazione del Giro dei Tre Mari 1938, a Cosenza. Partecip\u00f2 in tutto a sei edizioni del Giro d'Italia, concludendo al quinto posto della generale e al primo della classifica isolati, contraddistinta da una maglia bianca, al Giro 1934; la vittoria gli diede notoriet\u00e0, e fu salutata dai suoi tifosi, sulla via del rientro a Bergamo, da un cartello celebrativo che recitava: \u00abSe ti d\u00e0 un pugno Gotti puoi fare i fagotti!\u00bb.\nNel 1934 prese il via anche al Tour de France, portandolo a termine. Tra i piazzamenti di rilievo si segnalano i terzi posti al Giro di Toscana 1936, al Giro dell'Emilia 1937 e alla Milano-Torino 1939, e il quarto posto nella Milano-Sanremo 1936."}
{"id": "1552579", "revid": "124123", "url": "https://it.wikipedia.org/wiki?curid=1552579", "title": "Morti nel 289 a.C.", "text": ""}
{"id": "1552581", "revid": "124123", "url": "https://it.wikipedia.org/wiki?curid=1552581", "title": "Morti nel 325", "text": ""}
{"id": "1552582", "revid": "124123", "url": "https://it.wikipedia.org/wiki?curid=1552582", "title": "Nati nel 335", "text": ""}
{"id": "1552583", "revid": "124123", "url": "https://it.wikipedia.org/wiki?curid=1552583", "title": "Morti nel 338 a.C.", "text": ""}
{"id": "1552584", "revid": "124123", "url": "https://it.wikipedia.org/wiki?curid=1552584", "title": "Morti nel 35 a.C.", "text": ""}
{"id": "1552587", "revid": "124123", "url": "https://it.wikipedia.org/wiki?curid=1552587", "title": "Morti nel 367", "text": ""}
{"id": "1552588", "revid": "124123", "url": "https://it.wikipedia.org/wiki?curid=1552588", "title": "Nati nel 370", "text": ""}
{"id": "1552591", "revid": "124123", "url": "https://it.wikipedia.org/wiki?curid=1552591", "title": "Morti nel 380 a.C.", "text": ""}
{"id": "1552593", "revid": "124123", "url": "https://it.wikipedia.org/wiki?curid=1552593", "title": "Nati nel 410", "text": ""}
{"id": "1552595", "revid": "124123", "url": "https://it.wikipedia.org/wiki?curid=1552595", "title": "Morti nel 414", "text": ""}
{"id": "1552598", "revid": "124123", "url": "https://it.wikipedia.org/wiki?curid=1552598", "title": "Nati nel 420", "text": ""}
{"id": "1552599", "revid": "124123", "url": "https://it.wikipedia.org/wiki?curid=1552599", "title": "Morti nel 425 a.C.", "text": ""}
{"id": "1552604", "revid": "1924342", "url": "https://it.wikipedia.org/wiki?curid=1552604", "title": "Sean Kingston (album)", "text": "Sean Kingston \u00e8 l'album di debutto dell'omonimo cantante giamaicano Sean Kingston.\nInformazioni generali.\nProdotto da J. R. Rotem e pubblicato il 31 luglio 2007, l'album contiene 14 canzoni scritte tutte dallo stesso cantante coadiuvato da Evan Bogart.\nL'album ha debuttato alla posizione numero 6 della classifica americana \"Billboard 200\", scendendo alla 13 la settimana successiva, mentre ha raggiunto la seconda posizione nella sua seconda settimana di vendite in Nuova Zelanda.\nSingoli estratti.\nSono stati estratti quattro singoli dall'album, che hanno riscosso tutti un buon successo: \"Beautiful Girls\", \"Me Love\", \"Take You There\" e \"There's Nothin\", in collaborazione con la cantante Paula DeAnda.\nTracce.\nIl 26 febbraio 2008,su Itunes Store \u00e8 uscita la versione Deluxe dell'album.\nL'album contiene la versione remix di \"There's Nothin'\",la versione remix di \"Big Girls Don't Cry\" e i video musicali di \"Beautiful Girls\", \"Me Love\", \"Take You There\" e di \"There's Nothin\"."}
{"id": "1552605", "revid": "124123", "url": "https://it.wikipedia.org/wiki?curid=1552605", "title": "Nati nel 445 a.C.", "text": ""}
{"id": "1552606", "revid": "124123", "url": "https://it.wikipedia.org/wiki?curid=1552606", "title": "Morti nel 465", "text": ""}
{"id": "1552607", "revid": "124123", "url": "https://it.wikipedia.org/wiki?curid=1552607", "title": "Morti nel 474", "text": ""}
{"id": "1552610", "revid": "124123", "url": "https://it.wikipedia.org/wiki?curid=1552610", "title": "Morti nel 482", "text": ""}
{"id": "1552612", "revid": "124123", "url": "https://it.wikipedia.org/wiki?curid=1552612", "title": "Morti nel 489", "text": ""}
{"id": "1552613", "revid": "124123", "url": "https://it.wikipedia.org/wiki?curid=1552613", "title": "Nati nel 490", "text": ""}
{"id": "1552614", "revid": "124123", "url": "https://it.wikipedia.org/wiki?curid=1552614", "title": "Morti nel 490 a.C.", "text": ""}
{"id": "1552616", "revid": "461603", "url": "https://it.wikipedia.org/wiki?curid=1552616", "title": "Akratitos", "text": ""}
{"id": "1552617", "revid": "1573940", "url": "https://it.wikipedia.org/wiki?curid=1552617", "title": "Rayak", "text": "Rayak (Riyak) () \u00e8 una citt\u00e0 vicino a Zahle nel Governatorato della Bekaa. \u00c8 una citt\u00e0 a maggioranza cristiana melkita.\nPossiede un Aeroporto militare, una stazione ferroviaria, un Ospedale e decine di scuole.\nFu bombardata dall'Aviazione Israeliana nel 2006 durante il conflitto israelo-libanese."}
{"id": "1552618", "revid": "124123", "url": "https://it.wikipedia.org/wiki?curid=1552618", "title": "Morti nel 492 a.C.", "text": ""}
{"id": "1552621", "revid": "461603", "url": "https://it.wikipedia.org/wiki?curid=1552621", "title": "Calcio Akratitos", "text": ""}
{"id": "1552622", "revid": "124123", "url": "https://it.wikipedia.org/wiki?curid=1552622", "title": "Nati nel 516", "text": ""}
{"id": "1552623", "revid": "149587", "url": "https://it.wikipedia.org/wiki?curid=1552623", "title": "Rayak (Riyak)", "text": ""}
{"id": "1552625", "revid": "461603", "url": "https://it.wikipedia.org/wiki?curid=1552625", "title": "Akratitos Ano Liosia", "text": ""}
{"id": "1552626", "revid": "124123", "url": "https://it.wikipedia.org/wiki?curid=1552626", "title": "Nati nel 565 a.C.", "text": ""}
{"id": "1552628", "revid": "289247", "url": "https://it.wikipedia.org/wiki?curid=1552628", "title": "Sante Faustina e Liberata", "text": ""}
{"id": "1552629", "revid": "124123", "url": "https://it.wikipedia.org/wiki?curid=1552629", "title": "Morti nel 59 a.C.", "text": ""}
{"id": "1552630", "revid": "1903739", "url": "https://it.wikipedia.org/wiki?curid=1552630", "title": "Masahito, principe Hitachi", "text": "Infanzia e formazione.\nIl principe Masahito \u00e8 nato nel Palazzo imperiale di Tokyo, durante l'infanzia ha avuto il titolo di principe Yoshi (\u7fa9\u5bae\u6b63\u4ec1\u89aa\u738b Yoshi-no-miya Masahito Shinno).\nHa ricevuto l'istruzione primaria e quella secondaria alla scuola Gakush\u016bin. Alla fine del 1944, il Ministero della casa imperiale ha evacuato il principe Yoshi e il principe ereditario a Nikk\u014d, per sfuggire al bombardamento americano di Tokyo.\nDopo la guerra, dal 1947 al 1950, la signora Elizabeth Gray Vining ha istruito sia i principi che le sorelle, le principesse Kazuko, Atsuko e Takako, in lingua inglese. Il resoconto delle esperienze si intitola \"Windows for the Crown Prince\" ed \u00e8 stato pubblicato nel 1952.\nIl principe Yoshi si \u00e8 laureato in chimica presso la Facolt\u00e0 di Scienze dell'Universit\u00e0 Gakushuin nel 1958. In seguito ha svolto il lavoro di post-laurea presso la Facolt\u00e0 di Scienze dell'Universit\u00e0 di Tokyo. Nel 1969, \u00e8 diventato ricercatore associato della Fondazione giapponese per la ricerca sul cancro che si specializza nello studio della divisione cellulare. I risultati delle sue ricerche sono stati pubblicati in riviste tecniche dell'Associazione giapponese del cancro, cos\u00ec come della Associazione americana per la ricerca sul cancro.\nNel 1997, il Principe Hitachi ha ricevuto un dottorato onorario dalla George Washington University negli Stati Uniti, e nell'aprile 2001 ne ha ricevuto un altro dall'Universit\u00e0 del Minnesota. Nel marzo 1999, divenne membro onorario della Associazione tedesca per la Ricerca sul Cancro, in riconoscimento dei suoi importanti contributi scientifici nel campo della ricerca.\nMatrimonio.\nIl 30 settembre 1964, il principe spos\u00f2 Hanako Tsugaru (nata il 19 luglio 1940), quarta figlia del defunto Yoshitaka Tsugaru, ex conte e discendente del daimy\u014d del dominio Tsugaru. Il giorno seguente, l'Imperatore Sh\u014dwa gli ha concesso il titolo Hitachi-no-miya (Principe Hitachi), e l'autorizzazione di avviare un nuovo ramo della famiglia imperiale.\nIl principe e la principessa Hitachi hanno la loro residenza ufficiale in un palazzo negli ampi giardini fuori Komazawadori ad Higashi, Tokyo. I coniugi non hanno avuto figli.\nNel settembre 2021, il governo giapponese ha preso in considerazione l'intenzione di modificare la Legge della casa Imperiale e consentire al principe Hitachi di adottare un membro maschio dei rami collaterali della famiglia Imperiale, shinn\u014dke o \u014dke, nel tentativo di affrontare il Dibattito sulla successione imperiale giapponese.\nServizio pubblico.\nIl principe Hitachi \u00e8 presidente onorario di una vasta gamma di organizzazioni di beneficenza, in particolare di alcune coinvolte nello scambio internazionale. Il principe e la principessa Hitachi hanno visitato il Nicaragua ed El Salvador, in occasione del 70\u00ba anniversario dello stabilimento delle relazioni diplomatiche con i due paesi nel mese di ottobre 2005. Hanno anche fatto una visita in Francia nel settembre 2007 e in Per\u00f9 nel 2009, per celebrare i 110 anni della creazione della prima comunit\u00e0 giapponese in questo paese."}
{"id": "1552631", "revid": "124123", "url": "https://it.wikipedia.org/wiki?curid=1552631", "title": "Morti nel 67 a.C.", "text": ""}
{"id": "1552632", "revid": "1903739", "url": "https://it.wikipedia.org/wiki?curid=1552632", "title": "Hanako, principessa Hitachi", "text": "Primi anni di vita e formazione.\nHanako Tsugaru \u00e8 nata a Tokyo il 19 luglio 1940 ed \u00e8 la quarta figlia del conte Yoshitaka Tsugaru, l'ultimo rappresentante del clan di Tsugaru e figlio adottivo del daimy\u014d del dominio Tsugaru (oggi Hirosaki). Yoshitaka Tsugaru era originario dal ramo Owari del clan Tokugawa. Era inoltre un membro dell'aristocrazia creata dal rinnovamento Meiji, il Kazoku.\nLa madre, Hisako Mori, discendeva del clan M\u014dri e dell'ex daimy\u014d del dominio di Ch\u014dsh\u016b della vecchia provincia di Nagato (oggi prefettura di Yamaguchi).\nLa principessa Hitachi discende dalla vecchia aristocrazia feudale. \u00c8 cugina di secondo grado di una nipote di Kikuko, principessa Takamatsu, che era, come suo padre, discendente del clan Tokugawa. \u00c8 anche cugina di secondo grado di Takamasa Ikeda, ex capo del clan di Ikeda e marito di sua cognata, Atsuko.\nHanako Tsugaru ha frequentato la prestigiosa scuola Gakush\u016bin, una scuola per pari fondata allo scopo di educare i bambini della famiglia imperiale e dell'aristocrazia, la kuge. Nel 1961, si \u00e8 laureata presso il collegio femminile dell'istituto.\nMatrimonio.\nHanako ha incontrato il suo futuro marito, il principe Masahito, durante i suoi studi alla Gakush\u016bin. Il 28 febbraio 1964, il Consiglio della Casa Imperiale ha annunciato il loro fidanzamento; la cerimonia si \u00e8 tenuta il 14 aprile successivo. Il 30 settembre dello stesso anno, i due si sono sposati. Dopo il matrimonio, il principe Masahito ha ricevuto il titolo di Principe Hitachi (Hitachi-no-miya) e l'autorizzazione per formare un nuovo ramo della famiglia imperiale. Come vuole la tradizione, i coniugi hanno ricevuto un emblema personale che rappresenta un rododendro stilizzato. Non hanno avuto figli.\nDal dicembre del 1976, i principi Hitachi hanno la loro residenza ufficiale in un palazzo in un grande parco fuori Komazawadori, a Higashi, nel distretto di Shibuya della capitale.\nServizio pubblico.\nLa principessa Hitachi, come il marito, \u00e8 stato eletta il 5 settembre 2007 dagli altri membri della famiglia imperiale per essere uno dei loro principali rappresentanti (ce ne sono due in totale) al Consiglio della Casa Imperiale. Sia i membri effettivi e che quelli di riserva, sono stati rieletti il 7 settembre 2011.\nLa principessa Hitachi \u00e8 presidente di varie organizzazioni che si occupano di benessere e arte. Ha inoltre tradotto diversi libri per bambini dall'inglese al giapponese.\nTraduzioni.\nLa principessa ha tradotto dall'inglese al giapponese i seguenti libri:"}
{"id": "1552633", "revid": "124123", "url": "https://it.wikipedia.org/wiki?curid=1552633", "title": "Morti nel 766", "text": ""}
{"id": "1552638", "revid": "124123", "url": "https://it.wikipedia.org/wiki?curid=1552638", "title": "Morti nel 781", "text": ""}
{"id": "1552639", "revid": "1516087", "url": "https://it.wikipedia.org/wiki?curid=1552639", "title": "Dominion", "text": "Dominion era un termine che designava alcuni territori dell'Impero britannico che, prima del 1948, godevano di una semi-autonomia politica e che successivamente sono divenuti membri indipendenti del Commonwealth. \nTra gli Stati cui fu applicata tale definizione si ricordano il Canada, l'Australia, la Nuova Zelanda, Terranova, l'Unione Sudafricana e lo Stato Libero d'Irlanda; il termine fu utilizzato anche dopo il 1948 per alcune ex colonie che mantennero, dopo l'indipendenza, il monarca britannico come capo di Stato.\nTerminologia.\nL'uso della parola \"dominion\", come termine generico per i vari territori d'oltremare britannici, risale al XVII secolo. Come titolo ufficiale, fu conferito alla Colonia della Virginia, nel 1660 circa, e al \"dominion\" della Nuova Inghilterra nel 1686. Questi \"dominion\" non avevano uno status paragonabile a quello indicato con l'uso successivo del termine, ovvero una colonia dotata di autogoverno. Il primo ad essere indicato, invece, in quest'ultima accezione fu il Canada nel 1867.\nL'uso del termine per indicare una colonia autogovernata fu implicitamente introdotto dalla Conferenza imperiale del 1907, la quale stabil\u00ec che il Canada e l'Australia fossero indicati come \"dominion\", piuttosto che come colonie. Due altre colonie autogovernate, la Nuova Zelanda e Terranova, divennero \"dominion\" nello stesso anno, seguiti dal Sudafrica (1910) e dallo Stato Libero d'Irlanda (1922).\nLa Dichiarazione Balfour del 1926 e lo Statuto di Westminster del 1931 riconobbero questi territori come \"Comunit\u00e0 autonome dell'Impero britannico\", stabilendo che fossero considerati come eguali rispetto al Regno Unito, rendendoli essenzialmente membri indipendenti del Commonwealth. Dopo la seconda guerra mondiale, il declino del colonialismo britannico port\u00f2 i \"dominion\" a essere indicati come reami del Commonwealth, e l'uso del termine and\u00f2 scemando.\nSviluppo storico.\nIl termine \"dominion\" originariamente si riferiva a qualsiasi possedimento d'oltremare del monarca britannico; il titolo completo di Oliver Cromwell, ad esempio, era \"Lord Protettore del Commonwealth d'Inghilterra, Scozia e Irlanda, e dei \"dominion\" ad esso appartenenti\". Il Re Carlo II diede il titolo di \"Dominion\" alla Colonia della Virginia in segno di gratitudine per la sua lealt\u00e0 alla Corona durante la guerra civile inglese; per questo lo stato mantiene ancora il nomignolo di \"Old Dominion\". Il nome fu portato anche dal Dominion del New England, che ebbe breve vita. Nessuno dei due, comunque, ebbe l'autonomia dalla Gran Bretagna che fu concessa ai Dominion della storia successiva.\nTutte le colonie del Nord America Britannico ottennero un limitato autogoverno tra il 1848 e il 1855, con l'eccezione della Colonia dell'Isola di Vancouver. La Nuova Scozia fu la prima colonia a ottenere il \"governo responsabile\" nel gennaio-febbraio 1848, grazie agli sforzi di Joseph Howe. Pi\u00f9 tardi nello stesso anno fu la volta della provincia del Canada. Queste furono seguite dall'Isola del Principe Edoardo nel 1851, e dal Nuovo Brunswick e da Terranova nel 1855 sotto Philip Francis Little. Il 1 luglio 1867 tre di queste colonie dotate di autogoverno (escluse l'Isola del Principe Edoardo e Terranova, che vi aderirono rispettivamente nel 1873 e 1949) diedero vita ad una nuova entit\u00e0 federale, il \"Dominion of Canada\", successivamente allargatosi territorialmente (a partire dal 1870-1871 comprese tutto il Nord America britannico continentale).\nL\"Australian Constitutions Act del 1850\" istitu\u00ec per le quattro colonie australiane esistenti l'apparato che consentiva la fondazione dei Parlamenti e del governo responsabile, una volta soddisfatte determinate condizioni; esso prevedeva inoltre la separazione di Vittoria (nel 1851) dal Nuovo Galles del Sud e la sua costituzione come colonia separata, con simili capacit\u00e0 di ottenere l'autogoverno. Nuovo Galles del Sud, Vittoria, Australia Meridionale, e Tasmania, assieme alla Nuova Zelanda, ottennero il governo responsabile subito dopo, nel 1856; l'Australia Occidentale attese fino al 1891. Il Queensland venne separato dal Nuovo Galles del Sud e fondato come colonia separata nel 1859. Questo lasci\u00f2 una grossa parte di territorio nell'Australia settentrionale che era tecnicamente parte del Nuovo Galles del Sud, anche se ne era fisicamente separato. Questo territorio venne trasferito in parte al Queensland e in parte all'Australia Meridionale nel 1863 (la parte assegnata all'Australia Meridionale venne successivamente trasferita al Commonwealth dell'Australia come Territorio Settentrionale federale nel 1911). Come avvenuto in Nord America, anche le sei colonie australiane con autogoverno diedero vita (1 gennaio 1901) ad una nuova entit\u00e0 federale, il \"Commonwealth of Australia\" (la Nuova Zelanda scelse di non aderire alla federazione).\nLe colonie sudafricane ottennero l'autogoverno in seguito, con la Colonia del Capo che fu la prima nel 1872; ad essa seguirono il Natal (1893), il Transvaal (1906) e la Colonia del Fiume Orange (1907). Anche qui venne successivamente (31 maggio 1910) data vita ad una federazione, la \"Union of South Africa\".\nA partire dalla Conferenza coloniale del 1907 le due federazioni canadese e australiana, insieme ad altre due colonie autonome (Terranova e Nuova Zelanda), furono riconosciute come \"dominion\", riconoscimento che spett\u00f2 anche all'Unione Sudafricana al momento della sua creazione nel 1910.\nPoteri di gestione.\nI \"dominion\" erano colonie a cui veniva concessa una certa autonomia, sostanzialmente per quanto riguarda l'amministrazione interna. Al contrario, la politica estera e la difesa era saldamente sotto controllo britannico: fino alla seconda guerra mondiale i \"dominion\" non possedevano neanche rappresentanze diplomatiche all'estero, era il Regno Unito ad occuparsene (il Canada aveva aperto una propria rappresentanza diplomatica a Washington gi\u00e0 nel 1928, trasformata in ambasciata nel 1943). Tale equilibrio gestionale era simboleggiato dal fatto che il Capo dello Stato era, in unione personale, il sovrano del Regno Unito (rappresentato da un Governatore generale) e che la Costituzione poteva essere modificata soltanto col doppio voto del Parlamento locale e del Parlamento di Westminster.\nCon il Trattato di Westminster ai \"dominion\" era stata riconosciuta parit\u00e0 rispetto al Regno Unito; con lo scoppio della Seconda Guerra Mondiale nel 1939 fu perci\u00f2 materia di discussione se l'entrata di Londra nel conflitto avrebbe dovuto coinvolgere automaticamente anche i \"dominion\". La tendenza era di considerarli ormai autonomi nella questione, e in effetti l'Irlanda si dichiar\u00f2 neutrale. I governi di Australia e Nuova Zelanda intervennero con la motivazione che non avessero ancora ratificato il Trattato; Canada e Sudafrica scelsero comunque di partecipare al conflitto."}
{"id": "1552644", "revid": "123738447", "url": "https://it.wikipedia.org/wiki?curid=1552644", "title": "Sayako Kuroda", "text": "\u00c8 Gran sacerdotessa del Santuario di Ise.\nBiografia.\n\u00c8 la terza e ultima figlia, unica femmina, dell'imperatore Akihito e dell'imperatrice Michiko. Spos\u00f2 il 15 novembre 2005 Yoshiki Kuroda, perdendo il titolo imperiale e abbandonando, di conseguenza, la dinastia imperiale, come richiesto dalla legge, in quanto sposata a un marito non di stirpe nobile.\nLa Principessa Nori ha studiato e si \u00e8 laureata al dipartimento di lingua e letteratura giapponese della facolt\u00e0 di Lettere dell'universit\u00e0 Gakush\u016bin nel 1992. In seguito fu ammessa come ricercatrice associata come ornitologa all'istituto Yamashina dell'Universit\u00e0 Tamagawa. Nel 1998 \u00e8 stata confermata come ricercatrice nello stesso istituto. Ha scritto vari articoli e lavori accademici. Oltre che per motivi di studio, ha viaggiato molto, dentro e fuori dal Giappone, in veste ufficiale di rappresentante della famiglia imperiale.\nFidanzamento e matrimonio.\nIl 30 dicembre 2004 fu annunciato il suo fidanzamento con Yoshiki Kuroda, un designer di famiglia borghese, amico da lunga data del Principe Akishino. Dopo il matrimonio, avvenuto all'Imperial Hotel di Tokyo il 15 novembre 2005, la Principessa dovette lasciare la dinastia imperiale, prendendo il cognome del marito, il primo non nobile a sposare una principessa imperiale. Questo cambiamento di status si rendeva obbligatorio in forza di una legge del 1947, che impone alle donne della famiglia imperiale di rinunciare al loro rango in caso di matrimonio con un uomo non nobile. Kuroda ha poi lasciato il suo lavoro di ornitologa per dedicarsi alla vita familiare e alla potenziale maternit\u00e0."}
{"id": "1552666", "revid": "90900", "url": "https://it.wikipedia.org/wiki?curid=1552666", "title": "Principessa Nori", "text": ""}
{"id": "1552675", "revid": "124123", "url": "https://it.wikipedia.org/wiki?curid=1552675", "title": "Morti nell'858", "text": ""}
{"id": "1552684", "revid": "124123", "url": "https://it.wikipedia.org/wiki?curid=1552684", "title": "Morti nell'86", "text": ""}
{"id": "1552711", "revid": "124123", "url": "https://it.wikipedia.org/wiki?curid=1552711", "title": "Morti nel 905", "text": ""}
{"id": "1552733", "revid": "124123", "url": "https://it.wikipedia.org/wiki?curid=1552733", "title": "Morti nel 927", "text": ""}
{"id": "1552734", "revid": "124123", "url": "https://it.wikipedia.org/wiki?curid=1552734", "title": "Morti nel 935 a.C.", "text": ""}
{"id": "1552735", "revid": "124123", "url": "https://it.wikipedia.org/wiki?curid=1552735", "title": "Morti nel 936", "text": ""}
{"id": "1552747", "revid": "124123", "url": "https://it.wikipedia.org/wiki?curid=1552747", "title": "Nati nel 960", "text": ""}
{"id": "1552748", "revid": "124123", "url": "https://it.wikipedia.org/wiki?curid=1552748", "title": "Morti nel 963", "text": ""}
{"id": "1552749", "revid": "124123", "url": "https://it.wikipedia.org/wiki?curid=1552749", "title": "Nati nel 968", "text": ""}
{"id": "1552750", "revid": "7969", "url": "https://it.wikipedia.org/wiki?curid=1552750", "title": "Salvadoregno", "text": ""}
{"id": "1552751", "revid": "124123", "url": "https://it.wikipedia.org/wiki?curid=1552751", "title": "Morti nel 969", "text": ""}
{"id": "1552753", "revid": "124123", "url": "https://it.wikipedia.org/wiki?curid=1552753", "title": "Nati nel 978", "text": ""}
{"id": "1552755", "revid": "124123", "url": "https://it.wikipedia.org/wiki?curid=1552755", "title": "Nati nel 984", "text": ""}
{"id": "1552756", "revid": "132266", "url": "https://it.wikipedia.org/wiki?curid=1552756", "title": "Lu\u00eds Fr\u00f3is", "text": "Biografia.\nNato a Lisbona, nel 1548 si un\u00ec alla Compagnia di Ges\u00f9.\nNel 1563 giunse in Giappone per diffondere la fede cristiana, e l'anno successivo arriv\u00f2 a Kyoto, incontrando lo Sh\u014dgun Ashikaga Yoshiteru. Nel 1569 incontr\u00f2 Oda Nobunaga e rimase nella sua magione a Gifu per scrivere diversi libri.\nBibliografia.\nTra i suoi scritti vi \u00e8 la \"Storia del Giappone\"."}
{"id": "1552757", "revid": "110157", "url": "https://it.wikipedia.org/wiki?curid=1552757", "title": "Studi e materiali di storia delle religioni", "text": "Studi e materiali di storia delle religioni (acronimo: SMSR) \u00e8 una rivista scientifica di storia delle religioni fondata nel 1925 da Raffaele Pettazzoni ed edita da Japadre editore. A partire dall'anno 2009 la rivista \u00e8 pubblicata dalla casa editrice Morcelliana.\nLa rivista \u00e8 a cura del Dipartimento di studi storico-religiosi dell'Universit\u00e0 La Sapienza di Roma, al cui indirizzo internet la rivista \u00e8 liberamente consultabile per le annate 1925-1976 (volumi I-XLII).\nSospese momentaneamente la sua attivit\u00e0 nel 1969 e fu ripresa nel 1972 come \"Religioni e Civilt\u00e0\" e nel 1977 come \"Studi storico-religiosi\". Ha riassunto il titolo storico di SMSR nel 1983 ed \u00e8 il nome che tuttora conserva.\nLa rivista \u00e8 stata diretta, oltre che dallo stesso Raffaele Pettazzoni, da Angelo Brelich, Dario Sabbatucci, Giulia Piccaluga, Sergio Zincone, Alberto Camplani. Dal 2012 il direttore \u00e8 Alessandro Saggioro, professore di storia delle religioni alla Sapienza."}
{"id": "1552758", "revid": "124123", "url": "https://it.wikipedia.org/wiki?curid=1552758", "title": "Nati nel 996", "text": ""}
{"id": "1552759", "revid": "124123", "url": "https://it.wikipedia.org/wiki?curid=1552759", "title": "Morti nel 996", "text": ""}
{"id": "1552761", "revid": "22475", "url": "https://it.wikipedia.org/wiki?curid=1552761", "title": "Tim Sweeney", "text": "Biografia.\nSweeney cre\u00f2 Epic come compagnia shareware mentre studiava ingegneria meccanica all'universit\u00e0 del Maryland. Sweeney rivel\u00f2 che sin dai 10 anni di et\u00e0 si era interessato allo sviluppo dei videogiochi e della programmazione. Tim inizi\u00f2 a creare giochi nella cantina della casa dei suoi genitori. Il primo prodotto di Epic fu \"ZZT\". Sweeney rivel\u00f2 in diverse interviste che il successo di \"ZZT\" diede il via allo sviluppo del gioco a scorrimento \"Jill of the Jungle\", il successo di quel gioco rese possibile la produzione di un altro, e cos\u00ec via.\nLa fama di Tim Sweeney raggiunse il suo apice quando inizi\u00f2 a lavorare sul motore grafico Unreal Engine, usato come base per \"Unreal\" e \"Unreal Tournament\" e in seguito dato in licenza a molte altre case produttrici di videogiochi.\nPer quanto riguarda il nuovo Unreal Engine 3 e i successivi giochi, Sweeney ha dichiarato di non stare programmando intensamente come fece su progetti precedenti, e dice di stare svolgendo il ruolo di direttore tecnico."}
{"id": "1552764", "revid": "1543377", "url": "https://it.wikipedia.org/wiki?curid=1552764", "title": "Bandeirantes", "text": "I Bandeirantes furono esploratori coloniali portoghesi e brasiliani che presero parte alle \"bandeiras\", o spedizioni esplorative. Attraverso di esse i bandeirantes esplorarono e conquistarono le parti del America Meridionale comprese tra il Mato Grosso e il Rio delle Amazzoni, espandendo di fatto i possedimenti portoghesi oltre il confine stabilito dal trattato di Tordesillas. Le loro spedizioni fecero la fortuna del Portogallo durante il 1700-1800.\nAlcuni dei bandeirantes pi\u00f9 famosi furono Bartolomeu Bueno da Silva, Fern\u00e3o Dias Pais, Antonio Rodrigues Arz\u00e3o, Antonio Pires de Campos, Bartolomeu Bueno de Sequeira e Antonio Raposo Tavares.\nLe spedizioni, chiamate \"bandeiras\", partivano nei primi anni dai villaggi di Santos e S\u00e3o Vicente, e dopo principalmente da Taubat\u00e9 e S\u00e3o Paulo de Piratininga, tutte citt\u00e0 dell'odierno stato di San Paolo, che all'epoca era poco importante per il Portogallo, tanto che la lingua pi\u00f9 diffusa tra la gente del luogo non era il portoghese ma la l\u00edngua geral. Le spedizioni trassero vantaggio dall'unione dei due regni del Portogallo e della Spagna invadendo i territori non colonizzati oltre la linea di demarcazione del Trattato di Tordesillas.\nNel 1500 vi erano oltre 2 milioni e mezzo di indigeni in Brasile. Verso la met\u00e0 del Settecento il numero di indigeni si era ridotto a 1 milione. Molte delle trib\u00f9 costiere erano state sterminate dai portoghesi, e altre fuggirono verso i territori ad ovest. \nPartendo da San Paolo, gli avventurieri marciarono verso ovest alla ricerca di schiavi indigeni. Lungo il Rio delle Amazzoni e i suoi fiumi tributari i bandeirantes lasciarono il segno dei rapimenti e degli attacchi punitivi. In Paraguay e nelle regioni attorno al Mato Grosso i Gesuiti tentarono di proteggere gli amerindi offrendo loro protezione nelle missioni, organizzando anche difese militari.\nNel 1628, Ant\u00f4nio Raposo Tavares condusse un gruppo di esploratori composto da 2000 alleati amerindi, 900 meticci e 69 bianchi di San Paolo, alla ricerca di metalli, pietre preziose e indigeni. La sua spedizione caus\u00f2 la distruzione di molte delle missioni Gesuite del Guair\u00e1 spagnolo, e 60.000 indigeni vennero ridotti in schiavit\u00f9.\nDal 1648 al 1652, Tavares fu a capo di una delle pi\u00f9 lunghe spedizioni, partita da San Paolo e giunta sul delta del Rio delle Amazzoni, coprendo una distanza di oltre 10.000\u00a0km. La spedizione raggiunse la citt\u00e0 di Quito nel viceregno del Per\u00f9 nel 1651. Dei 1200 uomini che partirono da San Paolo, solo 60 raggiunsero la loro destinazione finale a Bel\u00e9m."}
{"id": "1552766", "revid": "287204", "url": "https://it.wikipedia.org/wiki?curid=1552766", "title": "Luis Frois", "text": ""}
{"id": "1552773", "revid": "767487", "url": "https://it.wikipedia.org/wiki?curid=1552773", "title": "Sonia y Selena", "text": "Sonia y Selena \u00e8 stato un duo musicale spagnolo che ha riscosso un successo mondiale nel 2001.\nStoria.\nComposto da Sonia Madoc e Selena Leo, il duo ha raggiunto la fama mondiale durante l'estate del 2001, quando pubblicarono l'album \"Yo quiero bailar\" accompagnato dall'omonimo singolo, che ebbe un grande successo diventando un tormentone estivo di quell'anno diventando uno dei pi\u00f9 venduti dell'estate di diversi stati, tra cui la Spagna. Si trattava di una canzone facile e ritmata, nel tipico stile gi\u00e0 collaudato pi\u00f9 volte dalla fine degli novanta da canzoni come \"Vamos a la playa\" di Miranda e \"Bailando\" di Loona, che divent\u00f2 proprio come queste ultime un tormentone estivo.\nSuccessivamente il gruppo pubblic\u00f2 un secondo singolo, \"Deja Que Mueva, Mueva, Mueva\", che pur riscuotendo un buon successo non biss\u00f2 quello della precedente canzone.\nNegli anni 2000 le canzoni del gruppo vennero inserite in varie compilation di musica dance, tra cui alcune inedite, come \"Mucho Por Vivir En... Gran Hermano\", inserita nella compilation \"Gran Hermano - Gran Disco Vol. 2\", mentre il brano \"Que Viva La Noche\" era inserita nella colonna sonora \"L'Auberge Espagnole - Bande Originale Du Film\", del film \"L'appartamento spagnolo\".\nContemporaneamente, Selena ha pubblicato un album da solista e partecipato al reality show \"La Granja de los Famosos\", mentre Sonia ha lavorato come conduttrice televisiva."}
{"id": "1552775", "revid": "125887415", "url": "https://it.wikipedia.org/wiki?curid=1552775", "title": "Elisa (nome)", "text": "Origine e diffusione.\nL'origine del nome non \u00e8 univoca: viene perlopi\u00f9 indicato come una forma tronca di Elisabetta, nome di origine ebraica dal significato a sua volta incerto (forse \"Dio \u00e8 giuramento\").\nVi sono per\u00f2 altre ipotesi sulla sua origine: una lo ricollega al nome latino \"Elissa\", anch'esso di origine incerta, forse basato sul greco \"el\u00ecsso\", \"girare attorno\"; \"Elissa\" comunque ha a sua volta doppia origine, essendo anche una forma inglese dello stesso nome Elisa. Un'ulteriore ipotesi \u00e8 che il nome significhi \"Dio \u00e8 perfezione\", dall'ebraico \u05d0\u05dc (\"El\", dio) e \u05e9\u05d1\u05e2 (\"sheva\", sette), che \u00e8 il numero che rappresenta la perfezione.\nSecondo dati dell'ISTAT Elisa \u00e8 il nono nome in ordine di diffusione tra le nuove nate in Italia del 2004.\nOnomastico.\nL'onomastico si pu\u00f2 festeggiare lo stesso giorno di Elisabetta. Alternativamente si pu\u00f2 festeggiare l'11 febbraio in memoria di santa Eloisa, chiamata anche Elisa."}
{"id": "1552776", "revid": "6923", "url": "https://it.wikipedia.org/wiki?curid=1552776", "title": "Lancia Musa", "text": "La Lancia Musa \u00e8 un'autovettura di segmento B prodotta dalla casa automobilistica italiana Lancia dall'ottobre 2004 al settembre 2012 nello stabilimento Fiat di Mirafiori a Torino.\nStoria e contesto.\nPresentata al pubblico in occasione del Salone dell'automobile di Ginevra del 2004, la Musa ha avuto il compito di posizionare il marchio Lancia in un segmento fino allora inesplorato dalla casa, quello delle monovolume compatte, facendo registrare complessivamente sin dal suo debutto un buon andamento commerciale; infatti \u00e8 risultata la monovolume compatta pi\u00f9 venduta in Italia negli anni 2006, 2007, 2008 e 2009; permettendo alla Lancia di ritagliarsi una interessante quota di mercato in questo segmento, allora in forte crescita e dominato dalla concorrenza di un notevole numero di rivali, tra cui: Mercedes Classe A, Opel Meriva e Citroen C3 Picasso.\nTuttavia, pur considerando i buoni risultati ottenuti in otto anni di produzione, alla fine del 2012 la vettura ha abbandonato i listini Lancia senza essere rimpiazzata da alcun nuovo modello; e all'interno dell'orbita Fiat si \u00e8 preferito cos\u00ec dare spazio alla Fiat 500L, che in definitiva ha raccolto oltre che l'eredit\u00e0 di Fiat Idea e di Fiat Multipla, anche della Lancia Musa.\nPrima serie.\nFrutto di un progetto condiviso con la cugina di casa Fiat, l'Idea (dalla quale eredita non solo il pianale, ma anche la meccanica, l'elettronica e le motorizzazioni), la Musa si distingue dalla sua gemella sia per un'impronta pi\u00f9 elegante della carrozzeria (ricalca lo stesso \"family feeling\" introdotto nel 2003 dalla pi\u00f9 piccola Ypsilon) che degli interni, di qualit\u00e0 decisamente pi\u00f9 elevata.\nConfermandosi presso il pubblico come un'auto estremamente pratica e versatile, viste le sue dimensioni contenute (la Musa \u00e8 lunga 3,99 metri, larga 1,70, alta 1,66 e con un passo di 2,51), che ne permettono un valido impiego sia per un utilizzo in ambito urbano che in occasione dei lunghi viaggi; a prescindere pure dalla buona dote di comfort, appositamente studiata per accogliere comodamente sino a cinque persone incluso il guidatore.\nGli elementi esterni di maggior rilevo sono racchiusi nel frontale, dominato da una calandra cromata di matrice r\u00e9tro e affiancata da due fari a goccia contenenti le luci di posizione, i fari abbaglianti e quelli delle frecce. Sotto di essi si affaccia una fascia di profilato nero grezzo che attraversa tutta la superficie del paraurti anteriore con lo scopo di ridurre i danni alla verniciatura in caso di urti accidentali nei parcheggi.\nLa fiancata \u00e8 pressoch\u00e9 identica a quella dell'Idea (l'unico elemento distintivo \u00e8 la grande M impressa sui profili delle portiere anteriori a richiamare l'iniziale del nome del modello) e dominata da un'ampia superficie vetrata, con uguale schema di apertura delle porte e delle fasce paracolpi montate di serie su tutte le versioni della Musa.\nLa capacit\u00e0 di carico del bagagliaio \u00e8 nella media del segmento (pu\u00f2 oscillare dai 320 e ai 1420 dm\u00b3 considerando anche l'ottima intuizione del divanetto posteriore frazionato) e la coda \u00e8 composta da un portellone bombato e raccordato da due nervature che si completano con i fari rossi delle luci posteriori.\nLa parte interna \u00e8 costituita un'ampia plancia comandi che riprende soluzioni e materiali gi\u00e0 visti sulla Ypsilon. In particolare, il quadro strumenti \u00e8 collocato al centro del cruscotto, con computer di bordo, tachimetro contachilometri e contagiri ben in evidenza. Sotto di esso si collocano la radio e le manopole dell'impianto di condizionamento-riscaldamento. I sedili anteriori sono ben profilati e dotati a richiesta di braccioli indipendenti. Il divanetto posteriore regolabile offre di serie tre poggiatesta imbottiti.\nSeconda serie.\nPresentata al Salone Internazionale di Francoforte nel 2007, dopo un approfondito intervento di restyling condotto dai tecnici del Centro stile di Mirafiori, questa seconda serie presenta un portellone posteriore modificato con un incremento conseguente della lunghezza complessiva di 5 centimetri, al fine di accrescere la capacit\u00e0 di carico del bagagliaio di ulteriori 70 litri con anche una soglia di carico pi\u00f9 bassa, cos\u00ec da facilitare l'ingresso degli oggetti ingombranti. Senza dimenticare il ridisegno del lunotto, che scende fino alla targa (caratteristica in comune con la terza generazione della Delta) e dei fari a Led delle luci posteriori ridisegnati con uno stile notevolmente avveniristico.\nNell'occasione, la piccola monovolume \u00e8 stata altres\u00ec dotata del nuovo marchio aziendale a sfondo blu (introdotto nel 2006 per celebrare i cento anni di fondazione della casa) e di un frontale decisamente pi\u00f9 elegante, con l'eliminazione della esteticamente poco riuscita fascia di profilato nero grezzo sul paraurti, affiancata dall'introduzione di una calandra tal tono pi\u00f9 accattivante.\nLe vendite sul mercato italiano della nuova Musa partono nell'ottobre dello stesso anno.\nDalla fine del 2008 la piccola monovolume si arricchisce di ulteriori novit\u00e0: \u00e8 proposta in 20 varianti complessive differenziate dai livelli di finiture e dai tipi di motorizzazione e cambio (un 5 e 6 marce manuale o un cambio automatico robotizzato chiamato \"DFN\" da \"Dolce Far Niente\" a 5 rapporti). E propone nuove coppe ruota e cerchi in lega sportivi.\nLe combinazioni degli ambienti interni con i colori carrozzeria sono 80; vi sono nuovi abbinamenti di tinte bicolore per l'esterno unitamente a inedite colorazioni monocolore.\nCome sulla Ypsilon compare il tessuto tecnico AIRtex e le scritte con logo \"Musa\" sui poggiatesta rivestiti in pelle per le ricche versioni Platino.\nSi segnala poi l'adozione del sistema di gestione di file MP3 e telefono vivavoce Blue&amp;Me (gi\u00e0 presente su altri modelli Lancia) grazie alla collaborazione tra Fiat e Microsoft.\nIn pi\u00f9, si amplia la gamma dei motori, con l'introduzione del nuovo turbodiesel common rail Multijet di 1,6 litri Euro 4, riomologato Euro 5 dal 2009, capace di 120 cavalli (questo propulsore, debuttato alcuni mesi prima sulla Fiat Bravo, \u00e8 stato montato pure sulla Delta e ha affiancato il vecchio 1.9 \"Multijet\" a 8 valvole). Nell'occasione debutta anche l'allestimento di punta firmato Poltrona Frau.\nPer promuovere la \"New Musa\" viene realizzata un'aggressiva campagna pubblicitaria con lo scopo di far notare come la lussuosit\u00e0 e l'eleganza di una limousine si sposano su una vettura di poco pi\u00f9 4,0 metri, che vede come testimonial l'attrice, cantante e modella Carla Bruni (la colonna sonora dello spot pubblicitario trasmesso su tv e radio \u00e8 la canzone \"Bang Bang (My Baby Shot Me Down)\" di Cher).\nDal 2009 il propulsore \"Fire\" 1.4 a benzina 16V da 95 cavalli viene reso disponibile \u201ccon sovrapprezzo\u201d pure con l'omologazione secondo la normativa Euro 5; a cui fa seguito al Salone Internazionale di Ginevra il lancio della Musa EcoChic, dotata di una motorizzazione bi-fuel (benzina e GPL) capace di 78 cavalli.\nNel mese di settembre, poi, parte la commercializzazione della versione \"E-collection\" con dispositivo Start&amp;Stop e finiture interne specifiche; mentre su tutta la gamma vengono aggiornati gli specchi retrovisori, ora di dimensioni pi\u00f9 generose.\nCon il 2011 l'intera gamma rispetta la normativa Euro 5 e presenta le nuove versioni. Nell'occasione viene rinnovata la tavolozza colori e quella dei rivestimenti interni. In pi\u00f9 compaiono i nuovi proiettori \"a cannocchiale\" con parabola interna oscurata."}
{"id": "1552782", "revid": "46159", "url": "https://it.wikipedia.org/wiki?curid=1552782", "title": "Echo and the Bunnymen", "text": ""}
{"id": "1552783", "revid": "287204", "url": "https://it.wikipedia.org/wiki?curid=1552783", "title": "Paolo Cecinelli", "text": "Biografia.\nLa sua carriera di giornalista inizia nel 1983, quando collabora con Il Giornale allora diretto da Indro Montanelli, per il quale fu commentatore di rugby. Inoltre ha collaborato con diverse testate sportive quali il Corriere dello Sport-Stadio e Tuttosport.\nDal 1986 entra a far parte della redazione sportiva di TMC. \u00c8 stato inviato al Giro d'Italia del 1999, a tre edizioni dei Mondiali di Calcio, a quattro edizioni della Coppa America di vela, a dieci edizioni dei Giochi Olimpici tra invernali ed estivi e a diverse edizioni della Coppa del Mondo di sci, in particolare negli anni dell'epopea di Alberto Tomba.\nHa inoltre seguito diversi reportages, tra i quali uno sulla Germania Sportiva Unita, realizzato il giorno dopo la caduta del Muro di Berlino nel 1989 e vari sulle esperienze di Giovanni Soldini e Paolo Martinoni, dal titolo L'Uomo ed il Mare, e sul Giro d'Italia del 1989.\n\u00c8 attualmente caporedattore centrale della redazione La7 Sport assieme ad Edoardo Soldati, e dal 2004, anno dell'acquisizione dei diritti da parte della tv di TI Media, \u00e8 inviato e telecronista delle partite della Nazionale Italiana di rugby al Sei Nazioni e durante i test match, talvolta affiancato da Francesco Mazzariol.\nNel 2007, anno in cui LA7 si aggiudica i diritti televisivi delle regate della America's Cup 2007 \u00e8 stato inviato e telecronista assieme al direttore del canale tematico Sailing Channel Luca Bontempelli e allo skipper Paul Cayard."}
{"id": "1552789", "revid": "46159", "url": "https://it.wikipedia.org/wiki?curid=1552789", "title": "HARD-Fi", "text": ""}
{"id": "1552799", "revid": "30610", "url": "https://it.wikipedia.org/wiki?curid=1552799", "title": "Opossum toporagno", "text": "Il termine opossum toporagno \u00e8 usato in italiano nella denominazione di tutti i marsupiali della famiglia Caenolestidae.\nSi distinguono le seguenti specie, delle quali diamo tra parentesi il nome scientifico: "}
{"id": "1552800", "revid": "287204", "url": "https://it.wikipedia.org/wiki?curid=1552800", "title": "Quando ho aperto gli occhi", "text": "Quando ho aperto gli occhi \u00e8 un romanzo dello scrittore statunitense Nicholas Sparks e pubblicato dall'editore Frassinelli nel 2003.\nTrama.\nSono trascorsi quattro anni dalla morte del suo adorato marito ed ora Julie, pur non avendolo mai completamente dimenticato, si sente pronta ad un nuovo legame. Attorno ha tante persone che le vogliono bene e che non la fanno mai sentire sola; ma due uomini, in particolare, potrebbero darle di nuovo la gioia di vivere e soprattutto la voglia di amare: Richard, un uomo affascinante, pieno di premure ed attenzioni, all'apparenza l'uomo perfetto e Mike, il suo migliore amico da anni, ma che domani, forse potrebbe essere qualcosa di pi\u00f9. Alla fine il cuore le far\u00e0 capire qual \u00e8 l'uomo giusto per lei e l'amore trionfer\u00e0 anche sulla follia."}
{"id": "1552808", "revid": "111325", "url": "https://it.wikipedia.org/wiki?curid=1552808", "title": "Patto di Stabilit\u00e0 e Crescita", "text": ""}
{"id": "1552814", "revid": "125136574", "url": "https://it.wikipedia.org/wiki?curid=1552814", "title": "Evi Maltagliati", "text": "Biografia.\nDebutt\u00f2 sul palcoscenico appena quindicenne nella compagnia di Dina Galli. Dotata di forte temperamento drammatico, si segnal\u00f2 altres\u00ec per il suo eclettismo e lavor\u00f2 con i pi\u00f9 grandi nomi del teatro: da Maria Melato a Max Reinhardt, che le affid\u00f2 nel 1933 il ruolo di Titania nel suo \"Sogno di una notte di mezza estate\" con Carlo Lombardi, Cele Abba, Giovanni Cimara, Nerio Bernardi, Rina Morelli, Sarah Ferrati, Cesare Bettarini, Armando Migliari, Ruggero Lupi, Luigi Almirante, Giuseppe Pierozzi, Memo Benassi ed Eva Magni al Giardino di Boboli a Firenze.\nLavor\u00f2 con Gino Cervi, Sergio Tofano, Carlo Ninchi e allest\u00ec una compagnia di giovani talenti: Vittorio Gassman, Tino Buazzelli e Nino Manfredi. Recit\u00f2 spesso per il cinema e poi anche per la televisione, interpretando diversi sceneggiati televisivi (fra cui \"Il romanzo di un giovane povero\" del 1957 o \"La figlia del capitano\", andato in onda nel 1965). Fu attiva anche come doppiatrice.\nVita privata.\nEra sposata con il collega Eugenio Cappabianca da cui ebbe una figlia, Grazia Cappabianca (1929-2007), attrice come i genitori.\nDoppiaggio.\nTelevisione e soap opera"}
{"id": "1552815", "revid": "149726", "url": "https://it.wikipedia.org/wiki?curid=1552815", "title": "Cenolestidi", "text": ""}
{"id": "1552824", "revid": "767487", "url": "https://it.wikipedia.org/wiki?curid=1552824", "title": "Il peccato degli anni verdi", "text": "Il peccato degli anni verdi \u00e8 un film del 1960, una commedia dai toni romantici diretta dal regista Leopoldo Trieste.\nGirato negli stabilimenti Luce, venne dapprima annunciato col titolo \"L'assegno\", ma gi\u00e0 alla rappresentazione al Festival di Locarno nel luglio 1960 il regista decise di cambiare il titolo per evitare la confusione col film \"La cambiale\", nelle sale in quel periodo.\nTrama.\nUscita da un collegio di suore a Como, la diciassettenne milanese Elena Giordani riesce a convincere i suoi genitori a farle trascorrere le vacanze estive insieme con l'amica genovese Diana D'Aquino nella sua villa di Rapallo.\nDiana approfitta della presenza di Elena, per distrarre il giovane industriale milanese, Paolo Donati, che sta provando a corteggiare sua madre. Dopo un paio di incontri organizzati da Diana, Paolo invita Elena ad una gita sul suo panfilo.\nDopo una passeggiata a Portofino, dove incontrano Martina, una turista olandese, l'inesperta Elena subisce il fascino di Paolo e in breve tempo se ne innamora. Pensando di cominciare una grande storia d'amore, si lascia sedurre e rimane incinta.\nTornati a Milano, Elena si accorge che Paolo \u00e8 diventato distaccato e considera la loro soltanto un'avventura estiva ormai finita. Anche dopo essere venuto a conoscenza della gravidanza, Paolo rimane freddo e suggerisce perfino ad Elena di abortire.\nPer questo, pi\u00f9 per impulso che per convinzione, Elena decide di chiedergli del denaro, per evitare di denunciarlo per aver sedotto una minorenne. Paolo accetta e le consegna un assegno che Elena non incasser\u00e0 mai.\nI genitori cercano di convincere i due ragazzi a rimettersi insieme per dare al nascituro una famiglia. Ma Paolo ha cominciato una nuova storia con Martina, la turista olandese conosciuta in vacanza, ed Elena ha capito che non pu\u00f2 sposarsi con un uomo solo per necessit\u00e0, come aveva fatto anni prima sua madre accettando un matrimonio di interesse.\nCos\u00ec Elena decide di partorire da sola e crescere il bambino con l'aiuto di sua madre.\nProduzione.\nIl soggetto del film arriv\u00f2 a Leopoldo Trieste in modo del tutto fortuito. In un bar di Pisa, in compagnia di Tot\u00f2 e Gino Cervi durante la pausa della lavorazione del film \"Il coraggio\" gli si avvicina una ragazza, Lucia, che chiede un autografo \"all'autore Trieste, non all'attore\". Decisa inoltre a confidare una storia da lei vissuta, la storia di un assegno. Trieste le chiese il permesso di trarre da quella storia un soggetto cinematografico, proponendole inoltre di dividere a met\u00e0 il guadagno prodotto da esso.\nIl produttore Carlo Ponti era intenzionato a dare il ruolo da protagonista a Jacqueline Sassard, mentre il regista aveva scelto Carla Gravina.\nFilm apolide.\nLa commissione di revisione cinematografica nega al film il certificato di nazionalit\u00e0 italiana, come da legge, poich\u00e9 oltre i due terzi dei protagonisti \u00e8 di nazionalit\u00e0 non italiana. Ritrovandosi di fatto un film apolide gli vengono negati tutti i benefici legislativi previsti, figurandosi verso gli esercenti un invito alla non distribuzione, avendo cos\u00ec una distribuzione estremamente limitata."}
{"id": "1552826", "revid": "963244", "url": "https://it.wikipedia.org/wiki?curid=1552826", "title": "Costanzo (nome)", "text": "Origine e diffusione.\nDal nome latino \"Constantius\", tratto a sua volta dall'originale \"Constans\" (l'odierno Costante). Si basa sul participio presente del verbo \"constare\" (\"restare fermo\", \"non mutare\") e letteralmente ha il significato di \"fermo\", \"costante\", \"tenace\", \"perseverante\"\n e alla valenza religiosa del concetto di \"costanza\" nella fede.\nOnomastico.\nIl nome \u00e8 stato portato da un certo numero di santi; l'onomastico si pu\u00f2 festeggiare quindi in diverse date, fra le quali:"}
{"id": "1552827", "revid": "287204", "url": "https://it.wikipedia.org/wiki?curid=1552827", "title": "Atrio destro", "text": "Latrio destro, che ha una forma irregolare, \u00e8 collocato in posizione anteriore, inferiore e a destra rispetto all'atrio sinistro. Occupa la parte superiore della faccia sternocostale del cuore, comprende il margine destro (acuto) e la porzione destra della base del cuore, cio\u00e8 quella delimitata inferiormente dal solco atrioventricolare. Il lieve solco che divide le due vene cave dall'auricola destra \u00e8 il solco terminale. Vengono distinte nel cuore \"in situ\" sei pareti, cos\u00ec orientate: posteriore o del seno, anteriore o dell'anello, mediale o del setto, laterale, superiore e inferiore.\nLa muscolatura di entrambi gli atri \u00e8 formata dai cosiddetti muscoli pettinati che nascono dalla cresta terminale e dirigendosi perpendicolarmente ad essa, nella parte laterale e superiore dell'atrio, formano una rete che sia in avanti che in basso va gradatamente scomparendo. La cresta terminale si ritrova nella parete posteriore, dove separa il seno delle vene cave dalla parte atriale propriamente detta. L'intervallo compreso fra lo sbocco delle due vene cave presenta il \"tubercolo del Lower\". \nL'atrio destro raccoglie lo sbocco delle due vene cave e del seno coronario. La vena cava superiore sbocca, priva di valvole, nella parte posteriore della parete superiore dell'atrio (detta anche, volta dell'atrio). La vena cava inferiore sbocca nella parete inferiore con una valvola detta valvola di Eustachio: tale formazione nei cuori adulti presenta dimensioni variabili, ma in genere \u00e8 di piccole dimensioni; ha una forma semilunare, che posteriormente si continua con la cresta terminale e anteriormente raggiunge l\"anello del Vieussens\".\nLo sbocco del seno coronarico \u00e8 a sua volta dotato di una valvola, detta valvola di Tebesio che chiude l'orifizio quando l'atrio si contrae cos\u00ec che il sangue non ritorna all'interno del seno; attraverso di essa giunge all'atrio il sangue venoso refluo dalla circolazione coronarica. La parte superiore della valvola di Tebesio si unisce alla valvola di Eustachio dando origine al tendine di Todaro.\nLa porzione posteriore risulta formata dal seno delle vene cave, e tra il seno delle vene cave e la porzione anteriore dell'atrio, esternamente, vi \u00e8 una masserella di tessuto miocardico specifico o di conduzione denominato il nodo senoatriale (NSA).\nNelle pareti dell'atrio destro si osservano numerosi minuscoli orifizi che rappresentano lo sbocco delle \"vene minime\" del cuore (\"\"foraminula\" di Tebesio\") e, talvolta, delle \"vene cardiache anteriori\".\nLa superficie interna dell'atrio destro mostra numerosi piccoli rilievi che costituiscono i muscoli pettinati, che si infittiscono e si inspessiscono in corrispondenza delle auricole: l'auricola destra e l'auricola sinistra.\nLa parete settale dell'atrio destro presenta una depressione chiamata fossa ovale. In basso e in avanti la parete inferiore dell'atrio \u00e8 occupata dall'ampio orifizio dell'ostio venoso atrio-ventricolare destro, dotato di una valvola detta valvola tricuspide."}
{"id": "1552828", "revid": "287204", "url": "https://it.wikipedia.org/wiki?curid=1552828", "title": "Atrio sinistro", "text": "Latrio sinistro \u00e8 un po' pi\u00f9 piccolo di quello destro, allungato trasversalmente e in un piano posteriore. In esso sboccano, sulla parete posteriore, le quattro vene polmonari che portano il sangue ossigenato proveniente dai polmoni, due a destra e due a sinistra, delimitando il vestibolo dell'atrio sinistro.\nCome per l'atrio destro si distinguono convenzionalmente sei pareti, sempre nel cuore \"in situ\": posteriore, anteriore, inferiore, superiore, laterale e mediale. Nella parete posteriore la concavit\u00e0 esterna determinata dall'esofago (nota come impronta esofagea) provoca all'interno una convessit\u00e0 che si pone al centro fra lo sbocco delle vene polmonari destre e sinistre, che non hanno valvole, e delimitano il cosiddetto vestibolo. La parete superiore \u00e8 in qualche modo il tetto dell'atrio.\nLa parete mediale \u00e8 comune a quella dell'atrio destro ed \u00e8 leggermente depressa nell'area che corrisponde alla fossa ovale.\nSulla parete dell'atrio si trovano gli orifizi di sbocco di alcune vene cardiache minime. Anteriormente vi \u00e8 la parete inferiore dell'atrio, con l'ampio ostio atrio-ventricolare sinistro occupato dalla valvola mitrale. La parete laterale presenta l'auricola sinistra dall'aspetto rugoso per la presenza di numerosi muscoli pettinati che, tuttavia, risultano di dimensioni minori rispetto alla controparte destra. Nel complesso le pareti dell'atrio non presentano ulteriori rilievi muscolari , per cui sono lisce."}
{"id": "1552830", "revid": "17654", "url": "https://it.wikipedia.org/wiki?curid=1552830", "title": "Teatro Ducale di Parma", "text": ""}
{"id": "1552832", "revid": "599013", "url": "https://it.wikipedia.org/wiki?curid=1552832", "title": "Suore della carit\u00e0 e dell'istruzione cristiana", "text": "Le Suore della carit\u00e0 e dell'istruzione cristiana (in francese \"S\u0153urs de la Charit\u00e9 et de l'Instruction Chr\u00e9tienne de Nevers\"), dette popolarmente Suore di Nevers o Dame di Nevers, sono un istituto religioso femminile di diritto pontificio.\nStoria.\nLa congregazione venne fondata dal sacerdote benedettino Jean-Baptiste Delaveyne (1653-1719): dopo alcuni anni di vita mondana a Parigi, nel 1680 venne nominato parroco della sua citt\u00e0 natale (Saint-Saulge, nella Ni\u00e8vre) e, colpito dalla dure condizioni di vita della popolazione rurale, assieme ad alcune giovani del paese (Anne Legeay, Marie Marghangy e Marcelline Pauperdiede) inizi\u00f2 a dedicarsi al servizio dei poveri, particolarmente all'istruzione dei fanciulli. Da questa piccola comunit\u00e0 ebbe origine la Congregazione delle suore della carit\u00e0 e dell'istruzione cristiana, approvata da Edouard Valot, vescovo di Nevers, il 6 febbraio 1698.\nL'istituto conobbe una rapida diffusione, soprattutto nelle periferie urbane e nelle zone rurali pi\u00f9 disagiate. Nel 1850 la congregazione restaur\u00f2 e si stabil\u00ec nell'antica abbazia benedettina di Saint-Gilard di Nevers: ottenne il pontificio decreto di lode il 26 agosto 1852 e le sue costituzioni vennero approvate definitivamente dalla Santa Sede il 7 luglio 1883.\nLa religiosa pi\u00f9 celebre dell'istituto \u00e8 Bernadette Soubirous (1844-1879), la veggente di Lourdes, che divenne suora della congregazione nel 1866 (le suore gestivano un piccolo ospizio nel suo villaggio) e lavor\u00f2 come infermiera nella casa di Nevers fino alla morte: beatificata nel 1925, fu proclamata santa da papa Pio XI l'8 dicembre 1933.\nAttivit\u00e0 e diffusione.\nLe suore della carit\u00e0 di Nevers si dedicano a varie opere di assistenza sanitaria e promozione sociale: operano soprattutto nei paesi in via di sviluppo.\nOltre che in Francia, sono presenti in Bolivia, Cile, Corea del Sud, Costa d'Avorio, Giappone, Guinea Equatoriale, Regno Unito, Thailandia, Tunisia; la sede generalizia \u00e8 a Parigi.\nAl 31 dicembre 2005, la congregazione contava 430 religiose in 75 case."}
{"id": "1552833", "revid": "2373", "url": "https://it.wikipedia.org/wiki?curid=1552833", "title": "Situs inversus", "text": "Il situs inversus \u00e8 una condizione congenita dove gli organi sono invertiti in modo speculare rispetto alla loro usuale posizione, che \u00e8 detta invece \"situs solitus\", ed \u00e8 caratterizzata da destrocardia, fegato a sinistra e milza a destra.\nLa dineina \u00e8 la proteina determinante per l'induzione della lateralizzazione: essa \u00e8 infatti costituente dei flagelli che creano, nell'embrione, le correnti attraverso le quali gli ormoni inerenti allo sviluppo dell'individuo vengono direzionati secondo un ordine preciso.\nSe il gene codificante la proteina, e la proteina stessa, sono funzionanti, l'organismo sar\u00e0 \"destro\". Altrimenti si ha il \"situs inversus\", che pu\u00f2 essere globale, speculare (\"situs viscerum inversus\"), o parziale (\"situs ambiguus\").\nLa prevalenza del \"situs inversus\" varia all'interno delle diverse popolazioni, ma \u00e8 comunque meno di 1 caso ogni persone.\nCaratteristiche anatomiche.\nQuesta condizione coinvolge tutte le principali strutture che si trovano all'interno del torace e dell'addome. Di solito, gli organi sono semplicemente traslati sul piano sagittale. Il cuore, che usualmente si trova al centro della cavit\u00e0 toracica con l'apice rivolto sul lato sinistro (levocardia), in questo caso presenta l'apice rivolto sul lato destro (destrocardia). Lo stomaco e la milza si presentano sul lato destro dell'addome e il fegato e la cistifellea sul lato sinistro. Anche i polmoni risultano invertiti, con il polmone di sinistra trilobato e il polmone di destra bilobato, ed assieme ad essi anche vasi sanguigni, nervi, linfatico e intestino sono speculari.\nCome detto, solitamente si ha:\nIl \"situs inversus partialis\" della zona toracica presenta un pi\u00f9 alto tasso di difetti congeniti cardiaci rispetto al \"situs inversus totalis\".\nTrasmissione.\nIl \"situs inversus\" pu\u00f2 essere trasmesso geneticamente sia in modo autosomico recessivo che X-linked.\nSitus Viscerum Specularis.\nSon stati riportati casi particolari di coppie di gemelli omozigoti, monocoriali e monoamniotici, quindi identici, con posizione degli organi discordante (uno con sito rectus, l'altro con situs inversus).. Tale condizione \u00e8 stata chiamata Situs Viscerum Specularis, e verrebbe causata, secondo la teoria maggiormente accettata, da una divisione tardiva dell'embrione (successiva ai dieci giorni di gestazione). Oltre al situs differente, gemelli nati in questo modo (chiamati solitamente \"Gemelli Speculari\" o \"Gemelli a Specchio\"), presentano specularit\u00e0 nell'aspetto fisico e nella lateralizzazione.\nSindrome di Kartagener.\nCirca il 25% delle persone con \"situs inversus\" presenta una condizione di base chiamata discinesia ciliare primaria (PCD). La PCD \u00e8 una disfunzione delle ciglia che si manifesta durante lo sviluppo embrionale. La funzione delle ciglia \u00e8 quella di determinare la posizione degli organi interni durante le fasi precoci dello sviluppo embrionale, e perci\u00f2 i soggetti con PCD hanno il 50% di possibilit\u00e0 di sviluppare il \"situs inversus\". Se ci\u00f2 accade, vengono ad avere la sindrome di Kartagener, caratterizzata dalla triade \"\"situs inversus\" - sinusite cronica - bronchiectasie\". Le ciglia hanno anche il compito di ripulire il polmone dal muco, ed un loro cattivo funzionamento determina una maggiore suscettibilit\u00e0 alle infezioni polmonari, caratteristica infatti presente in questi soggetti. \u00c8 possibile inoltre che tali individui, a causa della produzione di ciglia inefficienti, o del tutto assenti, manifestino sterilit\u00e0 in entrambi i sessi: nel maschio si ha produzione di spermatozoi privi di coda (che di fatto \u00e8 un ciglio) e quindi incapaci di compiere efficacemente un moto ordinato; nel sesso femminile viene a mancare il moto ciliare all'interno delle tube di Falloppio, che concorre nel trasferimento dello zigote in cavit\u00e0 uterina, con conseguente associazione anche a maggior incidenza di gravidanza ectopica.\nPresentazione clinica.\nIn assenza di cardiopatie congenite, i soggetti che presentano \"situs inversus\" sono fenotipicamente sani, e vivono una vita normale, con nessuna conseguenza correlata alla loro condizione medica. Tra i soggetti con \"situs inversus totalis\", la prevalenza di cardiopatie congenite \u00e8 del 5-10%, tra le quali la pi\u00f9 frequentemente riscontrata \u00e8 la trasposizione dei grandi vasi. Il dato \u00e8 diverso per i soggetti con \"situs inversus\" con levocardia, dove la prevalenza delle cardiopatie congenite raggiunge il 95%."}
{"id": "1552834", "revid": "1305772", "url": "https://it.wikipedia.org/wiki?curid=1552834", "title": "Medio", "text": ""}
{"id": "1552836", "revid": "123110407", "url": "https://it.wikipedia.org/wiki?curid=1552836", "title": "Costanza (nome)", "text": "Origine e diffusione.\nAl pari delle forma maschile Costanzo, trae origine dal \"cognomen\" latino \"Constans\", divenuto nome personale in et\u00e0 imperiale; deriva dal participio presente del verbo \"constare\" (\"cum\" e \"stare\"), \"stare fermo\", \"restare saldo\", per cui il significato \u00e8 \"costante\", \"ferma\", \"tenace\", in ambito cristiano inteso come \"salda nella fede\".\nIn Inghilterra arriv\u00f2 con la conquista normanna (era infatti il nome della figlia di Guglielmo il Conquistatore), diffondendosi rapidamente durante il Medioevo nella forme vernacolare \"Constance\" grazie alla devozione verso santa Costanza, figlia di Costantino I. Dopo la riforma protestante si intrecci\u00f2 con il nome puritano \"Constancy\" (riferito direttamente alla virt\u00f9 della costanza); le forme \"Constantia\" e \"Constance\" ritornarono in voga in inglese rispettivamente nel XVIII e nel XIX secolo.\nOnomastico.\nL'onomastico si pu\u00f2 festeggiare in memoria di diverse sante, alle date seguenti:"}
{"id": "1552851", "revid": "1884099", "url": "https://it.wikipedia.org/wiki?curid=1552851", "title": "Tavolate di San Giuseppe", "text": "Le tavolate di San Giuseppe sono una tradizione popolare siciliana. Consistono in alcune tavole imbandite di cibarie di vario genere, offerte come ex voto a San Giuseppe durante i festeggiamenti del 19 marzo, festa del pap\u00e0. \n\u00c8 una vera e propria arte culinaria diffusa nei paesi dell'entroterra siciliano, dove la devozione al padre putativo di Ges\u00f9 \u00e8 particolarmente sentita. \nLe tavolate di San Giuseppe, in siciliano dette: \"Tavuli 'ri' San Giuseppi\", vengono preparate nelle case dei devoti che per tutta la giornata rimarranno aperte al pubblico. Questa usanza ricorda cos\u00ec la Sacra Famiglia e lo spirito della carit\u00e0 cristiana nei confronti dei pi\u00f9 poveri. \nLe tavolate vengono apparecchiate con preziosi merletti, lenzuolini e immagini di San Giuseppe. Ciascun visitatore \u00e8 libero di gustare le prelibatezze messe a disposizione dal proprietario, che prepara o commissiona i \"Pupi 'ri' San Giuseppi\", ovvero del pane dalle forme particolari, plasmato appositamente per raffigurare gli oggetti quotidiani del Santo falegname. Oltre a questa assoluta prelibatezza, le tavole sono imbandite di primi piatti, come la pasta con le sarde e finocchi ; di salsicce, salami e formaggi; broccoli, cardi e altre verdure fritte; dolci come i cannoli, le cassate, la pignolata, le cassatelle, bocconcini e bab\u00e0 ripieni...e poi frutta e vivande. Inoltre le tavolate sono arricchite con finocchi e lattughe.\nNella Sicilia occidentale nei paesi di Salemi, Borgetto, Terrasini, vengono chiamate mense di San Giuseppe, nelle case dei devoti o spazi vengono preparati, e addobbati pareti con tanti quadri antichi che ritraggono San Giuseppe e la Sacra famiglia, gli altari i sono impreziositi con tovagliati di lino ricamati dalla donna di famiglia, e con un prezioso quadro con l'immagine di San Giuseppe, da una parte i tavoli lunghi sono decorati da tutte le pietanze tradizionali del luogo caponate frittate polpette di pesce dolci dai ravioli biscotti ecc. In genere i piatti sono un centinaio, e al centro della mensa c'\u00e8 un tavolo decorato con porcellane cristalli e argenti che ospiter\u00e0 i tre bambini che rappresentano Ges\u00f9 Giuseppe e Maria, viene messo a disposizione uno spazio raccolta spesa chi desidera pu\u00f2 donare del cibo in scatola alle famiglie pi\u00f9 povere. I devoti fanno preparare del pane di forma rotonda di varie misure con sesamo e il taglio nella parte sovrastante con una croce, questo viene benedetto e donato a tutti coloro che visitano la mensa. In alcuni casi fuori dalla mensa c'\u00e8 del pane con olive, da gustare. I devoti giornalmente pregano e cantano antiche novene a San Giuseppe. Il giorno di San Giuseppe viene celebrato con i bambini.\nL'usanza vuole che a queste tavolate partecipino delle comparse, per rappresentare le figure della Sacra Famiglia. Al centro siedono San Giuseppe, Ges\u00f9 Bambino e la Madonna accompagnati da San Gioacchino e Sant'Anna; \nTra i tanti paesi italiani, vi \u00e8 San Marzano in Provincia di Taranto. Dal 1866 \u00e8 stato chiamato San Marzano di San Giuseppe. Questo titolo \u00e8 stato voluto dalla popolazione, dovuto alla forte devozione a San Giuseppe (Patrono della cittadina). Si svolgono le tavole di San Giuseppe, le \"mattre\" e i 13 piatti del Santo. Festa che attira migliaia di curiosi e turisti da tutto il Sud Italia. Si svolge ogni anno il 18 e 19 Marzo."}
{"id": "1552868", "revid": "287204", "url": "https://it.wikipedia.org/wiki?curid=1552868", "title": "Sesklo", "text": "Sesklo () \u00e8 un villaggio della Grecia appartenente al comune di Aisonia (periferia della Tessaglia).\nA seguito della riforma amministrativa detta Programma Callicrate in vigore dal gennaio 2011 \u00e8 ora compreso nel comune di Volos.\nConserva i resti di un villaggio neolitico scoperto alla fine del XIX secolo dall'archeologo greco Christos Tsountas.\nLe case, rettangolari e rotonde, consistevano di uno zoccolo di pietra, su cui poggiava l'alzato di frasche e fango.\nLe suppellettili domestiche pi\u00f9 frequenti sono macine e pestelli, e i resti di ossa di animali mostrano che l'economia di queste genti era agricola con coltivazione di cereali e allevamento di ovini e suini, mentre il ritrovamento di rocchetti e fusaiole attesta che era gi\u00e0 largamente praticata la tessitura.\nIl villaggio di Sesklo ha dato il nome ad una civilt\u00e0 che precede immediatamente quella di Dimini, largamente diffusa in Tessaglia e nella Grecia centrale.\nCaratteristica della cultura di Sesklo \u00e8 una ceramica ben cotta, a superficie rossa, dipinta in bianco o a sfondo chiaro con decorazione in rosso. I motivi ornamentali pi\u00f9 frequenti sono quelli \"a fiamma\", \"a scaletta\" e \"a scacchiera\". Fra gli utensili e le armi in pietra si notano asce, mazze, coltelli, braccialetti di conchiglie o di perline in pietra. Molto diffusi sono anche gli idoletti in ceramica o in pietra, raffiguranti la dea della fecondit\u00e0, nuda, in atto di sostenersi i seni."}
{"id": "1552870", "revid": "1745361", "url": "https://it.wikipedia.org/wiki?curid=1552870", "title": "Alastore (figlio di Neleo)", "text": "Alastore () era un personaggio della mitologia greca ed uno dei figli di Neleo.\nIl mito.\nAlastore, fratello di Nestore, Cromio, Periclimeno e della sorella (Per\u00f2), spos\u00f2 Arpalice di Argo, la figlia di Epicasta e di Climeno, figlio a sua volta di Scheneo.\nIl padre prima di maritarla e bench\u00e9 fosse sua figlia, aveva avuto con lei dei rapporti incestuosi ed era ancora innamorato di lei. In seguito e per gelosia decise di portarla via dal marito e lei trov\u00f2 il modo di vendicarsi.\nQuando cadde il fratello di Aiace durante la guerra di Troia fu uno dei primi ad accorrere e portarlo in salvo, atto non insolito di Alastore che pi\u00f9 di una volta prest\u00f2 aiuto ai feriti in campo."}
{"id": "1552873", "revid": "1745361", "url": "https://it.wikipedia.org/wiki?curid=1552873", "title": "Aniceto (mitologia)", "text": "Nella mitologia greca, Aniceto era il nome di uno dei figli di Eracle e di Ebe.\nIl mito.\nPrima che Eracle bruciasse sul rogo, Zeus impietosito prelev\u00f2 il suo corpo e se lo port\u00f2 con s\u00e9 sull'Olimpo dove venne accolto benevolmente da tutti gli dei compresa Era. La sua rinascita e quindi la conquista dell'immortalit\u00e0 gli permette di unirsi in matrimonio con la dea della giovinezza, la bella Ebe, coppiera degli dei, figlia dello stesso Zeus ed Era. Da tale unione nacquero Alessiare o Alexiare e Aniceto."}
{"id": "1552875", "revid": "204012", "url": "https://it.wikipedia.org/wiki?curid=1552875", "title": "Alessiare", "text": ""}
{"id": "1552876", "revid": "1428919", "url": "https://it.wikipedia.org/wiki?curid=1552876", "title": "Ma\u017eeikiai", "text": "Ma\u017eeikiai \u00e8 una citt\u00e0 di 40.000 abitanti situata nel nord-ovest della Lituania, nella regione di Tel\u0161iai.\nImportante in tutta la Lituania per la presenza sul suo distretto della raffineria Ma\u017eeiki\u0173 Nafta, in localit\u00e0 Juodeikiai."}
{"id": "1552877", "revid": "767487", "url": "https://it.wikipedia.org/wiki?curid=1552877", "title": "Adimno", "text": "Nella mitologia greca, Adimno era il nome di uno dei figli di Eos e di Cefalo.\nIl mito.\nAdimno, in origine chiamato Fetonte (come un figlio di Elio), fu rapito da Afrodite, intenzionata a tenerlo presso di s\u00e9 come schiavo, addetto in special modo alla custodia dei suoi santuari. \nIl mitografo Nonno lo confonde con Fetonte, figlio di Eolo; altri con l'eroe greco Atimnio. Nella tradizione Adimno e Fetonte sono anche epiteti secondari del pianeta Venere.\nMolto discussa \u00e8 l'origine del nome Adimno: mentre per alcuni significherebbe \"colui che non si ferma\", secondo altri vorrebbe dire \"stella del mattino\". "}
{"id": "1552878", "revid": "233579", "url": "https://it.wikipedia.org/wiki?curid=1552878", "title": "Jean-Baptiste Bagaza", "text": "Secondo Presidente della repubblica del Burundi dal 1976 al 1987. Di famiglia tutsi - hima, appartenente al clan dei Bayanza, cugino del predecessore Michel Micombero."}
{"id": "1552883", "revid": "547992", "url": "https://it.wikipedia.org/wiki?curid=1552883", "title": "Isser Harel", "text": "Rivest\u00ec incarichi di elevatissima responsabilit\u00e0 nei servizi di sicurezza di Israele: in particolare fu il primo direttore dello Shin Bet dal 1948 al 1952 e subito dopo il secondo direttore del Mossad, mantenendone la guida per ben undici anni (1952 - 1963). Fu anche importante uomo politico e scrittore saggista.\nStoricamente merita di essere ricordato soprattutto per il suo ruolo di coordinatore nell'investigazione che per 15 anni ha ricercato il criminale di guerra nazista Adolf Eichmann, fino alla celeberrima e controversa cattura in Argentina.\nBiografia.\nInfanzia e giovinezza.\nIsser Harel era nato a Vitebsk, Russia (oggi Bielorussia), in una famiglia numerosa e agiata. Non ci \u00e8 stata tramandata la data esatta di nascita perch\u00e9 il libro di \"Ghemarah\" in cui era registrata l'informazione \u00e8 andato disperso per la vicissitudini della Rivoluzione russa del 1917 e della prima guerra mondiale. La famiglia aveva una fabbrica di aceto a Vitebsk.\nEra un dono di sua nonna materna, che aveva una concessione per produrre aceto in buona parte della Russia zarista. Il piccolo Harel aveva cinque anni quando esplose la rivoluzione, e Vitebsk pass\u00f2 varie volte in mano ai Bianchi e poi ai Rossi. In un'occasione pot\u00e9 assistere a un comizio di Lev Trotsky.\nIsser e la sua famiglia caddero in ristrettezze quando il regime sovietico confisc\u00f2 le loro propriet\u00e0. Nel 1922 la famiglia emigr\u00f2 dall'URSS a Daugavpils, in Lettonia. Durante il viaggio, alcuni soldati bolscevichi rubarono le loro valigie, contenenti quel che restava dei loro averi. A Daugavpils Isser frequent\u00f2, completandole, la scuola primaria e la secondaria. Crescendo, svilupp\u00f2 una coscienza nazionale ebraica e ader\u00ec a un'organizzazione giovanile sionista.\nA 16 anni, inizi\u00f2 a progettare l'emigrazione in Israele. Durante questa fase preparatoria, lavor\u00f2 in agricoltura, con l'intento di integrarsi in un kibbutz.\nAll'esordio del Massacro di Hebron del 1929, i suoi amici decisero di accelerare i tempi dell'espatrio, per rinforzare l'insediamento ebraico in Palestina. Furono confezionati documenti opportunamente contraffatti, attestanti per il diciassettenne Isser l'et\u00e0 di 18 anni e l'idoneit\u00e0 a ottenere un passaporto britannico. \nL'arrivo in Palestina.\nAll'inizio del 1930 emigr\u00f2 in Palestina. Attravers\u00f2 l'Europa da nord a sud per imbarcarsi su una nave a Genova, portando con s\u00e9 una pistola nascosta in un tozzo di pane.\nEbbe una figlia dal primo matrimonio, che attualmente lavora presso lo Shabak (servizio di sicurezza generale, equivalente al nostro AISI) in Israele.\nNel 1948 fu promosso capo del primo servizio di sicurezza, lo Shin Bet\nCapo del Mossad.\nIl 22 settembre 1952 Harel divenne capo del Mossad. Fu il primo uomo a ricevere il titolo ebraico di \"HaMemuneh\" (\"Il Responsabile\"), un'allusione all'unicit\u00e0 della sua posizione di capo di entrambi i servizi segreti civili israeliani (Mossad e Shin Bet/Shabak).\nFu preposto alla caccia all'uomo, protrattasi per 15 anni, che fu coronata dalla cattura di Eichmann. Questi era stato il responsabile per il coordinamento tecnico della cosiddetta soluzione finale della questione ebraica.\nL'operazione termin\u00f2 nel maggio 1960, con il colpo di mano con cui il Mossad clandestinamente deport\u00f2 il ricercato dall'Argentina a Israele. Harel stil\u00f2 un resoconto di tutta la vicenda nel suo \"The House on Garibaldi Street\".\nCarriera politica.\nDopo aver lasciato il Mossad, Harel si dedic\u00f2 alla politica. Ader\u00ec alla neonata \"Reshima Mamlakhtit\" (Lista Nazionale, in ebraico \u05e8\u05e9\u05d9\u05de\u05d4 \u05de\u05de\u05dc\u05db\u05ea\u05d9\u05ea) fondata da Ben Gurion prima delle elezioni del 1969, e fu eletto alla Knesset, dove il partito aveva conquistato quattro seggi.\nTuttavia, dopo le dimissioni di Ben Gurion, il partito inizi\u00f2 a disgregarsi, con due parlamentari passati al Likud e due al Partito Laburista Israeliano. Di conseguenza, Harel perse il proprio seggio alle elezioni del 1973.\nBibliografia.\n (scritti di Harel)"}
{"id": "1552885", "revid": "110157", "url": "https://it.wikipedia.org/wiki?curid=1552885", "title": "Alpha Ethniki 1959-1960", "text": "L'Alpha Ethniki 1959-1960 fu la 24\u00aa edizione della massima serie del campionato greco di calcio, la prima a girone unico, e si concluse con la vittoria del , al suo quarto titolo.\nCapocannoniere del torneo fu K\u014dstas Nestorid\u012bs (), con 33 reti.\nFormula.\nFu la prima edizione del campionato a girone unico: alle dieci squadre dell'anno prima, selezionate di diritto, si aggiunsero le vincitrici delle ultime qualificazioni regionali, due dal Nord del paese e quattro dal Centro-sud.\nLe squadre partecipanti furono 16 e disputarono un girone di andata e ritorno per un totale di 30 partite con le ultime tre retrocesse in Beta Ethniki.\nIl punteggio prevedeva tre punti per la vittoria, due per il pareggio e uno per la sconfitta, in modo da darne zero a chi non si presentasse.\nLa squadra campione fu ammessa alla Coppa dei Campioni 1960-1961.\nClassifica finale.\nLegenda:\nNote:\nSpareggio.\nPanathinaikos e AEK terminarono il campionato a pari punti e disputarono lo spareggio in gara unica per l'assegnazione del titolo."}
{"id": "1552886", "revid": "461603", "url": "https://it.wikipedia.org/wiki?curid=1552886", "title": "Olympiacos FC", "text": ""}
{"id": "1552887", "revid": "767487", "url": "https://it.wikipedia.org/wiki?curid=1552887", "title": "Alpha Ethniki 1960-1961", "text": "L'Alpha Ethniki 1960-1961 fu la 25\u00aa edizione della massima serie del campionato di calcio greco, conclusa con la vittoria del , al suo quinto titolo e secondo consecutivo.\nCapocannoniere del torneo fu K\u014dstas Nestorid\u012bs (), con 27 reti.\nFormula.\nCome nelle stagioni precedenti le squadre partecipanti furono 16 e disputarono un girone di andata e ritorno per un totale di 30 partite con le ultime tre retrocesse in Beta Ethniki.\nIl punteggio prevedeva tre punti per la vittoria, due per il pareggio e uno per la sconfitta.\nL'AEK Atene fu penalizzato di un punto.\nLe squadre ammesse alle coppe europee furono tre: i campioni alla Coppa dei Campioni 1961-1962, la vincitrice della coppa nazionale alla Coppa delle Coppe 1961-1962 e un'ulteriore squadra alla Coppa delle Fiere 1961-1962.\nClassifica finale.\nLegenda:\nNote:"}
{"id": "1552892", "revid": "76963", "url": "https://it.wikipedia.org/wiki?curid=1552892", "title": "Joseph Wiseman", "text": "Biografia.\nNato in Canada, si trasfer\u00ec negli anni trenta negli Stati Uniti d'America, per recitare opere shakespeariane nei teatri di posa di Broadway. Agli inizi degli anni cinquanta debutt\u00f2 al cinema, ritirandosi dalle scene nel 1996, dopo avere interpretato oltre novanta produzioni cinematografiche e televisive.\nNel 1962 vest\u00ec i panni del Dr. Julius No, il cattivo principale nel primo film di James Bond, \"Licenza di uccidere\"."}
{"id": "1552893", "revid": "767487", "url": "https://it.wikipedia.org/wiki?curid=1552893", "title": "Alpha Ethniki 1961-1962", "text": "L'Alpha Ethniki 1961-1962 fu la 26\u00aa edizione della massima serie del campionato di calcio greco, conclusa con la vittoria del , al suo sesto titolo e terzo consecutivo.\nCapocannoniere del torneo fu K\u014dstas Nestorid\u012bs (), con 29 reti.\nFormula.\nCome nelle stagioni precedenti le squadre partecipanti furono 16 e disputarono un girone di andata e ritorno per un totale di 30 partite con le ultime due retrocesse in Beta Ethniki.\nIl punteggio prevedeva tre punti per la vittoria, due per il pareggio e uno per la sconfitta.\nL'Apollon Kalamarias fu penalizzato di un punto.\nLe squadre ammesse alle coppe europee furono due: i campioni alla Coppa dei Campioni 1962-1963 e la perdente della coppa nazionale alla Coppa delle Coppe 1962-1963.\nClassifica finale.\nLegenda:\nNote:"}
{"id": "1552894", "revid": "1745361", "url": "https://it.wikipedia.org/wiki?curid=1552894", "title": "Alfito", "text": "Nella mitologia greca, Alfito (o Alphito, \u0391\u03bb\u03c6\u03b9\u03c4\u03ce o \u0391\u03bb\u03c6\u03b9\u03c4\u03cc\u03c2) era il nome della dea seminatrice del grano bianco\nIl mito.\nSecondo la teoria di Robert Graves espressa nell'opera La Dea bianca, Alfito avrebbe avuto il potere di curare la lebbra, la malattia mortale, ma anche di provocarla se lo desiderava.\nIn realt\u00e0 l'unica fonte conservatasi \u00e8 Plutarco, che la accomuna ad Acc\u00f2 sotto le spoglie di uno spauracchio per i bambini.\nInterpretazione e realt\u00e0 storica.\nAlfitomanzia era una particolare forma di divinazione capace di trarre auspici dalla farina d'orzo, tale capacit\u00e0 derivava direttamente dalla dea.\nLe lettere della parola irlandese bethluis-non era conducevano ad un incantesimo di Alfito, il cui nome aveva superato i confini greci."}
{"id": "1552896", "revid": "767487", "url": "https://it.wikipedia.org/wiki?curid=1552896", "title": "Alpha Ethniki 1962-1963", "text": "L'Alpha Ethniki 1962-1963 fu la 27\u00aa edizione della massima serie del campionato di calcio greco, conclusa con la vittoria dell', al suo terzo titolo.\nCapocannoniere del torneo fu K\u014dstas Nestorid\u012bs (), con 23 reti.\nFormula.\nCome nelle stagioni precedenti le squadre partecipanti furono 16 e disputarono un girone di andata e ritorno per un totale di 30 partite con le ultime due retrocesse in Beta Ethniki.\nIl punteggio prevedeva tre punti per la vittoria, due per il pareggio e uno per la sconfitta.\nNei casi di arrivo a pari punti venne disputato un incontro di spareggio.\nL'Egaleo fu penalizzato di un punto.\nLe squadre ammesse alle coppe europee furono tre: i campioni alla Coppa dei Campioni 1963-1964, la vincitrice della coppa nazionale alla Coppa delle Coppe 1963-1964 e un'ulteriore squadra alla Coppa delle Fiere 1963-1964.\nClassifica finale.\nLegenda:\nNote:\nSpareggi.\nSpareggio per il titolo.\nAEK Atene e Panathinaikos disputarono uno spareggio in gara unica per l'assegnazione del titolo. L'incontro termin\u00f2 in parit\u00e0 e l'AEK vinse il titolo grazie al miglior quoziente-reti (3,143 contro 2,678).\nSpareggio per il 9\u00ba posto.\nVincendo lo spareggio il Pierokos si classific\u00f2 nono mentre l'Egaleo concluse al decimo posto.\nSpareggio 12\u00ba posto.\nQuattro squadre terminarono a 53 punti e giocarono un mini torneo disputando ciascuna tre partite al termine delle quali l'ultima venne retrocessa in quanto si classific\u00f2 al quindicesimo e penultimo posto."}
{"id": "1552898", "revid": "1745361", "url": "https://it.wikipedia.org/wiki?curid=1552898", "title": "Amataone", "text": "Nella mitologia greca, Amataone era uno dei re di Pilo.\nIl mito.\nGiasone il prode guerriero che fu a capo della spedizione degli argonauti, prima di andare a parlare con Pelia, l'usurpatore del trono, chiese a lui aiuto e protezione. Amataone riconobbe nel giovane la discendenza reale e gli prest\u00f2 la protezione necessaria per affrontare il suo nemico.\nPareri secondari.\nNella mitologia celtica il suo mito \u00e8 collegato alla discesa negli inferi, inoltre rub\u00f2 i cani di Arawn e Annwm con i quali riusc\u00ec ad indovinare il nome segreto del dio Bran"}
{"id": "1552899", "revid": "117117126", "url": "https://it.wikipedia.org/wiki?curid=1552899", "title": "Corneliano Bertario", "text": "Corneliano Bertario \u00e8 un centro abitato d'Italia, frazione del comune di Truccazzano.\nGeografia fisica.\nCorneliano Bertario \u00e8 una zona agricola ricca di boschi secolari e di zone umide in parte formate da anse morte del fiume Adda e in parte create artificialmente con contributi economici dell'Unione Europea. Il suo territorio si sviluppa su due livelli, il primo \u00e8 quello della pianura circostante, il secondo rappresenta l'antico letto del Fiume Adda, ormai asciutto per il progressivo spostamento verso Est del fiume.\nStoria.\nCorneliano Bertario risale all'et\u00e0 romana. Vi \u00e8 stato ritrovato un importante tesoretto monetale risalente al III secolo d.C. e due tombe romane della fine del I - inizio del II secolo d. C. Un documento del gennaio 1023 ricorda un certo Oddone di Bertario di origine longobarda abitante a Corneliano. La pieve di Corneliano risale, quindi, almeno al secolo VII d.C. e rivela l'influsso longobardo nella dedicazione della chiesa pievana , che era intitolata a San Pietro e sorgeva sul luogo dell'attuale Cascina Pieve. Federico I Barbarossa, passando l'Adda a Corneliano, sub\u00ec importanti perdite (pi\u00f9 di 200 uomini) ad opera dei Milanesi nel 1158 mentre stava guadando il fiume. Nel 1385 Barnab\u00f2 Visconti, Signore di Milano, regal\u00f2 all'Ospedale del Brolo, vari terreni situati a Corneliano. L'Ospedale del Brolo form\u00f2 poi, unito ad altri ospedali, l'Ospedale Maggiore di Milano.\nRegistrato agli atti del 1751 come un villaggio milanese di soli 56 abitanti, alla proclamazione del Regno d'Italia nel 1805 risultava avere 350 residenti. Nel 1809 un regio decreto di Napoleone ampli\u00f2 il territorio comunale incorporandogli Cavajone, ma due anni dopo l'autonomia municipale fu a sua volta soppressa per annessione a Truccazzano, anche se il comune di Cornegliano fu poi ripristinato con il ritorno degli austriaci nel 1816. L'abitato crebbe poi discretamente, tanto che nel 1853 risult\u00f2 essere popolato da 444 anime, salite a 526 nel 1861. Nel 1862 il comune di Corneliano assunse la nuova denominazione di \"Corneliano Bertario\".\nNel 1869, con regio decreto del 17 gennaio 1869, il comune di Corneliano Bertario viene soppresso e aggregato a Truccazzano.\nMonumenti e luoghi d'interesse.\nDi notevole interesse \u00e8 la presenza del \"Castello Borromeo\", un edificio fortificato costruito a pi\u00f9 riprese dal 1385 circa, originariamente di propriet\u00e0 dei Visconti nel XIV secolo venne donato all'Ospedale del Brolo di Milano, nel XVIII secolo divenne di propriet\u00e0 della famiglia Bigli, poi dei Gallarati Scotti e infine dei Borromeo.\nNel borgo sono presenti numerosi edifici rurali storici. Tutto il centro storico \u00e8 tutelato da un vincolo monumentale del Ministero dei Beni Culturali.\nNel territorio di Corneliano si trova anche la Riserva Borromeo, un'area di 220 ettari che un tempo era la riserva di caccia della famiglia Borromeo. L'area, aperta al pubblico con visite guidate del Gruppo Ornitologico Milanese , \u00e8 situata nella golena dell'Adda.\nCorneliano Bertario, per la bellezza del luogo e del paesaggio, \u00e8 stata sede di spot pubblicitari e film."}
{"id": "1552900", "revid": "223320", "url": "https://it.wikipedia.org/wiki?curid=1552900", "title": "Martian Successor Nadesico", "text": ""}
{"id": "1552902", "revid": "767487", "url": "https://it.wikipedia.org/wiki?curid=1552902", "title": "Alpha Ethniki 1963-1964", "text": "L'Alpha Ethniki 1963-1964 fu la 28\u00aa edizione della massima serie del campionato greco di calcio, conclusa con la vittoria del , al suo settimo titolo.\nCapocannoniere del torneo fu D\u012bm\u012btrios Papa\u00ef\u014dannou (), con 29 reti.\nFormula.\nCome nelle stagioni precedenti le squadre partecipanti furono 16 e disputarono un girone di andata e ritorno per un totale di 30 partite con le ultime due retrocesse in Beta Ethniki.\nIl punteggio prevedeva tre punti per la vittoria, due per il pareggio e uno per la sconfitta.\nPAOK Salonicco ed Egaleo furono penalizzate di un punto.\nLe squadre ammesse alle coppe europee furono tre: i campioni alla Coppa dei Campioni 1964-1965, la vincitrice della coppa nazionale alla Coppa delle Coppe 1964-1965 e un'ulteriore squadra alla Coppa delle Fiere 1964-1965.\nClassifica finale.\nLegenda:\nNote:\nSpareggio.\nIl Niki Volou e l'Olympiakos Chalkida giunsero entrambe penultime a pari punti e fu disputato uno spareggio in gara unica per determinare la seconda retrocessa. L'incontro termin\u00f2 in parit\u00e0 e retrocesse l'Olympiakos per il peggior quoziente-reti."}
{"id": "1552903", "revid": "20768", "url": "https://it.wikipedia.org/wiki?curid=1552903", "title": "Anfimedonte", "text": "Nella mitologia greca, Anfimedonte era il nome di uno dei Proci, i pretendenti al trono di Itaca che aspiravano a sposare Penelope moglie fedele di Ulisse, chiamato anche Odisseo.\nIl mito.\nAnfimedonte, figlio di Melaneo, voleva regnare su Itaca sposando Penelope, che Ulisse aveva lasciata sola ad attenderlo per molti anni. Dapprima infatti l'eroe, pur controvoglia, aveva partecipato alla guerra di Troia e vi aveva trascorso ben dieci anni, e successivamente il suo viaggio di ritorno era stato costellato da tali e tante peripezie che gli ci erano voluti altri dieci anni prima di riuscire a ritornare in patria. \nAl suo ritorno Ulisse si present\u00f2 alla reggia travestito da mendicante e con l'astuzia e l'aiuto del porcaio Eumeo, del bovaro Filezio e del figlio Telemaco riusc\u00ec a sopraffare ed uccidere Anfimedonte e gli altri proci.\nNel Libro XXIV dell'Odissea la vendetta di Ulisse e la strage dei proci viene narrata proprio dall'anima di Anfimedonte alle ombre di Agamennone e di Achille mentre Ermes conduce nell'Ade le anime dei pretendenti . Nel medesimo libro per\u00f2 viene detto figlio del nobile itacese Melanio e non di Menelao. Agamennone e il fratello infatti riconoscono Anfimedonte perch\u00e9 furono ospiti di suo padre, quando si recarono a Itaca per convincere Ulisse a unirsi alla spedizione contro Troia. Quindi la tradizione che lo indica come figlio di Menelao deve essere successiva ad Omero.\nPareri secondari.\nSecondo un'altra versione ad ucciderlo fu Telemaco il figlio di Ulisse.\nOmonimia.\nNon va confuso con un altro personaggio mitologico, uno degli uomini che si aggregarono a Fineo quando questi cerc\u00f2 di riprendersi Andromeda."}
{"id": "1552905", "revid": "767487", "url": "https://it.wikipedia.org/wiki?curid=1552905", "title": "Alpha Ethniki 1964-1965", "text": "L'Alpha Ethniki 1964-1965 fu la 29\u00aa edizione della massima serie del campionato di calcio greco, conclusa con la vittoria del , al suo ottavo titolo e secondo consecutivo.\nCapocannoniere del torneo fu Gi\u014drgos Sider\u012bs (Olympiacos), con 29 reti.\nFormula.\nCome nelle stagioni precedenti le squadre partecipanti furono 16 e disputarono un girone di andata e ritorno per un totale di 30 partite con le ultime due retrocesse in Beta Ethniki.\nIl punteggio prevedeva tre punti per la vittoria, due per il pareggio e uno per la sconfitta.\nLe squadre ammesse alle coppe europee furono quattro: i campioni alla Coppa dei Campioni 1965-1966, la vincitrice della coppa nazionale alla Coppa delle Coppe 1965-1966 e due ulteriori squadra alla Coppa delle Fiere 1965-1966.\nClassifica finale.\nLegenda:\nNote:\nSpareggio.\nNiki Volou FC, Apollon Kalamarias e Panegialos terminarono a pari punti. Fu necessario uno spareggio (nel quale ogni squadra incontrava le altre due) per determinare la seconda squadra retrocessa, che fu l'Apollon avendo perso entrambi gli incontri."}
{"id": "1552914", "revid": "287204", "url": "https://it.wikipedia.org/wiki?curid=1552914", "title": "Cornegliano", "text": ""}
{"id": "1552915", "revid": "6923", "url": "https://it.wikipedia.org/wiki?curid=1552915", "title": "Carrozzeria Marazzi", "text": "La Carrozzeria Marazzi \u00e8 stata un'azienda di carrozzeria fondata nel 1962 a Caronno Pertusella.\nCarlo Marazzi, il fondatore, insieme ai figli Serafino e Mario, lavor\u00f2 in precedenza presso la Carrozzeria Zagato; quando la Carrozzeria Touring Superleggera chiuse in seguito al fallimento, Ferruccio Lamborghini si rivolse alla Marazzi per assemblare gli ultimi esemplari della Lamborghini 400GT, il cui design venne curato da Federico Formenti, gi\u00e0 collaboratore della Touring.\nLe realizzazioni di questa carrozzeria comprendono, i diciotto esemplari dell'Alfa Romeo 33 Stradale del 1967, due prototipi di Alfa Romeo 90 Station Wagon, su disegno del direttore tecnico Mario Enrico Mauri e realizzati per conto della rivista Auto Capital nel 1985, e il prototipo della Fiat Punto Cabrio Wagon Bric\u00f2 del 1994.\nMolti lavoratori della ex-Carrozzeria Touring in seguito alla chiusura della stessa furono assunti presso la Marazzi, dove continuarono ad assemblare le carrozzerie della Islero per Lamborghini.\nGli ultimi lavori prodotti sono il prototipo dell'Alfa Romeo 8C Spider per il Centro Stile Alfa Romeo, il Land Rover Discovery 3 blindato per il corpo di Polizia e l'allestimento blindato per l'Alfa Romeo 159.\nNel 2019 l'azienda \u00e8 stata dichiarata fallita."}
{"id": "1552916", "revid": "1573940", "url": "https://it.wikipedia.org/wiki?curid=1552916", "title": "Provincia di Jerada", "text": "La provincia di Jerada \u00e8 una delle province del Marocco, parte della Regione Orientale.\nGeografia antropica.\nSuddivisioni amministrative.\nLa provincia di Jerada conta 3 municipalit\u00e0 e 10 comuni:"}
{"id": "1552917", "revid": "44638", "url": "https://it.wikipedia.org/wiki?curid=1552917", "title": "Parco Naturale dell'Alpe Veglia e Devero", "text": ""}
{"id": "1552920", "revid": "767487", "url": "https://it.wikipedia.org/wiki?curid=1552920", "title": "Jerada", "text": "Jerada \u00e8 una citt\u00e0 del Marocco, nella provincia omonima, nella regione Orientale.\nLa citt\u00e0 \u00e8 conosciuta anche come Jar\u0101dah, Jaradah e Jrada."}
{"id": "1552927", "revid": "767487", "url": "https://it.wikipedia.org/wiki?curid=1552927", "title": "Ain Bni Mathar", "text": "Ain Bni Mathar \u00e8 una citt\u00e0 del Marocco, nella provincia di Jerada, nella Regione Orientale.\nLa citt\u00e0 \u00e8 conosciuta anche come Ayn Ban\u012b Ma\u0163h\u0101r."}
{"id": "1552935", "revid": "339392", "url": "https://it.wikipedia.org/wiki?curid=1552935", "title": "Gemelle Streghelle 2", "text": ""}
{"id": "1552940", "revid": "287204", "url": "https://it.wikipedia.org/wiki?curid=1552940", "title": "Archelao (mitologia)", "text": ""}
{"id": "1552941", "revid": "729019", "url": "https://it.wikipedia.org/wiki?curid=1552941", "title": "Drakkar Entertainment", "text": "La Drakkar Entertainment GmbH, chiamata anche Drakkar Records o Drakkar Publishing, \u00e8 un'etichetta discografica tedesca, con sede nella citt\u00e0 di Witten.\nStoria.\nL'etichetta venne fondata nel 1986 da Bogdan Kopec, specializzandosi in produzioni heavy metal, ed avvalendosi della collaborazione di gruppi quali gli svizzeri Coroner, i britannici Raven, e i tedeschi Running Wild e Haggard."}
{"id": "1552945", "revid": "1745361", "url": "https://it.wikipedia.org/wiki?curid=1552945", "title": "Ardalo", "text": "Nella mitologia greca, Ardalo era il nome di uno dei figli di Efesto e di Aglaia\nIl mito.\nEfesto, dio delle invenzioni e marito di Afrodite la dea della bellezza si innamor\u00f2 di Aglaia e da lei ebbe un figlio Ardalo. Codesto Ardalo crebbe diventando grazie alle influenze del divino genitore un abilissimo scultore, costru\u00ec un santuario a Trezene dove poi Pitteo insegner\u00e0 l'arte oratoria.\nPareri secondari.\nAlcuni mitografi parlano di Ardalo come l'inventore del flauto."}
{"id": "1552946", "revid": "27723", "url": "https://it.wikipedia.org/wiki?curid=1552946", "title": "Patto di stabilit\u00e0", "text": ""}
{"id": "1552950", "revid": "1745361", "url": "https://it.wikipedia.org/wiki?curid=1552950", "title": "Arene", "text": "Arene () \u00e8 un personaggio della mitologia greca. Fu regina di Messene ed eponima della citt\u00e0 di Arene.\nGenealogia.\nFiglia di Ebalo e di Gorgofone, spos\u00f2 Afareo e divenne madre dei gemelli Idas e Linceo e di Piso.\nMitologia.\nArene oltre ad essere la moglie di Afareo re di Messene, era anche la sorellastra di costui, tali matrimoni a quell'epoca non apparivano innaturali e neanche insoliti.\nQuando i due figli crebbero diventarono abilissimi guerrieri, famosi per le loro continue dispute contro i Dioscuri, che alla fine vedranno entrambi cadere per mano del nemico.\nArene ebbe anche una relazione con Poseidone il dio dei mari e si ritiene che Idas avrebbe discendenze divine."}
{"id": "1552952", "revid": "339392", "url": "https://it.wikipedia.org/wiki?curid=1552952", "title": "Twitches Too!", "text": ""}
{"id": "1552953", "revid": "682976", "url": "https://it.wikipedia.org/wiki?curid=1552953", "title": "Arestore", "text": "Nella mitologia greca Arestore o secondo alcuni Arestoride, era il padre di Argo Panoptes (Argo \"dai cento occhi\").\nIl mito.\nArestore a seconda delle varie tradizioni risulta essere padre o fratello di Argo, non il fondatore della citt\u00e0 ma del guardiano di Io, che secondo una tradizione minore fu il figlio a chiamarsi per tale discendenza con l'epiteto di Arestoride.\nDiscendenza.\nSecondo Igino, da Niobe e Zeus nacque Argo il fondatore della citt\u00e0, da lui ed Evadne nacquero Arestore e Argo."}
{"id": "1552958", "revid": "35804", "url": "https://it.wikipedia.org/wiki?curid=1552958", "title": "Himyariti", "text": ""}
{"id": "1552962", "revid": "38275", "url": "https://it.wikipedia.org/wiki?curid=1552962", "title": "M4 (trattore)", "text": ""}
{"id": "1552964", "revid": "767487", "url": "https://it.wikipedia.org/wiki?curid=1552964", "title": "Marisha Pessl", "text": "Soprattutto nota per il suo romanzo d'esordio,\"Teoria e pratica di ogni cosa\" (titolo originale: \"Special Topics in Calamity Physics\").\nIl padre Klaus era un ingegnere austriaco della General Motors, la madre era una casalinga. I suoi genitori divorziarono quando aveva tre anni. Si trasfer\u00ec quindi, con la madre e la sorella, ad Asheville, in Carolina del Nord.\nHa frequentato la Northwestern University per due anni, poi si \u00e8 trasferita al Barnard College, dove si \u00e8 laureata in letteratura inglese.\nDopo la laurea, ha lavorato come consulente finanziario per la PricewaterhouseCoopers, scrivendo nel tempo libero."}
{"id": "1552969", "revid": "1305772", "url": "https://it.wikipedia.org/wiki?curid=1552969", "title": "C\u0103lui", "text": "C\u0103lui \u00e8 un comune della Romania di 1.899 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 2 villaggi: C\u0103lui e Gura C\u0103luiu.\nC\u0103lui \u00e8 divenuto comune autonomo nel 2003, staccandosi dal comune di Oboga."}
{"id": "1552970", "revid": "1719883", "url": "https://it.wikipedia.org/wiki?curid=1552970", "title": "Liquefazione dell'aria", "text": "La liquefazione dell'aria \u00e8 un processo industriale di distillazione frazionata a due colonne ideato dallo scienziato Carl von Linde (\"ciclo di Linde\") e sviluppato in seguito in molti processi. Consiste nella condensazione dell'aria atmosferica, seguita da un suo eventuale frazionamento in colonna di distillazione per ottenere azoto, ossigeno e gas nobili puri per scopi solitamente industriali.\nProcesso di liquefazione.\nI processi esistenti sono diversi, ma essenzialmente per liquefare l'aria possono essere seguite due strade:"}
{"id": "1552971", "revid": "1776051", "url": "https://it.wikipedia.org/wiki?curid=1552971", "title": "Oboga", "text": "Oboga \u00e8 un comune della Romania di 1.497 abitanti, ubicato nel distretto di Olt, nella regione storica dell'Oltenia. \nNel 2003 si sono staccati da Oboga i villaggi di C\u0103lui e Gura C\u0103luiu, anfati a formare il comune di C\u0103lui."}
{"id": "1552972", "revid": "287204", "url": "https://it.wikipedia.org/wiki?curid=1552972", "title": "Calui", "text": ""}
{"id": "1552977", "revid": "228587", "url": "https://it.wikipedia.org/wiki?curid=1552977", "title": "Shirasu", "text": "Lo \u00e8 il vocabolo usato per designare il novellame della sardina e dell'acciuga in Giappone.\nQuesti pesci azzurri (soprattutto acciuga giapponese), molto apprezzati, sono pescati secondo la tecnica della pesca alla sciabica nel Mar del Giappone. \nIn origine, questo tipo di pesca era una tradizione della baia di Suruga sull'oceano Pacifico (Prefettura di Shizuoka), dove c'\u00e8, ancora oggi, un'importante industria alieutica.\nLo shirasu pu\u00f2 essere consumato crudo, bollito o secco. Diverse ricette lo preparano in sushi, in insalata, in minestrone o in decorazione sulla pizza.\nIn Asia, lo chiamano anche, il \"pesce riso\" perch\u00e9 la dimensione ed il colore (quando \u00e8 bollito) lo fanno somigliare ad un grano di riso.\nLo shirasu \u00e8 ricco di calcio, di vitamina D e di proteine."}
{"id": "1552979", "revid": "110157", "url": "https://it.wikipedia.org/wiki?curid=1552979", "title": "C\u00e2rlogani", "text": "C\u00e2rlogani \u00e8 un comune della Romania di 2.815 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 5 villaggi: Becule\u0219ti, C\u00e2rlogani, Cepari, Scorbura, Stupina."}
{"id": "1552980", "revid": "287204", "url": "https://it.wikipedia.org/wiki?curid=1552980", "title": "Carlogani", "text": ""}
{"id": "1552981", "revid": "1305772", "url": "https://it.wikipedia.org/wiki?curid=1552981", "title": "Cezieni", "text": "Cezieni \u00e8 un comune della Romania di 1.932 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 3 villaggi: Bondrea, Cezieni, Corl\u0103te\u0219ti."}
{"id": "1552982", "revid": "1776051", "url": "https://it.wikipedia.org/wiki?curid=1552982", "title": "Cilieni", "text": "Cilieni \u00e8 un comune della Romania di 3.372 abitanti, ubicato nel distretto di Olt, nella regione storica dell'Oltenia."}
{"id": "1552983", "revid": "1714743", "url": "https://it.wikipedia.org/wiki?curid=1552983", "title": "Giovanna di Valois (1343-1373)", "text": "Origine.\nFiglia (settima) del re di Francia, Giovanni II il Buono e di Bona di Lussemburgo, figlia del conte Giovanni I di Lussemburgo e di Bona di Lussemburgo.\nBiografia.\nGiovanna, a Parigi, il 21 giugno 1347, fu fidanzata all'erede del Brabante, Enrico (circa 1330-1349), figlio del duca del Brabante, Giovanni III e della moglie, Maria d'\u00c9vreux. Il matrimonio non fu mai celebrato per la prematura morte di Enrico.\nSuo padre, Giovanni II il Buono, succeduto, nel 1350, sul trono di Francia a Filippo di Valois, eredit\u00f2 con la corona francese anche la reggenza sul regno di Navarra. Re di Navarra era il giovane Carlo II il Malvagio, che si vantava di essere, per parte di madre, il pi\u00f9 prossimo discendente del re di Francia, Filippo il Bello e quindi il principe pi\u00f9 vicino al trono di Francia.Allora per ingraziarsi Carlo II il Malvagio, nel 1351, Giovanni II il Buono gli promise in moglie la propria figlia, Giovanna, di soli otto anni.E il 12 febbraio 1352, nel castello di Vivier, presso Fontenay-Tr\u00e9signy, nella regione dell'\u00cele-de-France fu celebrato il matrimonio tra Giovanna e Carlo II di Navarra, figlio secondogenito (maschio primogenito) della regina di Navarra Giovanna II e del conte d'\u00c9vreux, Filippo IIIIn quello stesso giorno termin\u00f2 la reggenza di Giovanni II il Buono sui domini di Carlo e contemporaneamente Carlo venne nominato Luogotenente della Linguadoca, da Giovanni II il Buono.\nNonostante i vincoli di parentela con cui Giovanni II aveva cercato di legarlo alla dinastia dei Valois, il marito di Giovanna di Francia, il re di Navarra, Carlo, per tutta la vita, per la discendenza di sua madre, si consider\u00f2 il legittimo erede del trono di Francia e insegu\u00ec il sogno di poter sedere un giorno su quel trono di Francia, che pensava gli spettasse di diritto e per circa trent'anni complott\u00f2, soprattutto col re d'Inghilterra, Edoardo III, per poter scalzare dal trono prima il suocero, Giovanni II il Buono e poi il cognato, il figlio di Giovanni, Carlo V il Saggio.\nGiovanna per\u00f2 mor\u00ec prima di poter vedere tutte le aspettative del marito frustrate, si spense, all'et\u00e0 di trent'anni, ad \u00c9vreux, in Normandia, il 3 novembre 1373, un anno dopo aver dato alla luce la figlia, Bianca, o molto pi\u00f9 probabilmente in seguito al parto della figlia Isabella (di cui per\u00f2 non si conosce l'esatta data di nascita).\nFigli.\nGiovanna a Carlo diede otto figli:\nBibliografia.\nA. Coville, Francia. La guerra dei cent'anni (fino al 1380), in \u00abStoria del mondo medievale\u00bb, vol. VI, 1999, pp.\u00a0608\u2013641."}
{"id": "1552984", "revid": "110936364", "url": "https://it.wikipedia.org/wiki?curid=1552984", "title": "Personaggi di Mobile Battleship Nadesico", "text": "Il seguente \u00e8 un elenco dei personaggi pi\u00f9 importanti della serie di anime e manga \"Mobile Battleship Nadesico\". \nEquipaggio della Nadesico.\nAkito Tenkawa.\n \u00e8 nato su Marte e rimasto orfano dopo che i genitori sono apparentemente morti in un'azione militare. Il suo sogno \u00e8 da sempre stato quello di diventare un abile cuoco. Nonostante lui abbia una nanomacchina che gli permetta di pilotare gli \"Aestivalis\", Akito si rifiuta di diventare un pilota: la sua prima esperienza su un Aestevalis per lui fu traumatica, bench\u00e9 si dimostr\u00f2 particolarmente abile.\nA causa della mancanza di piloti sull'astronave, Akito venne ufficialmente nominato pilota. Fan di \"Gekiganger 3\" fin da bambino, la sua passione per la serie \u00e8 condivisa dal co-pilota Gai Daigoji. Inoltre il capitano della \"Nadesico\" \"Yurika Misumaru\", sua amica d'infanzia, ha una cotta per lui, ma il ragazzo \u00e8 spesso terrorizzato dalle sue avances.\nYurika Misumaru.\n \u00e8 la bellissima ma un po' bizzarra capitano della \"Nadesico\" nonch\u00e9 amica di infanzia di Akito Tenkawa. Innamoratissima di lui, diventa ferocemente gelosa quando qualche altra ragazza mostra interesse nei confronti di Akito, il quale considera l'amica pazza. \nA volte Yurika Misumaru appare anche un po' sciocca, spesso equivocando commenti fatti da altri su di lei come segni di apprezzamento o devozione, e dimenticando o \"romanzando\" eventi che hanno avuto a che fare con lei ed Akito. Nonostante ci\u00f2 \u00e8 un ottimo capitano, ed una costante fonte di incoraggiamento e ispirazione per il resto della truppa.\nRuri Hoshino.\n, la \"fata elettronica\", ha il comando del computer di bordo \"Omoikane\" con cui ha un rapporto quasi affettivo, interrogandolo spesso su questioni che esulano dalla missione della \"Nadesico\". Ruri \u00e8 una bambina-prodigio, totalmente diversa dal resto della truppa, che lei considera nient'altro che idioti. Spesso viene chiamata \"Ruriruri\" da Minato, un altro membro del ponte di controllo. Inoltre coordina il segmento \"Naze Nani Nadesico\" e funge da narratore all'inizio di ogni episodio. Ruri \u00e8 molto fredda e decisamente colta e non le piace fare ci\u00f2 che normalmente piace al resto della truppa. Il suo maggior divertimento sono i videogiochi e parlare con \"Omoikane\". Nel manga \u00e8 Ruri il capitano della \"Nadesico\".\nGai Daigoji.\nGai Daigoji, \u00e8 nato come Jiro Yamada (un nome \"qualunque\" in Giappone), ma ha insistito che Gai Daigoji fosse il nome giusto per la sua anima, convincendo gli altri a chiamarlo cos\u00ec. Gai \u00e8 anche un avido otaku di \"Gekiganger 3\", anche lui come Akito \u00e8 un pilota di \"Aestivalis\", cosa che lo riempie di gioia. Pieno di energia ed orgoglio, sia in battaglia che nella vita di tutti i giorni, ce l'ha con Akito per essere stato scelto come primo pilota, ma diventano amici grazie alla passione per gli anime. Bench\u00e9 uno dei sogni di Gai fosse di morire eroicamente in battaglia, nella realt\u00e0 lui muore senza troppe cerimonie durante una fuga di prigionieri a bordo della \"Nadesico\", colpito da un colpo di pistola. Akito comincer\u00e0 a prendere seriamente la propria missione proprio in seguito alla morte dell'amico.\nMegumi Reinard.\nEx-doppiatrice, ha il compito di ufficiale alle comunicazioni della \"Nadesico\". \u00c8 una ragazza molto gentile e generosa. \u00c8 anche la prima a ricevere attenzioni da parte di Akito, anche se in realt\u00e0 lui non \u00e8 cos\u00ec tanto innamorato come lei pensa, cosa che le procurer\u00e0 una profonda delusione.\nJun Aoi.\nPrimo ufficiale a bordo della \"Nadesico\", Jun \u00e8 profondamente innamorato di Yurika al punto di seguirla a bordo dell'astronave solo per poterla proteggere, anche se in realt\u00e0 il capitano non lo considera altro che un amico. Una gag ricorrente infatti \u00e8 proprio il continuo equivocare le parole di Yurika da parte di Jun, alimentando smisuratamente il proprio amore.\nInez Fressange.\n\u00c8 colei che ha sviluppato il sistema di transizione della \"Nadesico\" per \"Nergal\", prima che Marte fosse invasa dalle Lucertole di Giove. Quando la nave ritorn\u00f2 sul pianeta, lei sal\u00ec a bordo, affermando che i coloni superstiti rifiutavano di salire, convinti che la nave sarebbe stata presto distrutta; in ogni caso, un attacco avvenuto subito dopo uccise tutti coloro che non erano a bordo della nave, e lasciando lei unica superstite. Il suo ruolo \u00e8 di coordinare il segmento \"Naze Nani Nadesico\" insieme a Ruri, come consulente tecnica, tentando di insegnare al resto della truppa il funzionamento della nave.\nRyoko Subaru.\nPilota di \"Aestivalis\", \u00e8 fuggita dalla colonia L2 quando questa \u00e8 stata distrutta dalle Lucertole di Giove, portando con s\u00e9 Izumi Maki e Hikaru Amano. \u00c8 la pi\u00f9 fiera e combattiva delle tre, anche se durante un attacco a sorpresa \u00e8 costretta a chiedere l'aiuto di Akiro, cosa che le fa perdere la stima ed il rispetto di Izumi e Hikaru.\nIzumi Maki.\nPilota di \"Aestivalis\", arriva dalla colonia L2 insieme a Ryoko ed ha uno strano senso dell'umorismo.\nHikaru Amano.\nPilota di \"Aestivalis\", e fan sfegatata di \"Gekiganger 3\", viene espulsa dalla colonia L2, finisce per essere recuperata \"involontariamente\" dalla \"Nadesico\", finendo letteralmente contro Akito.\nNagare Akatsuki.\nNagare entra in scena dopo che la \"Nadesico\" \u00e8 fuggita da Marte; abile pilota di \"Aestivalis\", Nagare salva Akito durante la battaglia, mentre lui era in preda ad un attacco di panico ed incapace di muoversi. Viene presto assegnato alla \"Nadesico\" insieme ad Erina Won, con cui ha una misteriosa relazione. Nonostante non abbia una grande stima per Akito, i due saranno in grado di lavorare insieme in perfetta sintonia.\nHaruka Minato.\nTimoniere principale della \"Nadesico\", ha abbandonato il suo lavoro di segretaria in una importantissima societ\u00e0 per unirsi alla truppa, ritenendola una esperienza pi\u00f9 interessante. Ha una relazione di amore-odio con Goat Hoary. In una occasione aiuta Tsukomo, e si innamora di lui dopo aver litigato con Goat.\nErina Won.\nErina si unisce alla \"Nadesico\" contemporaneamente con Nagare, e anche lei si dimostra un personaggio estremamente irritante. Il suo ruolo sarebbe solo quello di co-timoniere, ma alla fine finisce per comandare su tutti, capitano compreso.\nMr. Prospector.\nIl vero nome di Mr. Prospector non viene mai rivelato, ma il suo ruolo non \u00e8 solo quello di contabile di \"Nergal\" ma anche di ufficiale di reclutamento della \"Nadesico\".\nSeiya Uribatake.\nAsso meccanico, Seiya si unisce alla \"Nadesico\" per sfuggire alle proprie responsabilit\u00e0 con moglie e figli, e allo stesso tempo corteggiare le belle ragazze a bordo. L'unica con cui riesce ad avere una relazione \u00e8 Hikaru.\nGoat Hoary.\nUomo estremamente serio e di poche parole, Goat sembra essere il guardiano della truppa. Ha anche avuto una relazione con Haruka Minato per un periodo. \u00c8 molto forte fisicamente, al punto di riuscire a trasportare due persone contemporaneamente.\nHowmei.\nCapocuoco sulla \"Nadesico\", Howmei \u00e8 responsabile dell'alimentazione della truppa, nonch\u00e9 \"mentore\" di Akito per quanto riguarda tutte le variet\u00e0 di cibi terrestri. Sapendo che ogni pasto che cucina potrebbe essere l'ultimo per la truppa, si impegna sempre per cucinare le cose pi\u00f9 desiderate da tutti.\nItsuki Kazama.\nItsuki arriva come pilota sostituto quando Akito lascia la nave con Megumi, durante il breve periodo natalizio della \"Nadesico\" sulla Terra. \u00c8 conosciuta come una abile pilota.\nAbitanti di Giove.\nTsukumo Shiratori.\nTsukumo \u00e8 il comandante delle forze di Giove nonch\u00e9 pilota di mecha. \u00c8 simile per aspetto e carattere a Gai Daigoji.\nYukina Shiratori.\nYukina \u00e8 la sorella minore di Tsukumo, ed \u00e8 disgustata che il fratello si sia innamorato di una terrestre (Haruka Minato). Per tale ragione si infiltra sulla \"Nadesico\" per assassinare la donna in questione, ma dopo averla incontrata, capisce che persona meravigliosa sia. Quando suo fratello viene ucciso, Minato diventa la sua unica amica. Sembra avere una cotta per Jun.\nGen-Ichiro Tsukuomi.\nMigliore amico di Tsukumo Shiratori e suo compagno di battaglia, litigher\u00e0 con lui, quando questo si innamorer\u00e0 della terrestre Haruka Minato. In seguito credendo che Tsukumo abbia tradito gli abitanti di Giove gli sparer\u00e0 per ordine del vice ammiraglio Hiroki Kusakabi. In seguito a questa azione sar\u00e0 assalito dai dubbi, e nel film \"Il principe delle tenebre\", lo si vedr\u00e0 lavorare nella \"Nadesico\"."}
{"id": "1552985", "revid": "1719883", "url": "https://it.wikipedia.org/wiki?curid=1552985", "title": "Frazionamento dell'aria", "text": "Il frazionamento dell'aria \u00e8 il processo con il quale si divide l'aria nelle sue componenti. Viene di solito eseguito in colonne di distillazione (rettifica dell'aria) poste a valle degli impianti di liquefazione dell'aria, come il \"ciclo di Linde\", basato sull'effetto Joule-Thomson, e il ciclo di Claude.\nEsistono tuttavia anche metodi non criogenici, basati sull'impiego di membrane o di materiali per l'assorbimento di uno o pi\u00f9 componenti. Questi metodi, presenti in commercio dai primi anni ottanta, sono per\u00f2 ancora relativamente poco diffusi.\nIl frazionamento dell'aria si utilizza per ottenere azoto e ossigeno puri per scopi solitamente industriali.\nImpianto di frazionamento.\nL'impianto attualmente in uso \u00e8 costituito da due colonne di distillazione a diversa pressione interna; una delle due \u00e8 a pressione atmosferica, l'altra solitamente intorno alle 4-5 atmosfere. Storicamente sono state usate anche colonne semplici e colonne doppie differenti. Per il processo Claude si usava una colonna diversa: \"colonna Claude\".\nColonna ad alta pressione.\nL'aria gassosa compressa (a circa 200 atm) passa nel ribollitore e viene espansa e inviata nella prima colonna (a pressione pi\u00f9 alta, circa 5 atm). L'aria costituisce il fluido riscaldante del ribollitore. Durante l'espansione si ha raffreddamento e parziale liquefazione.\nLa colonna opera una prima distillazione dell'aria nei suoi due costituenti principali; sul fondo si raccoglie ossigeno al 40% ed azoto al 60%, in testa si raccoglie azoto al 98%.\nLa condensazione dell'azoto in testa viene operata tramite la miscela di ossigeno e azoto prodotta sul fondo della colonna e espansa a pressione atmosferica. La miscela si trova a temperatura pi\u00f9 bassa dell'azoto. Anche l'ossigeno liquido al 40% viene inviato alla seconda colonna, ma ad un piatto intermedio. Parte dell'azoto liquido puro prodotto viene usato come fluido refrigerante nella seconda colonna.\nColonna a pressione atmosferica.\nLa seconda colonna opera una distillazione pi\u00f9 spinta, ottenendo azoto purissimo in testa e ossigeno liquido al 95% al fondo.\nLe due colonne sono poste tradizionalmente sovrapposte, tuttavia negli impianti moderni \u00e8 anche possibile separarle ed utilizzare pompe per inviare l'ossigeno liquido alla testa della colonna ad alta pressione.\nImpianti storici.\nColonna Claude.\nLa colonna Claude era usata nel processo Claude prima dell'introduzione della doppia colonna e si basava sul principio del \"ritorno indietro\" (in francese \"retour en arri\u00e8re\"), dava una separazione peggiore e il processo era meno controllabile. L'aria veniva espansa e parzialmente liquefatta in un contenitore, la frazione gassosa passava in tubi immersi in ossigeno liquido. L'ossigeno condensava per primo e ricadeva nel contenitore, l'azoto condensava dopo finendo in altri raccoglitori. La frazione di aria inizialmente liquefatta veniva mandata in una colonna di rettifica posta al di sopra del sistema. In coda usciva ossigeno che alimentava l'impianto di raffreddamento e in testa l'azoto."}
{"id": "1552987", "revid": "767487", "url": "https://it.wikipedia.org/wiki?curid=1552987", "title": "Colone\u0219ti (Olt)", "text": "Colone\u015fti \u00e8 un comune della Romania di 2.212 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 9 villaggi: B\u0103r\u0103\u0219ti, B\u0103t\u0103reni, C\u00e2rstani, Chelbe\u0219ti, Colone\u0219ti, Gue\u0219ti, M\u0103run\u021bei, N\u0103v\u00e2rgeni, Vlaici."}
{"id": "1552989", "revid": "1305772", "url": "https://it.wikipedia.org/wiki?curid=1552989", "title": "Vetro cavo", "text": "Per vetro cavo si intende un vetro sottoposto ad un processo di riscaldamento graduale tale da far raggiungere alla massa in lavorazione una viscosit\u00e0 di scorrimento sufficiente a permetterne la deformazione spontanea, ovvero ad indurre la deformazione in maniera relativamente facile: tramite insufflaggio in stampi, vuoto pneumatico, gravit\u00e0, manipolazione mediante attrezzature specifiche, eccetera.\nLavorazione.\nIl processo di lavorazione viene detto \"formatura\".\nIl vetro cavo, come il vetro curvo, pu\u00f2 subire alcune lavorazioni prima e dopo il processo di formatura, ma tali lavorazioni sono molto pi\u00f9 limitate rispetto ad un vetro curvo. Ad esempio, un vetro cavo pu\u00f2 essere temprato, ma non pu\u00f2 essere stratificato (per ovvi motivi) tramite l'interposizione di fogli di EVA o PVB. Ovviamente la tempra, come per ogni altro tipo di vetro, dovr\u00e0 essere sempre l'ultima lavorazione di tipo meccanico.\nSuccessivamente alla tempra, il vetro cavo potr\u00e0 essere sabbiato, satinato, colorato con vernici a caldo e/o a freddo.\nCaratteristiche.\nNormalmente dopo la lavorazione il vetro cavo subisce una deformazione controllata, che porta alla realizzazione di un oggetto con elementi di curvatura piuttosto complessi rispetto ad un normale vetro curvo. La curvatura contemporanea lungo i 2 lati di una lastra pu\u00f2 gi\u00e0 essere di per s\u00e9 un elemento sufficiente a definire un vetro come \"cavo\", piuttosto che \"curvo\" (si pensi ad un foglio di carta piegato in modo che i 4 angoli si tocchino).\nCaratteristica ulteriore che distingue il vetro cavo dal vetro curvo \u00e8 che normalmente lo spessore della sezione di un vetro curvo \u00e8 costante su tutta la superficie (il materiale non si \"stira\"), a meno delle tolleranze, mentre per un vetro cavo ci\u00f2 non avviene praticamente mai, date le peculiarit\u00e0 della lavorazione.\nInoltre, a differenza di un vetro curvo, il quale mantiene la trasparenza dopo la lavorazione, il vetro cavo normalmente viene segnato sulla superficie dagli utensili con cui viene lavorato, ovvero dallo stampo con cui viene realizzato e pertanto, qualora sia necessario far riacquistare all'oggetto realizzato la trasparenza originaria, questo deve essere sottoposto ad un ulteriore processo di riscaldamento (normalmente effettuato a fiamma) detto \"ribruciatura\".\nOggetti di vetro cavo.\nEsempi di vetro cavo possono essere oggetti d'arte come bicchieri e vasellame in genere ottenuti con il metodo della soffiatura a bocca (famosissima la lavorazione artigianale delle isole della laguna veneta), ma anche oggetti comuni o di arredo ottenuti in maniera industriale o semi-industriale, come porta-sapone, plafoniere, bicchieri da tavola, boccette, caraffe, lavabi o addirittura piani con vasche integrate ricavate dalla lastra industriale tramite termoformatura."}
{"id": "1552991", "revid": "767487", "url": "https://it.wikipedia.org/wiki?curid=1552991", "title": "Corbu (Olt)", "text": "Corbu \u00e8 un comune della Romania di 2.548 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 5 villaggi: Burdule\u0219ti, Buze\u0219ti, Ciure\u0219ti, Corbu, Milcoveni."}
{"id": "1552994", "revid": "599013", "url": "https://it.wikipedia.org/wiki?curid=1552994", "title": "Joe Thornton", "text": "Fu selezionato come prima scelta assoluta dai Boston Bruins nel draft del 1997, squadra per cui gioc\u00f2 per sette stagioni. Verso la fine del 2005 fu ceduto agli Sharks. Nella stagione 2005-06, trascorsa fra Boston e San Jose, riusc\u00ec ad imporsi nell'Art Ross Trophy e nell'Hart Memorial Trophy, rispettivamente come miglior marcatore della stagione regolare e miglior giocatore del campionato. La visione sul ghiaccio di Thornton, la forza nei tiri, le abilit\u00e0 nei passaggi e lo stile di gioco aggressivo lo hanno portato a diventare uno dei centri pi\u00f9 forti dell'intera lega. Grazie al suo fisico imponente, 193\u00a0cm per 106\u00a0kg, \u00e8 stato soprannominato \"Jumbo Joe\".\nCarriera.\nClub.\nGiovanili.\nThornton crebbe giocando in numerose squadre giovanili partendo dalla sua citt\u00e0 di origine, St. Thomas. Nel suo percorso di formazione dopo gli St. Thomas Travelers si un\u00ec nel 1993-94 agli Elgin-Middlesex Chiefs. Nello stesso anno inizi\u00f2 inoltre a militare nei St. Thomas Stars, squadra della Ontario Hockey Association (OHA), lega seconda solo all'Ontario Hockey League. Nel campionato successivo gioc\u00f2 per gli Stars l'intero campionato, collezionando 104 punti in sole 50 partite.\nIl debutto per Thornton nell'Ontario Hockey League fu nella stagione 1995\u201396, con la maglia dei Sault Ste. Marie Greyhounds. Nella sua prima annata mise a segno 76 punti, vincendo i premi come miglior esordiente della OHL e della Canadian Hockey League. Nella stagione successiva Thornton segn\u00f2 41 reti e totalizz\u00f2 122 punti, secondo nella lega dietro solo a Marc Savard degli Oshawa Generals; quell'anno fu selezionato nel secondo All-Star Team della OHL.\nBoston Bruins (1997\u20132005).\nAl termine della sua seconda stagione in OHL, Thornton fu selezionato in prima posizione assoluta nel corso dell'NHL Entry Draft del 1997 da parte dei Boston Bruins. Disput\u00f2 con i Bruins la sua prima stagione in NHL nel 1997\u201398, tuttavia ebbe difficolt\u00e0 ad inserirsi nella squadra e soffr\u00ec di alcuni acciacchi fisici. La sua prima rete in NHL arriv\u00f2 il 3 dicembre 1997 nel successo per 3-0 contro i Philadelphia Flyers. La sua stagione da rookie termin\u00f2 con il bilancio di 7 punti in 55 partite. Nella stagione successiva Thornton fu capace di dare un impatto maggiore, raggiungendo 41 punti in 81 gare, oltre ad altri 9 punti in 11 gare di playoff.\nThornton divent\u00f2 un vero giocatore chiave per il roster dei Bruins, aumentando ancora nelle due stagioni seguenti il numero di punti collezionati. All'inizio della stagione 2002\u201303 fu nominato capitano della squadra, come successore di Jason Allison, il quale si era trasferito ai Los Angeles Kings nel 2001; la posizione di capitano fu vacante per tutta la stagione successiva alla partenza di Allison. Nella prima stagione da capitano Thornton raggiunse 68 punti in 66 partite. L'anno seguente super\u00f2 per la prima volta l'importante risultato dei 100 punti in stagione regolare, grazie a 36 gol e a 65 assist. Nell'intera lega si classific\u00f2 in terza posizione alle spalle di Peter Forsberg dei Colorado Avalanche e di Markus N\u00e4slund dei Vancouver Canucks.\nHC Davos (2004-2005).\nDopo aver segnato 73 punti in 77 partite nell'annata 2003\u201304, Thornton a causa del lockout della NHL and\u00f2 a giocare per l'HC Davos, squadra della Lega Nazionale A. Fu compagno di linea di due altre stelle della NHL emigrate oltreoceano, Rick Nash e Niklas Hagman. In quell'occasione i grigionesi vinsero il campionato e la Spengler Cup. Da allora Nash e Thornton si tengono in contatto con l'allenatore Arno del Curto e l'HC Davos, Thornton in particolare ogni estate trascorre un mese insieme alla squadra.\nDa Boston a San Jose (2005).\nCon la ripresa della stagione 2005\u201306, Thornton nell'estate del 2005 divenne un free agent, insoddisfatto delle condizioni della franchigia dei Bruins, soprattutto dopo alcune polemiche riguardo alle sue prestazioni nei playoff del 2004. Thornton fu criticato per la sua scarsa leadership, forse a causa dell'attribuzione prematura del ruolo di capitano, e per lo scarso impegno nei playoff rispetto alla stagione regolare. Per l'inizio della stagione successiva trov\u00f2 un accordo di massima con la squadra valido per tre anni.\nI Bruins iniziarono la stagione con diversi problemi di risultati, nelle posizioni basse di classifica; anche per quello il 30 novembre 2005 Thornton fu ceduto agli San Jose Sharks all'interno di uno maxi-scambio, nel quale giunsero in cambio a Boston gli attaccanti Marco Sturm, Wayne Primeau ed il difensore Brad Stuart. Al momento dello scambio Thornton era il capocannoniere dei Bruins, seppure con un breve margine di vantaggio.\nSan Jose Sharks.\nDopo l'arrivo a San Jose, Thornton fece la fortuna degli Sharks, trovando presto l'intesa con l'ala Jonathan Cheechoo. Il 30 marzo del 2006 si guadagn\u00f2 la \"A\" di assistente capitano nell'incontro con i Phoenix Coyotes. Nelle restanti 58 partite di regular season mise a segno ben 92 punti, permettendoglio con i suoi 96 assist e 125 punti di conquistare l'Art Ross Trophy, come miglior capocannoniere della NHL. Egli divenne il primo giocatore a vincere tale trofeo dopo aver cambiato squadra durante la stagione. Grazia anche all'aiuto di Thornton, Cheechoo conquist\u00f2 il Maurice Richard Trophy, grazie alle 56 reti. Nei playoff, tuttavia, Thornton fu ancora una volta criticato per il suo gioco, capace di produrre solo due gol e sette assist in 11 partite. Al termine della stagione ricevette anche il premio come MVP della stagione regolare, l'Hart Memorial Trophy. Come l'Art Ross, anche l'Hart Memorial fu vinto per la prima volta da un giocatore militante in due squadre durante la stessa stagione.\nThornton cominci\u00f2 l'annata 2006\u201307 come capitano alternativo stabile, ma lott\u00f2 contro un fastidioso infortunio all'alluce guarito nel gennaio del 2007. Dopo la guarigione Thornton ritorn\u00f2 a piena disposizione della squadra, giungendo per\u00f2 in seconda posizione come miglior cannoniere alle spalle di Sidney Crosby, autore di 6 punti in pi\u00f9 di lui. Grazie per\u00f2 ai suoi 92 assist Thornton divent\u00f2 il terzo giocatore della storia in NHL capace di concludere due stagioni consecutive con oltre 90 assist seasons, dopo Wayne Gretzky e Mario Lemieux.\nDopo i playoff, dove furono eliminati dai Detroit Red Wings, Thornton firm\u00f2 un'estensione del contratto per tre stagioni da 21,6 milioni di $, valido fino al giugno 2011. Nel 2007-08 Thornton marc\u00f2 96 punti (29 gol e 67 assist), mentre l'anno successivo fu eletto capitano della selezione della Western Conference nell'NHL All-Star Game di Montr\u00e9al.\nNel settembre del 2009, gli Sharks acquistarono Dany Heatley dagli Ottawa Senators, in cambio dell'ex-compagno di linea Jonathan Cheechoo, l'ala Milan Mich\u00e1lek ed una scelta al secondo giro. Thornton, Heatley, ed il capitano Patrick Marleau trovarono subito l'accordo, ottenendo una delle migliori stagioni regolari della storia della franchigia. Gli Sharks infatti giocarono i playoff 2010 con il miglior ranking nella Western Conference per il secondo anno consecutivo. Furono eliminati in finale di conference dai futuri campioni, i Chicago Blackhawks.\nPrima dell'inizio della stagione 2010-11, il 7 ottobre 2010, Thornton fu scelto come nuovo capitano degli San Jose Sharks, l'ottavo della franchigia. Nove giorni pi\u00f9 tardi firm\u00f2 un nuovo contratto da tre anni per 21 milioni di $. Thornton firm\u00f2 all'inizio della stagione il suo quarto \"hat trick\" in NHL contro Martin Brodeur nel successo per 5-2 contro i New Jersey Devils. Nel corso della stagione super\u00f2 Marleau nella classifica di miglior assistman della storia degli Shark. Thornton firm\u00f2 il suo 1.000\u00ba punto con una rete contro i Phoenix Coyotes l'8 aprile 2011.\nDurante il lockout della stagione 2012-13 Thornton fece ritorno in Svizzera con Rick Nash all'HC Davos, disputando 33 incontri per un totale di 36 punti. Nel mese di dicembre prese parte anche alla Coppa Spengler 2012, giungendo in finale contro il Team Canada, vincitore del trofeo.\nNazionale.\nThornton fu selezionato per la nazionale U-20 in occasione del Campionato mondiale di hockey su ghiaccio Under-20 1997 in Svizzera, nonostante avesse allora solo diciotto anni. In sette partite registr\u00f2 quattro punti, conquistando la medaglia d'oro. Due anni pi\u00f9 tardi arriv\u00f2 l'esordio nella nazionale maggiore, ne mondiali del 2001 in Germania. Thornton in sei partite fece un gol ed un assist, ed il Canada fu eliminato ai quarti di finale dagli Stati Uniti.\nLa sua convocazione successiva fu per la World Cup of Hockey 2004. Grazie anche al suo gol e ai cinque assist in sei partite, il Canada ebbe la meglio in finale per 3-2 sulla Finlandia. Nei mondiali del 2005 in Austria, Thornton fu il capocannoniere con sei reti e dieci assist in 9 partite, e fu nominato MVP del torneo. Il Canada giunse in quell'occasione alla medaglia d'argendo, sconfitta in finale per 3-0 dalla Repubblica Ceca.\nThornton fece il suo esordio olimpico a Torino nel 2006. Per il Canada segn\u00f2 3 punti in 6 partite, per poi essere sconfitti dalla Russia nei quarti. Fu richiamato per le olimpiadi di Vancouver del 2010. Thornton gioc\u00f2 nella stessa linea dei suoi compagni di squadra Dany Heatley e Patrick Marleau, oltre ad avere nel roster in difesa anche Dan Boyle. Thornton in sette partite fece un gol ed un assist, conquistando per il Canada la medaglia d'oro.\nVita privata.\nThornton \u00e8 sposato con Tabea Pfendsack, conosciuta durante la sua permanenza in Svizzera nella stagione 2004-2005. La coppia ha una figlia, Ayla, nata il 14 luglio 2010. Nato a London, nell'Ontario, Thornton ha ricevuto la cittadinanza statunitense nel luglio del 2009 durante una cerimonia a Campbell, piccolo centro fuori San Jose. Joe e l'ex-compagno di squadra Scott Thornton sono cugini.\nStatistiche.\n\"Statistiche aggiornate ad aprile 2012.\""}
{"id": "1552997", "revid": "293377", "url": "https://it.wikipedia.org/wiki?curid=1552997", "title": "Calciatore dell'anno (SFWA)", "text": "Giocatore dell'anno della SPWA (ing. SFWA Footballer of the Year o Scottish Football Writers' Association Footballer of the Year) \u00e8 un premio calcistico assegnato ai giocatori che militano nella \"Scottish Premier League\".\nA differenza del Scottish Professional Footballers' Association Players' Player of the Year, il premio viene assegnato al termine di un sondaggio condotto tra i membri della Scottish Football Writers' Association."}
{"id": "1553001", "revid": "767487", "url": "https://it.wikipedia.org/wiki?curid=1553001", "title": "Coteana", "text": "Coteana \u00e8 un comune della Romania di 2.936 abitanti, ubicato nel distretto di Olt, nella regione storica della Muntenia."}
{"id": "1553008", "revid": "718859", "url": "https://it.wikipedia.org/wiki?curid=1553008", "title": "Argenno", "text": "Nella mitologia greca, Argenno o Arginno era il nome di uno dei giovani della Beozia, noto per la sua bellezza.\nIl mito.\nArgenno era un ragazzo dalla grande bellezza. Un giorno egli si trovava nell'Aulide dove la flotta achea aspettava di poter salpare per raggiungere Troia che avevano giurato tra loro di distruggere. Il capo supremo dell'armata, Agamennone, not\u00f2, in quei luoghi, Argenno e si innamor\u00f2 perdutamente di lui. Raggiunse il ragazzo presso le rive del fiume Cefiso, cerc\u00f2 di sedurlo, ma non vi riusc\u00ec perch\u00e9 il giovane, determinato a sfuggirgli, mor\u00ec annegando nelle sue acque. Agamennone addolorato, eresse in suo nome un tempio solenne dedicato ad Afrodite."}
{"id": "1553010", "revid": "1745361", "url": "https://it.wikipedia.org/wiki?curid=1553010", "title": "Armeno (mitologia)", "text": "Nella mitologia greca, Armeno secondo una delle versioni del mito era un argonauta compagno di avventure di Giasone.\nIl mito.\nArmeno, un tessalo del lago Bebe, secondo tale versione rispose all'appello lanciato da Giasone e partecip\u00f2 come tanti altri eroi al viaggio sino alla Colchide per recuperare il vello d'oro.\nAll'inizio non si distinse per imprese o atti eroici, ma al ritorno abbandon\u00f2 i compagni per fondare un vasto regno che poi chiam\u00f2 il luogo intero a suo nome, Armenia. Armeno in seguito eresse alle porte di una citt\u00e0 dei monumenti in onore di chi gli permise di realizzare questo suo sogno, Giasone.\nInterpretazione e realt\u00e0 storica.\nIn realt\u00e0 non ci sono mai stati rapporti con tale Armeno e l'Armenia."}
{"id": "1553011", "revid": "110157", "url": "https://it.wikipedia.org/wiki?curid=1553011", "title": "Cr\u00e2mpoia", "text": "Cr\u00e2mpoia \u00e8 un comune della Romania di 3.709 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 2 villaggi: Buta e Cr\u00e2mpoia."}
{"id": "1553012", "revid": "287204", "url": "https://it.wikipedia.org/wiki?curid=1553012", "title": "Crampoia", "text": ""}
{"id": "1553014", "revid": "767487", "url": "https://it.wikipedia.org/wiki?curid=1553014", "title": "Argone", "text": "Nella mitologia greca, Argone era il nome di uno dei discendenti di Eracle, uno degli Eraclidi.\nIl mito.\nSotto la definizione di Eraclidi rientrano tutti i discendenti di Eracle che ancora giovani furono perseguitati da Euristeo, il fratello dell'eroe che l'odiava ritenendolo favorito dalla sorte.\nArgone era figlio di Alceo, non l'Alceo figlio di Perseo, ma un altro.\nL'eroe, uno dei pi\u00f9 attivi fra i figli dell'eroe, che pi\u00f9 degli altri si distinse in guerra, alleatosi con i giovani compagni una volta sconfitto Euristeo, decisero il da farsi ed invasero il Peloponneso."}
{"id": "1553015", "revid": "183694", "url": "https://it.wikipedia.org/wiki?curid=1553015", "title": "Robin Hartshorne", "text": "Hartshorne \u00e8 un geometra algebrico che ha studiato con Oscar Zariski, David Mumford, Jean-Pierre Serre e Alexander Grothendieck.\nNel 1963 si laurea presso l'Universit\u00e0 di Princeton e diventa in seguito Junior Fellow presso l'Universit\u00e0 di Harvard, dove insegna per molti anni. Negli anni 70 si sposta presso la Universit\u00e0 della California (Berkeley). \u00c8 attualmente in pensione.\nHartshorne \u00e8 l'autore del popolare \"Algebraic Geometry\", testo di riferimento per molti matematici sulla teoria degli schemi."}
{"id": "1553023", "revid": "8911", "url": "https://it.wikipedia.org/wiki?curid=1553023", "title": "\u0392-galattosidasi", "text": ""}
{"id": "1553025", "revid": "85619909", "url": "https://it.wikipedia.org/wiki?curid=1553025", "title": "Superficie apparente", "text": "Una superficie apparente \u00e8 una superficie (matematica) cos\u00ec come viene vista da un punto di osservazione O avente un angolo \u03b1 tra la direzione del punto di osservazione e la normale alla superficie stessa.\nLa sensazione, anche istintiva, che tutti noi abbiamo \u00e8 che una superficie appaia sempre pi\u00f9 piccola man mano che ci si allontani dalla normale alla superficie nella scelta del punto di osservazione. La superficie appare pi\u00f9 piccola in modo direttamente proporzionale al coseno dell'angolo \u03b1 tra la normale alla superficie stessa e la direzione del punto di osservazione. Siccome cos(0) = 1 e cos(90) = 0, quando si osserva una superficie in direzione perpendicolare ad essa si ha la sensazione massima possibile della sua dimensione e quando la si osserva da un punto spostato di 90 gradi dalla normale ad essa, questa non apparir\u00e0 pi\u00f9 come una superficie, ma sembrer\u00e0 essere un segmento."}
{"id": "1553035", "revid": "339392", "url": "https://it.wikipedia.org/wiki?curid=1553035", "title": "Associazione Sportiva Scafatese Calcio", "text": ""}
{"id": "1553039", "revid": "2184720", "url": "https://it.wikipedia.org/wiki?curid=1553039", "title": "In bianco e nero", "text": "In bianco e nero \u00e8 una canzone della cantautrice catanese Carmen Consoli, primo singolo estratto dal suo quarto album \"Stato di necessit\u00e0\" del 2000.\nIl brano ha partecipato al Festival di Sanremo 2000, piazzandosi settimo e sancendo finora l'ultima apparizione della cantante alla manifestazione in qualit\u00e0 di concorrente.\nLa canzone compare anche nell'album live \"Eco di sirene\", pubblicato il 13 aprile 2018.\nIl brano.\n\u00c8 stato frequentemente trasmesso in radio, raggiungendo la posizione numero 1 dell'airplay."}
{"id": "1553040", "revid": "1957733", "url": "https://it.wikipedia.org/wiki?curid=1553040", "title": "Digital hardcore", "text": "Il digital hardcore \u00e8 un genere musicale nato dall'incontro tra l'hardcore punk e varie forme di musica elettronica sviluppatosi in Germania nei primi anni novanta.\nCaratteristiche.\nIl digital hardcore \u00e8 solitamente rapido e aggressivo, combinando la rapidit\u00e0 e la potenza di hardcore punk e riot grrrl con vari sottogeneri dell'elettronica, in particolare hardcore techno, drum and bass e industrial rock.\nPermane l'utilizzo delle chitarre elettriche, abbinate a campionatore, sintetizzatore e drum machine, mentre spesso sono assenti basso e batteria. La voce \u00e8 frequentemente in scream, e spesso gli artisti di questo genere sono simpatizzanti del comunismo e dell'anarchismo.\nStoria.\nAnni novanta.\nIl digital hardcore fu definito dagli Atari Teenage Riot formatisi a Berlino nel 1992. Il frontman del complesso, Alec Empire, coni\u00f2 il termine e nel 1994 fond\u00f2 l'etichetta indipendente Digital Hardcore Recordings. In questo modo vari altri gruppi con uno stile simile a quello degli ATR firmarono con la DH Recordings, e il genere divenne popolare nell'underground grazie anche ad alcuni piccoli festival specializzati che si andavano organizzando. Vers\u00f2 la met\u00e0 degli anni 90, il genere usc\u00ec dai confini della Germania, ed inizi\u00f2 a diffondersi in altri paesi d'Europa e nel mondo, e nacquero etichette discografiche specializzate in questo genere, tra cui Gangster Toons Industries, Praxis Records, Cross Fade Enter Tainment, Drop Bass Network e Bloody Fist. I lavori successivi di Alec Empire, prodotti attraverso queste etichette, contribuirono alla nascita del breakcore \nAltri importanti artisti digital hardcore di questo periodo furono Christoph De Babalon, Cobra Killer, EC8OR, Hanin Elias, Lolita Storm, Nic Endo, The Panacea e The Mad Capsule Markets.\nAnni duemila.\nIn seguito il digital hardcore si espanse, evolvendo dalla scena locale di Berlino ad un movimento underground internazionale. Ad esempio, la colonna sonora del film \"Threat\" fu composta in larga parte da artisti digital hardcore, assieme ad alcuni gruppi metalcore. In anni recenti si sono sviluppati anche generi di fusione: James Plotkin, Dave Witte e Phantomsmasher hanno combinato il digital hardcore con il grindcore. Altri gruppi digital hardcore del nuovo millennio sono Ambassador 21, Left Spine Down, Motormark, Phallus \u00dcber Alles, Rabbit Junk, Schizoid, The Shizit, Moshpit, Tuareg Geeks e Ultramerda."}
{"id": "1553043", "revid": "223454", "url": "https://it.wikipedia.org/wiki?curid=1553043", "title": "Alternative Dance", "text": ""}
{"id": "1553046", "revid": "151504", "url": "https://it.wikipedia.org/wiki?curid=1553046", "title": "Mattonella", "text": ""}
{"id": "1553048", "revid": "1971044", "url": "https://it.wikipedia.org/wiki?curid=1553048", "title": "Canale Ladoga", "text": "Il canale Ladoga (lingua russa: \"\u041b\u0430\u0434\u043e\u0436\u0441\u043a\u0438\u0439 \u043a\u0430\u043d\u0430\u043b\") \u00e8 la denominazione di un canale artificiale di circonvallazione dal lato della riva meridionale, del lago Ladoga. Esso \u00e8 parte del canale Volchov - Baltico che fu iniziato nel 1709.\nLa via d'acqua.\nLe turbolenze atmosferiche dell'autunno russo sul lago Ladoga come gli insidiosi banchi di sabbia e detriti nelle zone dello sbocco di uscita del fiume dal lago ne rendevano pericolosa la navigazione e procuravano frequenti perdite di navi, merci e vite umane. Le relativamente basse, prevalenti profondit\u00e0 di 8\u00a0\u2013 10 metri facevano nascere corte ma ripide onde, che spesso rendevano impossibile alle numerose ed usuali grosse navi a chiglia piatta di entrare nel lago attraverso la Neva o lo sbocco del fiume Svir'.\nCon l'incremento del traffico merci dalla zona centrale della Russia alla nuova capitale San Pietroburgo e al mare Baltico si moltiplicarono le richieste di vie d'acqua pi\u00f9 sicure, cosicch\u00e9 furono impegnati abili ingegneri nel piano di nuove vie d'acqua.\nIl vecchio canale Ladoga.\nIl 22 maggio 1719 lo zar Pietro il Grande inaugur\u00f2 presso Novaja Ladoga l'avvio dei lavori di un canale di circa quattro chilometri al di sopra dell'immissione del fiume Volchov nel lago Ladoga.\nLa supervisione sulla costruzione del canale fu affidata al governatore generale di San Pietroburgo Menschikov e la direzione dei lavori al maggior generale Grigori Skornjakow-Pisarew. I lavori si trascinarono per anni senza che fossero fatti passi significativi. Dopo che si manifestarono i dubbi sulle capacit\u00e0 di Pisarews di condurre i lavori e che il senato, alla fine del 1722, respinse una perizia conclusiva in merito, lo zar decise di compiere egli stesso una ispezione. Allorch\u00e9 lo zar nel 1723 si fu convinto personalmente dell'inetta gestione dei lavori da parte di Skornjakow-Pisarew, lo fece arrestare e trasfer\u00ec la direzione dei medesimi all'allora generale oldenburghese, in servizio presso l'esercito russo, conte Burkhard Christoph von M\u00fcnnich, ingegnere e uomo politico. M\u00fcnnich fino ad allora aveva dato prova di essere idoneo con i piani di fortificazione del porto di Kron\u0161tadt, della navigabilit\u00e0 della Neva e della costruzione di una chiusa su questo fiume.\nDa quel momento in poi i lavori procedettero spediti, sebbene M\u00fcnnich dovesse continuamente affrontare gli intrighi di Menschikov. Con la presa del potere da parte di Caterina I di Russia (1725), a causa dell'aumentata influenza di Menschikov, i finanziamenti furono sospesi e la mano d'opera specializzata, a dispetto delle promesse, ritirata. Per la costruzione degli impianti del canale furono impiegati saltuariamente, da allora innanzi, 15\u00a0000 fra soldati e civili. La loro mortalit\u00e0 fu straordinariamente alta ed i defunti furono inumati \"in loco\" negli argini.\nGi\u00e0 nel 1728 inizi\u00f2 la navigazione nel canale. Nel 1732, ora sotto il governo della zarina Anna, il canale pot\u00e9 essere aperto al traffico nautico per la sua intera lunghezza di 110\u00a0km., con le sue 32 chiuse. Il canale corre su un lungo tratto in prossimit\u00e0 della riva sud del lago Ladoga. Esso presenta una larghezza di 20 metri ed ha una profondit\u00e0 originale di pi\u00f9 di 2 metri. Lungo la sua strada attraversa pi\u00f9 fiumi ed acquitrini.\nPer migliorare la portata del canale, nel 1734 fu modificato il suo sbocco nella Neva. Nel 1736 fu costruita una chiusa a quattro camere in granito e realizzata una \"bretella\" sulla Neva (Piccolo canale della Neva, \"\u041c\u0430\u043b\u043e\u043d\u0435\u0432\u0441\u043a\u0438\u0439 \u043a\u0430\u043d\u0430\u043b\") con una chiusa a due camere.\nLa costruzione con mezzi primitivi di 100 verste (circa 107\u00a0km) di una alzaia fiancheggiante a tratti il canale si trascin\u00f2 per circa 13 anni.\nUn altro tronco del canale (\"Vecchio Sjaskanal\" \"\u0421\u0442\u0430\u0440\u043e\u0441\u044f\u0441\u044c\u0441\u043a\u0438\u0439 \u043a\u0430\u043d\u0430\u043b\") fra i fiumi Volkov e Sjas fu realizzato fra il 1766 ed il 1802.\nDal 1802 al 1810 fu quindi realizzata la \"circonvallazione Ladoga\" con la realizzazione di un tronco del canale (il \"Vecchio canale Swir\" \"\u0421\u0442\u0430\u0440\u043e\u0441\u0432\u0438\u0440\u0441\u043a\u0438\u0439 \u043a\u0430\u043d\u0430\u043b\") dalla foce del Sjas fino a quella dello Svir'.\nIl nuovo canale Ladoga.\nPi\u00f9 tardi, quando verso il 1842 le acque del canale furono solcate dalla prima imbarcazione a vapore, il canale si rivel\u00f2 troppo stretto e anche troppo poco profondo, cos\u00ec esso fu nuovamente ampliato. Dal 1866 al 1883 fu realizzato un nuovo, pi\u00f9 ampio canale. Esso corre a nord del vecchio canale e segue, parzialmente in prossimit\u00e0, la riva del lago. In un tratto \u00e8 separato dal lago solo da un terrapieno. Il nuovo canale offre ora alla navigazione anche il vantaggio di un attraversamento pi\u00f9 veloce, poich\u00e9 fu realizzato senza chiuse.\nEsso fu parte del Mariinski-Kanal, un precursore del canale Volga-Baltico.\nOggi.\nNel 1953, nella citt\u00e0 di Schl\u00fcsselburg, ribattezzata \"Petrokrepost\" fu eretto dinnanzi all'approdo del traghetto sulla Neva sulla vecchia chiusa del canale una statua di Pietro il Grande come dono della citt\u00e0 di Leningrado in occasione del suo 250 anniversario.\nIl nuovo canale Ladoga \u00e8 ancora oggi (anno 2007) in funzione, mentre il vecchio canale sta andando via via in rovina. Interi tratti dello scavo del canale sono stati riempiti o fungono da bacino di depurazione. I piani per il ripristino sono ostacolati dalle scarse disponibilit\u00e0 finanziarie.\nBibliografia.\nMolto del contenuto di questo articolo proviene dalla traduzione dell'articolo equivalente della Wikipedia in lingua tedesca. I riferimenti che seguono sono citati da quell'articolo in tedesco:"}
{"id": "1553049", "revid": "465169", "url": "https://it.wikipedia.org/wiki?curid=1553049", "title": "L'ultimo bacio (singolo)", "text": "L'ultimo bacio \u00e8 una canzone della cantautrice Carmen Consoli, estratto dal suo quarto album \"Stato di necessit\u00e0\" del 2000. Il brano fa da colonna sonora del film omonimo \"L'ultimo bacio\" di Gabriele Muccino, in cui la Consoli ha anche un piccolo ruolo.\nLa canzone compare anche nell'album live \"Eco di sirene\", pubblicato il 13 aprile 2018.\nDescrizione.\nLa canzone, una delle pi\u00f9 ricordate della \"cantantessa\", \u00e8 la storia di un addio, coraggioso perch\u00e9 forse unica soluzione, e sigillato appunto da un ultimo bacio sotto la pioggia, che si confonde con le lacrime, mascherandole. Come sottofondo della scena, il fischiare del vento sembra una sinfonia di violini. \nA questo proposito il brano cita un verso del brano \"Piove\" (\"mille violini suonati dal vento...\"), portato al successo da Domenico Modugno.\n\"L'ultimo bacio\" \u00e8 una ballata malinconica e molto romantica, formalmente molto diversa dal solito stile rock melodico della Consoli. Elemento distintivo dello stile della cantante catanese \u00e8 il linguaggio particolarmente ricercato ed elegante, a rendere pi\u00f9 solenne e suggestiva la scena descritta.\nVideo musicale.\nGirato dal regista Davide Marengo, il video de \"L'ultimo bacio\" \u00e8 girato sul set del film, durante le scene relative al primo incontro fra Stefano Accorsi e Martina Stella, mentre sullo sfondo si vede la cantante, vestita di rosa e con una coroncina di fiori sulla fronte, cantare e osservare le scene intorno a lei, senza essere vista, quasi fosse un fantasma. L'unico momento di interazione della cantante con l'ambiente, \u00e8 quando raccoglie in braccio un furetto e lo accarezza."}
{"id": "1553050", "revid": "123930188", "url": "https://it.wikipedia.org/wiki?curid=1553050", "title": "Episodi di E.R. - Medici in prima linea (nona stagione)", "text": "La stagione \u00e8 andata in onda negli USA sulla NBC dal 26 settembre 2002 al 15 maggio 2003. In Italia la stagione \u00e8 andata in onda su Rai 2 dal 22 settembre 2003 al 1\u00ba dicembre 2003.\nMekhi Phifer, dopo essere apparso come personaggio ricorrente negli ultimi tre episodi della stagione precedente, entra nel cast regolare.\nLa teoria del caos.\nTrama.\nGli eventi riprendono da dove si era conclusa la stagione precedente: l'ospedale rimane ancora sigillato, mentre il Centro per il Controllo delle Malattie indaga sulla misteriosa e mortale patologia che obbliga John, Abby e gli altri alla quarantena. Mentre Susan inizialmente \u00e8 lasciata sola a combattere per salvare un paziente, John e Abby si abbandonano al loro romantico destino nei giorni che trascorrono in reparto con Jing-Mei, Gregory e il sempre presente barbone Stan. Nel frattempo Elizabeth, da poco vedova, si sforza di adattare le sue competenze alla natia Inghilterra; la donna \u00e8 tenuta d'occhio dagli attenti genitori. Robert, in attesa di un'eliambulanza, viene gravemente ferito dal rotore posteriore del mezzo che gli amputa di netto il braccio.\nIl posto di Elizabeth.\nTrama.\nIl caos regna sovrano al pronto soccorso, che \u00e8 sovraccaricato di pazienti dopo che un altro ospedale \u00e8 stato chiuso. Elizabeth compie un emozionante ritorno, mentre l'aggressivo Gregory irrita i colleghi resuscitando la vittima di attacco cardiaco gi\u00e0 dichiarata deceduta. Appena la riservata Elizabeth vede il pronto soccorso per la prima volta dopo la morte di Mark, si scontra con una turbata Kerry. Nel frattempo, John e la vivace Abby duramente cercano di celare la loro crescente attrazione reciproca; Michael riceve una significativa lezione mentre svolge un turno a psichiatria; Robert affronta una difficile nuova sfida: recuperare l'uso del braccio dopo il trauma subito.\nInsurrezione.\nTrama.\nDopo che un arrabbiato tossicodipendente punta una pistola su Jing-Mei e sugli altri membri dello staff John, infuriato, guida una piccola rivolta atta a protestare contro la negata installazione in reparto dei metal detectors. La protesta mette a rischio la vita di alcuni pazienti. Altrove, Susan confessa ad un'anziana e stanca donna che il figlio purtroppo sta morendo a causa del morbo di Huntington, lo stesso che ha ucciso il padre dell'uomo. Gregory cerca di salvaguardare il fratello, disabile nello sviluppo; pi\u00f9 tardi conforta Jing-Mei dopo la sua brutta avventura con il tossicomane. John si occupa di una prostituta dodicenne; il fratello di Abby d\u00e0 una lunga occhiata al reparto quando arriva in visita al County General.\nUn quarto d'ora di celebrit\u00e0.\nTrama.\nIl giovane Michael si occupa del trattamento di un'anziana paziente, spesso sotto le sue cure; pi\u00f9 tardi litiga con Gregory quando quest'ultimo fa ricoverare un giovane ranger che ha tentato il suicidio in psichiatria, mentre Michael aveva promesso di aiutarlo in altro modo. Similmente, un protettivo John si agita quando scopre che la fidanzata Abby si \u00e8 sbronzata ad una festa con le colleghe. Altrove, Kerry non \u00e8 pi\u00f9 lei poich\u00e9 continua a commettere imbarazzanti errori, addirittura sotto l'occhio vigile di una telecamera che promuove l'uso del vaccino antinfluenzale; Luka si prende cura di una bambina che ha delle difficolt\u00e0 renali, ma sembra pi\u00f9 interessato alla madre della ragazzina; Elizabeth cura la moglie di un anziano cittadino che soffre di Alzheimer.\nInfezione mortale.\nTrama.\nUn incendio sospetto ad Halloween riempie il pronto soccorso di pazienti, tutti bizzarramente mascherati, frustrando molto Gregory. Nel frattempo un insoddisfatto Robert che non \u00e8 ancora riuscito a recuperare la piena funzionalit\u00e0 del braccio, permette che la sua recente ferita interferisca col suo giudizio quando dirige Elizabeth in un'operazione su un ragazzo con una fascite necrotizzante. Altrove, l'infermiera Chuny minaccia di denunciare un danno commesso da Luka, che deve anche curare una non pi\u00f9 giovane madre che non accetta che il suo neonato non sopravviva al parto. Abby e John si abbigliano con suggestivi costumi adatti alla giornata. Lo staff d\u00e0 il benvenuto ad un nuovo tirocinante di chirurgia molto fuori corso, Paul Nathan, che cerca di superare un brutto handicap fisico, il morbo di Parkinson.\nNon arrendersi.\nTrama.\nElizabeth ha degli screzi con il suo nuovo studente di chirurgia, riguardanti il suo intervento nelle cure di una giovane donna che aveva firmato un documento in cui non voleva essere rianimata. Anche John si scontra con l'uomo. Abby \u00e8 meravigliata dal comportamento eccentrico del fratello Eric, in visita a Chicago con la nuova fidanzata; inoltre viene a conoscenza di una denuncia ufficiale fatta da un'infermiera ai danni di Luka, il suo ex fidanzato. Gregory conforta Jing-Mei dopo che la dottoressa \u00e8 stata minacciata da un paziente; Elizabeth sospetta che una quattordicenne, trovata priva di sensi alla fermata della metropolitana, sia stata violentata. Il padre per tutelare la figlia chiede alla dottoressa di tacere l'accaduto, ma la verit\u00e0 \u00e8 che la ragazza ha preso la ketamina volontariamente per esaltare l'esperienza del sesso di gruppo.\nGuai per Abby.\nTrama.\nMentre Abby teme il peggio quando il fratello malato scompare improvvisamente, John e Jing-Mei curano una spaventata baby sitter immigrata cinese. I medici sospettano che la ragazza sia stata violentata dal suo datore di lavoro, ma la realt\u00e0 supera l'immaginazione. Altrove Nathan, il nuovo medico, lottando per superare il suo handicap fisico, cerca di aiutare in pronto soccorso: i suoi consigli ai pazienti per\u00f2 non sono apprezzati dai colleghi. Luka non sembra capace di calmare i suoi appetiti sessuali, ma la sua ammirabile dedizione nel cercare di trovare un'oculista per una giovane vittima di una sparatoria lo caccia in guai pi\u00f9 seri; Michael e la dottoressa Harkins iniziano un gioco per comparare le loro conoscenze mediche; Kerry riceve delle attese buone notizie: \u00e8 incinta.\nIl cuore di Toby.\nTrama.\nL'incubo familiare di Abby continua quando, con Michael, va in una base militare nel Midwestern alla ricerca del fratello disertore. L\u00ec incontra nuovamente la madre ed insieme cercano di sventare la corte marziale che incombe su di lui. Il sospetto che soffra dello stesso disturbo mentale della madre, prende sempre pi\u00f9 corpo. Nell'innevato ospedale di Chicago, invece, John lotta per lasciare la citt\u00e0 e raggiungere la fidanzata; Elizabeth al contrario cura un'intera famiglia, travolta da un camionista mentre costruivano un pupazzo di neve. La dottoressa cerca di aiutare il padre a prendere una decisione di vitale importanza, nel frattempo simpatizza con il dottor Nathan, che deve vedersela con l'aggravarsi dei sintomi del morbo di Parkinson.\nAffari di famiglia.\nTrama.\nAbby soffre molto quando la problematica madre interferisce con le cure in ospedale psichiatrico del fratello bipolare, lo vuole infatti riportare con s\u00e9 nel Minnesota. Pratt si occupa di una ragazzina spaventata, ferita insieme al padre in un incidente d'auto. Il padre muore durante l'intervento e la giovane si ritrova sola al mondo dato che la madre l'ha abbandonata anni prima. Si scopre poi che la ragazzina nasconde un terribile segreto: \u00e8 in realt\u00e0 un maschio e solo il padre l'accettava per quello che era. La madre verr\u00e0 contattata in quanto parente pi\u00f9 prossima e porter\u00e0 il figlio a vivere con la sua nuova famiglia, non prima di avergli tagliato i capelli e costretto ad un'identit\u00e0 sessuale che non gli appartiene. In seguito Pratt si prende carico del problema del fratello Leon, licenziato dal lavoro. Nel frattempo un dissoluto Luka stringe un improbabile patto con un'anziana donna sola, che gli offre un assegno di ben 10.000 dollari. Jing-Mei \u00e8 pervasa da tristi ricordi quando un bambino viene abbandonato nel pronto soccorso, mentre la paziente di Susan \u00e8 vittima di violenza domestica da parte del figlio.\nIl passato che torna.\nTrama.\nL'episodio, a spezzoni, racconta gli eventi accaduti appena prima di Natale, in ordine cronologico inverso. La turbolenta vita di Luka, che sta smaltendo una sbornia, si avvicina alla tragedia quando la sua auto accidentalmente ne colpisce un'altra sulla strada ghiacciata. I passeggeri, padre e figlio, sono feriti; Luka intanto si accorge che Erin Harkins, la tirocinante del pronto soccorso che era in macchina con lui, ha lesioni interne. Al pronto soccorso, il medico lotta per aiutare un giovane malato, che combatte per la sua vita. Abby e l'intero staff del reparto si occupano di un paio di nani molto belligeranti e di una giocatrice di hockey con una ferita alla testa.\nQualcuno su cui contare.\nTrama.\nQuando Gregory \u00e8 sorpreso a portare una pistola nel pronto soccorso, John si sente obbligato a difenderlo. Il comportamento eccentrico del collega per\u00f2 fa cambiare idea al medico. Nel frattempo Kerry spera di riuscire a nascondere la sua gravidanza, ma complicazioni fisiche possono compromettere i suoi piani. Alcune perdite di sangue la mettono in allarme, e la donna scopre, con l'aiuto di Abby, di aver perso il bambino. Altrove, Susan tiene d'occhio un paziente autolesionista, che ammette di molestare i bambini; Luka, profondamente colpito dalle sue negligenze, viene avvertito da Robert di non ammettere le sue colpe ai familiari di un paziente che ha curato; Jing-Mei si occupa di alcuni studenti di matematica in overdose di Ritalin; Michael si confronta con una giovane moglie che ha dei progetti per il molto anziano marito morente.\nL'assessore.\nTrama.\nKerry \u00e8 presa tra due fuochi quando un influente assessore, arrivato al pronto soccorso per una caduta, risulta positivo al test della sifilide. L'informazione probabilmente potrebbe diventare di dominio pubblico. Nel frattempo, John \u00e8 impressionato quando incontra un anziano ed irascibile medico, che gestisce una clinica in citt\u00e0. Altrove Luka, a fin di bene, piega la sua morale ingannando un paziente, e dicendogli che la moglie in stato terminale \u00e8 gi\u00e0 morta; Gregory decide da solo di invitare il figlio tossicodipendente di una madre morente al suo capezzale, mentre tiene d'occhio il fratello mentalmente disturbato che ha ottenuto un nuovo lavoro; Kerry e Luka non si trovano d'accordo su cosa fare con un bambino la cui frequente storia medica suggerisce un abuso paterno.\nAmbulatorio Carter.\nTrama.\nIl protettivo Gregory \u00e8 confuso quando il suo mentalmente instabile fratello Leon lo conduce ad occuparsi di un sospettato gravemente ferito, responsabile di furto e rapina, che ha coinvolto anche il facilmente influenzabile ragazzo. John stupisce Abby quando decide di andare in Africa, dove il bisogno di medici \u00e8 maggiore. Nel frattempo, il giovane assiste il malato dottor McNulty, l'intrattabile signore che ha recentemente incontrato e che gestisce una clinica medica. L'ancora emozionalmente fragile Robert cammina sull'orlo del disastro e riceve una notizia negativa riguardante il suo recupero; Kerry intanto reincontra il grato assessore che le porta generose donazioni per l'ospedale; un dotato nuovo chirurgo tenta un approccio verso la scioccata Elizabeth.\nAppuntamento al buio.\nTrama.\nAbby \u00e8 sconvolta quando apprende che Erik, sofferente di bipolarit\u00e0, \u00e8 sparito mentre sorvolava i Grandi Laghi. Lo staff ospedaliero deve occuparsi di un gruppo di ragazze adolescenti, che sono state travolte con l'auto da una compagna sofferente di una rara malattia che pu\u00f2 avere causato la tragedia. La relazione tra Jing-Mei e Gregory arriva a nuovi risvolti; una ragazza vuole attuare delle estreme misure per mantenere in vita l'anziana madre; Kerry ottiene un nuovo incarico dall'assessore che aveva aiutato in passato, a discapito per\u00f2 di Robert, che le fa sapere cosa pensa di lei; Susan riflette sul suo appuntamento al buio con un fusto.\nUn ragazzo caduto dal cielo.\nTrama.\nQuando John torna dalla sua vacanza subacquea, Abby vira pericolosamente vicina al crollo totale nel tentativo di affrontare una moltitudine di problemi. Kerry affronta l'uomo che le ha rubato la borsetta; Gregory accompagna i paramedici e pi\u00f9 tardi si sorprende di ci\u00f2 che accade ad un barbone in stato comatoso trovato a lato di una strada. Mentre Abby attende notizie riguardanti il fratello scomparso e si occupa della madre in difficolt\u00e0, lei e John cercano di mantenere in vita un ragazzino cerebralmente morto per confortarne gli accorati genitori. Altrove, Luka finalmente arriva al pronto soccorso in tempo per aiutare un ragazzo in overdose, mentre Susan d\u00e0 una mano ad un anziano, la cui moglie soffre di Alzheimer e di ipotermia. La dottoressa \u00e8 anche adulata dal suo ammiratore teenager; questo per\u00f2 non l'aiuta ad addolcire le cattive notizie per il suo giovane paziente malato di cancro.\nMille gru.\nTrama.\nGregory e Michael vengono prelevati e interrogati come possibili sospettati in un caso di furia omicida da Doc Magoo's. Una comprensiva Susan si occupa dell'innamorato paziente oncologico, che teme di non avere ancora molto tempo a sua disposizione. Altrove, John riceve una moderata tirata d'orecchi da Maggie, quando di mala voglia la porta all'aeroporto sebbene stia ponderando una decisione che potrebbe cambiargli la vita. Il problematico Luka riflette sulla sua tragica vita quando \u00e8 obbligato a consultare uno psicologo.\nIncidente di percorso.\nTrama.\nKerry si ritrova in difficolt\u00e0 quando aggira le regole per curare l'amante del suo nuovo potente amico, ammalato di sifilide. Quando il paziente accusa una severa reazione allergica, la dottoressa cerca disperatamente di coprire le sue tracce e di non compromettere la sua etica ancora di pi\u00f9. Nel frattempo la carriera di Kerry continua a ricevere delle spinte a spese del caparbio Robert; John e Abby reimpostano la loro relazione. Altrove, Luka rumina ad alta voce sulla sua carriera mentre si occupa di una ribelle teenager che afferma di avere subito violenze sessuali nel campo per ragazzi difficili da cui proviene; John si prende cura di una donna di mezz'et\u00e0 che \u00e8 stata lentamente avvelenata.\nMissile all'opera.\nTrama.\nIl pronto soccorso diviene un luogo pieno di tensione quando Robert ne assume il controllo ed offende praticamente tutti con le sue inette e dittatoriali politiche. Kerry intanto diviene primario al posto del collega. Susan \u00e8 piacevolmente sorpresa nel ricevere la visita di un uomo, che ha sposato a Las Vegas mentre entrambi erano ubriachi; Luka richiede l'aiuto di Elizabeth nella sua battaglia per portare in America un giovane croato, che potr\u00e0 sopravvivere solamente con le cure prestate negli States. Elizabeth intanto consiglia una spaventata ragazza incinta, il cui cancro mette in pericolo sia la sua vita che quella del piccolo che aspetta; inoltre la baby sitter del chirurgo accidentalmente travolge il piede di un astuto venditore ambulante. Gregory lotta per riuscire a comprare a Jing-Mei un regalo per il suo compleanno. Susan \u00e8 spaventata per quel che \u00e8 accaduto ad una donna che \u00e8 caduta e viene ricoverata per un polso rotto.\nLe cose cambiano.\nTrama.\nAbby \u00e8 minacciata da un paziente psicotico, curato in maniera errata, e viene a conoscenza di notizie riguardanti il fratello disperso. Robert continua a dare giudizi avventati, ed a farsi dei nemici, quando ordina che un uomo con un grave problema alla gola sia rispedito a casa. Inoltre, il chirurgo cerca di operare un paziente in una delle salette del pronto soccorso. Luka d\u00e0 il benvenuto ad un'amica croata, medico anch'essa, e l'aiuta a farsi un'idea del caos che regna negli ospedali delle citt\u00e0 americane. John riceve alcune brutte notizie da casa, mentre guida un gruppo di ansiosi studenti di medicina che sono testimoni del suo rifiuto di smettere la rianimazione di un paziente con un arresto cardiaco.\nPartenza.\nTrama.\nMalgrado abbia ricevuto tragiche notizie da casa, ossia la morte dell'amata nonna, John cerca di evitare che un addolorato membro di una banda consumi una vendetta; Luka chiede l\u2019aiuto della Weaver per aggirare le regole per fare arrivare un morente ragazzo croato a Chicago, in una corsa contro il tempo per salvargli la vita. Alla fine la sua collega croata avr\u00e0 a disposizione tutta l\u2019equipe dell\u2019ospedale ma questo non baster\u00e0 a far sentir meglio Luka il quale decide di partire per il Congo per ritrovar la passione nel suo lavoro.\nNel frattempo, il triste raduno della famiglia Carter viene interrotto dal mentalmente instabile fratello di Abby, Eric, che ha lasciato la cura volontaria per causare problemi. Altrove, Susan non sembra in grado di rompere la sua relazione con l'ex marito; un giocatore di baseball della minor league con una seria malformazione cardiaca viene ricoverato alla vigilia del suo debutto con i Cubs; un tormentato Robert prende la drammatica decisione di procedere con l\u2019amputazione del suo lacerato braccio dopo essersi procurato gravi ustioni con una teiera in casa. La Corday si avvicina al chirurgo Dorset ma quando vede Romano da solo sul lungofiume gli si avvicina e lo conforta. Carter ha un violento scontro con Abby e la allontana.\nL'eclissi.\nTrama.\nUna doppia visione dell'episodio divide i turni di giorno e di notte di John e Gregory. Un frustrato John quasi si commuove quando cura due vittime di un avvelenamento di massa a scopi religiosi, legato all'eclissi solare di quel giorno; un membro di una banda ferito; una monaca buddista morente; una vittima di un attacco cardiaco. Nel turno di notte, che dovrebbe essere il suo ultimo in pronto soccorso, Gregory si occupa di una donna il cui bambino non ancora nato le \u00e8 stato tolto letteralmente dal grembo, organizzando in seguito una ricerca del piccolo, di un vigile del fuoco ustionato e di altre vittime dell'avvelenamento di massa. Nel frattempo, Robert sperimenta la vita dei pazienti dovendo sottoporsi ad un intervento di amputazione del braccio.\nKisangani.\nTrama.\nIn un episodio fuori dall'ordinario un sudatissimo John finalmente arriva nel Congo, lacerato dalla guerra, come membro di un programma medico volontario. Il giovane si ritrova ad armeggiare con primitivi attrezzi da terzo mondo, pochi eroici membri dello staff medico e pazienti dolenti che sommergono il piccolo ospedale, mentre una sanguinosa guerra civile minaccia di raggiungerli tutti. John si avventura pi\u00f9 profondamente nella giungla per raggiungere Luka, ed entrambi rischiano le loro vite recandosi in un crudo avamposto utilizzato per la campagna vaccinatoria. Presto i due si ritrovano sulla linea calda del fuoco tra esercito governativo e ribelli"}
{"id": "1553052", "revid": "767487", "url": "https://it.wikipedia.org/wiki?curid=1553052", "title": "I tre porcellini (film)", "text": "I tre porcellini (\"Three Little Pigs\") \u00e8 un film del 1933 diretto da Burt Gillett. \u00c8 un cortometraggio d'animazione della serie \"Sinfonie allegre\", distribuito negli Stati Uniti dalla Columbia Pictures il 27 maggio 1933 e basato sull'omonima fiaba. Il corto ebbe uno straordinario successo di pubblico e vinse l'Oscar al miglior cortometraggio d'animazione ai premi Oscar 1934, venendo quindi inserito nel film di montaggio del 1937 \"I capolavori di Walt Disney\". Inoltre nel 1934 partecip\u00f2 in concorso alla 2\u00aa Mostra internazionale d'arte cinematografica di Venezia. Nel 1994 si classific\u00f2 all'11\u00ba posto nel libro \"The 50 Greatest Cartoons\" mentre nel 2007 fu scelto per essere conservato nel National Film Registry della Biblioteca del Congresso poich\u00e9 \"culturalmente, storicamente o esteticamente significativo\".\nTrama.\nTimmy, Tommy e Jimmy sono tre fratelli maialini che costruiscono le proprie case. Timmy e Tommy le costruiscono rispettivamente con paglia e legno per finire in fretta e passare il resto del giorno suonando e ballando. Jimmy invece passa il suo tempo costruendo una robusta casa di mattoni dove potersi difendere da Ezechiele Lupo. Finito il lavoro, Timmy e Tommy vanno a deridere Jimmy, che sta ancora lavorando, ma lui li avverte che quando arriver\u00e0 il lupo, loro non avranno scampo. Timmy e Tommy ridono di questo avvertimento e si mettono a cantare \"Chi ha paura del lupo cattivo?\". In questo frangente vengono davvero attaccati dal lupo e dimostrano in realt\u00e0 di averne molta paura, cos\u00ec si rifugiano nelle rispettive case.\nEzechiele, soffiando, abbatte con facilit\u00e0 la casa di Timmy facendolo scappare in quella di Tommy. Dopo aver tentato invano di forzare la porta, il lupo finge di rinunciare e tornare a casa, ma ritorna travestito da pecorella. I porcellini lo smascherano subito, dopodich\u00e9 Ezechiele abbatte soffiando anche la casa di Tommy. I due porcellini riescono a fuggire e nascondersi a casa di Jimmy, che d\u00e0 volontariamente rifugio ai fratelli. Ezechiele arriva travestito da venditore di spazzole per ingannare i porcellini, ma fallisce, cos\u00ec tenta di buttare gi\u00f9 la casa soffiando con tutte le sue forze. Non riuscendoci, cerca di entrare nella casa attraverso il camino, ma Jimmy gli fa trovare sotto una pentola con acqua bollente e trementina in cui Ezechiele cade. Urlando di dolore, il lupo fugge freneticamente, mentre i porcellini cantano \"Chi ha paura del lupo cattivo?\". Jimmy per\u00f2 fa uno scherzo ai fratelli bussando sul suo pianoforte, facendo in questo modo credere loro che Ezechiele sia gi\u00e0 tornato, cos\u00ec i due porcellini si nascondono sotto il letto.\nProduzione.\nL'idea di adattare \"I tre porcellini\" in una \"Sinfonia allegra\" fu suggerita a Walt Disney da sua moglie Lillian e sua cognata Hazel Sewell, a capo del reparto di inchiostrazione e pittura dello studio. A met\u00e0 dicembre 1932 furono organizzate delle riunioni per le gag e inizi\u00f2 a circolare nello studio un abbozzo di tre pagine. Albert Hurter, assunto presso lo studio nel mese di giugno 1931, progett\u00f2 i porcellini, i loro costumi e le loro case.\nDue cantanti freelance, Dorothy Compton e Mary Moder, fornirono le voci di Timmy e Tommy, mentre Pinto Colvig diede voce a Jimmy. Moder ricord\u00f2 la loro sessione sui tre porcellini come un semplice incarico di un giorno tra i loro altri lavori di registrazione. Entrambe venivano pagate dieci dollari ciascuna per ogni giorno di lavoro. Per la voce profonda e roca di Ezechiele Lupo, Colvig consigli\u00f2 al comico Billy Bletcher di fare un provino. Bletcher fu scritturato e in seguito divenne un noto doppiatore di cartoni animati.\nA met\u00e0 febbraio del 1933 il lavoro sull'animazione era gi\u00e0 in corso. La maggior parte delle scene furono gestite da due dei maggiori animatori dello studio, Norman Ferguson e Dick Lundy, mentre gran parte del resto fu animato da Fred Moore e Art Babbitt; Jack King anim\u00f2 alcune brevi sequenze di Jimmy seduto al suo pianoforte. Disney sugger\u00ec che il film sarebbe potuto essere raffigurato come un'operetta, con dialoghi cantati e in rima.\nAccoglienza ed eredit\u00e0.\n\"I tre porcellini\" fu proiettato in anteprima il 27 maggio 1933 al Radio City Music Hall di New York, in apertura del film \"Elmer, the Great\", ricevendo una moderata accoglienza da parte del pubblico. Fu solo con la distribuzione nazionale che il corto ebbe un successo di pubblico fenomenale, rimanendo in proiezione per mesi dopo la sua uscita e incassando 250.000 dollari a fronte di un budget di 22.000. \u00c8 considerato il cortometraggio d'animazione di maggior successo della storia.\nDisney, ormai esperto su come fare presa sul pubblico, ebbe l'idea di dotare i tre porcellini di abbigliamento e personalit\u00e0 distinte: Tommy e Timmy sono infatti frivoli e spensierati, mentre Jimmy \u00e8 prudente e serio. Questo port\u00f2 a un'importante innovazione: un \"dipartimento della storia\" separato dagli animatori, con artisti degli storyboard dedicati al lavoro sulla fase di \"sviluppo della storia\".\nCanzone.\nLa canzone portante del film \"Who's Afraid of the Big Bad Wolf?\", composta da Frank Churchill, ebbe un successo galvanizzante che la fa annoverare ancora oggi nel linguaggio corrente. Negli Stati Uniti venne pubblicata come singolo, e balz\u00f2 in cima a molte classifiche. Secondo alcuni, ci\u00f2 \u00e8 dovuto al fatto che gli statunitensi si sentivano rappresentati dai tre porcellini del film in quanto, cos\u00ec come loro con il Lupo, essi stavano combattendo contro la Grande depressione, dalla quale lentamente gli USA si stavano rialzando. Anni dopo, la stessa canzone fu usata per ritrarre Adolf Hitler come lupo cattivo.\nIn Italia venne scritto per la canzone un testo da Misselvia; il brano, inciso in coppia da Gino Latilla e Carla Boni, riscosse molto successo. Negli anni seguenti venne incisa da moltissime cantanti, tra cui Rita Pavone, Gigliola Cinquetti, il Piccolo Coro dell'Antoniano e Cristina D'Avena.\nCensura.\nPer la sequenza in cui il lupo si traveste da venditore ebreo di spazzole porta a porta, l'associazione Hays chiese di eliminare gli aspetti stereotipici contenuti nell'accento yiddish e nel camuffamento. La prima modifica fu effettuata nel settembre 1947, a firma del regista Jack Hannah, mantenendo i dialoghi originali. Pi\u00f9 tardi anche il sonoro venne modificato, dove la battuta del lupo \"I'm giving a free sample\" divenne \"I'm working my way through college\" (il venditore diventa cos\u00ec uno studente universitario che in questo modo si mantiene gli studi). Le distribuzioni per l'home video contengono diverse versioni: in videocassetta e laserdisc l'animazione \u00e8 quella originale, ma con il dialogo modificato; il DVD americano della serie \"Walt Disney Treasures\" contiene animazione e dialogo nella versione ritoccata; l'edizione europea dei \"Walt Disney Treasures\" ha invece il cortometraggio cos\u00ec come appariva in VHS e LD americani. La traccia audio originale in lingua inglese del 1933 \u00e8 reperibile in un compilation su CD di canzoni Disney dove era contenuta per probabile errore.\nDistribuzione.\nEdizione italiana.\nIl corto fu distribuito in Italia nel 1934 in lingua originale. Fu doppiato dalla O.D.I. su dialoghi di Roberto De Leonardis in occasione della riedizione cinematografica il 24 febbraio 1951, quando fu distribuito in coda a \"Il ragazzo dai capelli verdi\". Fu il primo cortometraggio animato ad essere stato doppiato in italiano. Successivamente, il corto ritorn\u00f2 nei cinema italiani nel 1970 con un nuovo doppiaggio del 1969 ad opera della C.D.C. presso gli studi della Titanus di Roma con i dialoghi nuovi ad opera dello stesso De Leonardis, venendo abbinato al film \"Topolino Story\". Per la distribuzione in VHS nel marzo 2000 il corto fu ridoppiato dalla Royfilm con testi e dialoghi quasi completamente diversi; in questo doppiaggio, nell'ultima ripresa di \"Who's Afraid of the Big Bad Wolf?\", vengono inoltre riutilizzati i primi versi del testo di Misselvia.\nEdizioni home video.\nDVD.\nUna volta restaurato, il cortometraggio fu distribuito in DVD nel primo disco della raccolta \"Silly Symphonies\", facente parte della collana \"Walt Disney Treasures\" e uscita in America del Nord il 4 dicembre 2001 e in Italia il 21 aprile 2004. Nell'edizione uscita in America del Nord il corto \u00e8 presentato nella versione censurata, mentre in quella uscita in Italia \u00e8 inclusa la versione originale. In America del Nord \"I tre porcellini\" fu incluso anche nel primo volume della collana \"Timeless Tales\" (uscito il 16 agosto 2005) e nel DVD \"Three Little Pigs\" (uscito il 7 aprile 2009 come secondo volume della collana \"Walt Disney Animation Collection\"). In Italia \u00e8 invece incluso nel DVD \"I tre porcellini e altre storie\", uscito il 29 ottobre 2009 come quinto volume della collana \"Le fiabe\".\nAltri media.\nI personaggi del film sono apparsi in numerose storie a fumetti a partire dal 1936, di produzione principalmente olandese. Appaiono inoltre nella serie TV \"House of Mouse - Il Topoclub\" e nei film tratti da quest'ultima, oltre che nei videogiochi \"Epic Mickey 2 - L'avventura di Topolino e Oswald\" e \"Disney Magical World 2\".\nMerchandising.\nIl corto \u00e8 noto anche per aver generato una grande quantit\u00e0 di merchandising, che comprende (tra innumerevoli altri) libri, saponette, orologi, secchielli e annaffiatoi. Divenne il primo film a generare un maggior guadagno con i diritti d'autore del merchandising che con gli incassi al botteghino.\nSequel.\nVisto il successo del film, la United Artists chiese a Disney di accontentare il pubblico dandogli \"altri porcellini\". Furono quindi realizzati tre sequel. Il primo fu \"Cappuccetto Rosso\" (1934), che adatta l'omonima fiaba inserendovi i personaggi de \"I tre porcellini\". Riprende molte delle gag del cartone originale, come i travestimenti del Lupo e la cacciata dal tetto della casa, e anche l'insegnamento morale alla base \u00e8 molto simile. Il secondo fu \"I tre lupetti\" (1936), e presenta una trama molto pi\u00f9 moderna e meno fiabesca, oltre ad annoverare tra i suoi personaggi i tre figlioletti di Ezechiele, cattivi come il padre. L'ultimo sequel, \"Jimmy porcellino inventore\" (1939), \u00e8 la penultima \"Sinfonia allegra\" e abbandona definitivamente l'intreccio originale risultando pi\u00f9 complesso. Anche qui appaiono i tre lupetti.\nIl successo pi\u00f9 moderato dei sequel fu visto come un fattore nella decisione di Walt Disney di non riposare sugli allori, ma di continuare invece ad andare avanti con progetti rischiosi come la cinepresa multipiano e il primo lungometraggio d'animazione. Lo slogan di Disney, spesso ripetuto nel corso degli anni, era \"non si possono superare i porcellini con i porcellini\".\nEsiste poi un ultimo film, \"The Thrifty Pig\" (1941), distribuito dalla National Film Board of Canada per ottenere finanziamenti di guerra. Vede come protagonista Jimmy, che costruisce una casa grazie ai fondi donati alla causa, ed Ezechiele, col cappello adornato da una svastica, che rappresenta il nazismo. In realt\u00e0 questo cortometraggio fu realizzato principalmente montando in maniera diversa alcune scene del film originale ricolorate e con alcuni dettagli aggiunti, e poi ridoppiandole."}
{"id": "1553058", "revid": "944535", "url": "https://it.wikipedia.org/wiki?curid=1553058", "title": "Episodi di E.R. - Medici in prima linea (quattordicesima stagione)", "text": "La stagione \u00e8 andata in onda negli USA sulla NBC dal 27 settembre 2007 al 15 maggio 2008. La stagione \u00e8 andata in onda in Italia, dal 30 gennaio al 3 aprile 2009, da Rai 2, dove gli episodi sono stati trasmessi a coppie di due con un titolo unico per coppia. I titoli dei singoli episodi, riportati nella tabella, sono stati resi noti solo durante la messa in onda su Joi di Premium Gallery, dove la serie \u00e8 stata replicata a partire dal 24 giugno 2009.\nGoran Vi\u0161nji\u0107 compare in sette episodi nel ruolo di Luka Kova\u010d. Viene accreditato tra i membri del cast regolare solo in tali episodi.\nGloria Reuben compare come guest star nell'undicesimo episodio, riprendendo il ruolo di Jeanie Boulet.\nDavid Lyons compare in cinque episodi come personaggio ricorrente nel ruolo di Simon Brenner. Verr\u00e0 promosso a personaggio regolare nella quindicesima stagione\nNon si scherza con il fuoco.\nTrama.\nIl primo giorno del dottor Moretti si trasforma in una vera e propria sfida quando il Pronto Soccorso viene inondato dai feriti provenienti dall'azione dimostrativa contro la guerra, fra i quali c'\u00e8 anche Neela. Dubenko affronta una crisi nel corso dell'intervento chirurgico della collega. Abby, Pratt e Morris cospirano sul modo di affrontare il problema del nuovo caporeparto che sembra non essere apprezzato. Un nuovo interno arriva al Pronto Soccorso con qualche mese di ritardo. Gates scopre il responsabile della falsa bomba che ha scatenato il panico durante la manifestazione pacifista e lo aggredisce. Moretti decide cos\u00ec di assegnarlo al reparto di terapia intensiva.\nLe ultime illusioni.\nTrama.\nMoretti inizia a far sentire la sua presenza quando decide una serie di cambiamenti. Abby entra in disaccordo con Dubenko sulla procedura da eseguire quando un paziente con una pallottola in corpo, che \u00e8 anche la preziosa prova di un crimine, viene ricoverato al Pronto Soccorso. Pratt si lamenta con Anspaugh del nuovo capo dello staff. Hope decide di partire per una missione in Venezuela gettando cos\u00ec Morris nello sconforto. Sam, Chuny e Dawn partecipano ad una sessione di speed dating. Abby ha dei problemi ad ottenere il passaporto per il piccolo Joe. Neela viene dimessa, mentre in terapia intensiva Gates aiuta un ragazzino prodigio a dire la verit\u00e0 alla madre sulle sue gravi condizioni di salute.\nGermogli di grano.\nTrama.\nDue ufficiali ausiliari di Polizia arrivano in Pronto Soccorso con delle gravi ferite. Uno dei due muore nel corso del trattamento medico. Dopo essere stata dimessa dall'ospedale, Neela si stabilisce a casa di Abby e si occupa del piccolo Joe. Pratt e Bettina discutono della loro relazione in modo aperto. Gates chiede aiuto a Dubenko per inserire il suo piccolo paziente di terapia intensiva in un programma sperimentale della Johns Hopkins. Morris sembra essere particolarmente collerico con il resto dello staff: il medico ha appena saputo della morte di suo padre.\nEffetto placebo.\nTrama.\nQuesta \u00e8 una brutta giornata per Abby. Il piccolo Joe viene condotto al Pronto Soccorso dopo una brutta caduta al parco. La donna non riesce a mettersi in contatto con il marito Luka ed, a causa dello stress, potrebbe ricadere in un precedente vizio. Morris si occupa del caso di un bambino spaventato, ma finisce con l'infondergli una dose maggiore di paura. Pratt difende suo fratello Chaz che \u00e8 finito nel mirino dei colleghi dopo che questi ultimi sono venuti a sapere della sua omosessualit\u00e0. Neela riprende il suo lavoro in chirurgia, mentre il Pronto Soccorso ha un nuovo addetto alla reception. Moretti torna in reparto dopo aver partecipato ad un convegno medico.\nSfide.\nTrama.\nNeela ottiene l'incarico di istruire un nuovo specializzando. A Gates viene data una nuova opportunit\u00e0 in Pronto Soccorso, ma ben presto si scontra con Kayson in merito ad una diagnosi. Abby riesce finalmente a mettersi in contatto con Luka e scopre che la sua assenza si protrarr\u00e0 per un'altra settimana. Coburn prova ad aiutare la collega. Morris sente la mancanza di Hope ed i suoi pensieri lo distraggono dal lavoro.\nL'esame.\nTrama.\nAbby e Moretti si scontrano in merito alle valutazioni degli interni. Morris e Pratt prendono possesso della sala relax per fare alcuni studi dell'ultimo momento. Neela chiede loro di assisterla per un problema che ha a che fare con il suo studente. Joshua torna in ospedale in preda ad una crisi respiratoria e cos\u00ec Gates si occupa nuovamente di lui. Sam affronta un paziente i cui sintomi continuano a cambiare, mettendo non poco alla prova il suo difficile comportamento. Il figlio di Moretti si presenta a sorpresa in reparto. Abby continua a combattere contro i suoi problemi di alcolismo e le conseguenze. Un nuovo medico arriva in Pronto Soccorso.\nBlackout.\nTrama.\nIl Pronto Soccorso \u00e8 occupato quando la temperatura sale e Chicago \u00e8 colpita da un blackout. Lo staff cura numerosi pazienti anziani portati al Pronto Soccorso dopo la rottura dell'impianto dell'aria condizionata nella loro casa di riposo e Abby e Pratt sono in disaccordo sulla diagnosi su un bambino di 3 mesi con una colica sospetta. Il Dr. Moretti incontra la sua ex moglie che \u00e8 in citt\u00e0 per una conferenza. La donna \u00e8 preoccupata per loro figlio Daniel e Moretti promette di parlargli. Morris e Pratt passano l'esame e tutto lo staff esce a festeggiare. Pi\u00f9 tardi Abby si sveglia nell'appartamento di Moretti che cerca di fermarla mentre lei se ne sta andando, ovviamente sconvolta. Quando arriva a casa, Abby trova Doris, la babysitter di suo figlio, al telefono con la polizia, preoccupata perch\u00e9 Abby non \u00e8 ancora rientrata alle 3 del mattino. Sconvolta e un po' ubriaca, Abby decide impulsivamente di andare da Luka, cos\u00ec lei e il figlio si dirigono all'aeroporto nel tentativo di prendere un volo per la Croazia.\nTornando a casa.\nTrama.\nIl comportamento di Abby comincia a creare problemi allo staff. Luka ritorna dalla Croazia un giorno prima. Lo studente di Neela la rende orgogliosa di lui quando riesce a gestire una situazione critica. L'appuntamento di Tony e Julia viene interrotto quando Sarah ha bisogno di aiuto. Morris cura un paziente inglese ferito durante una gara di lancio del formaggio e fa da arbitro quando i partecipanti cominciano a litigare per decretare il vincitore della gara. Nel frattempo Moretti riceve una telefonata sconvolgente e grave su suo figlio e lascia l'ospedale di fretta per prendere un volo per Providence.\nPigiama party.\nTrama.\n\u00c8 tempo di cambiamenti al Pronto Soccorso quando Anspaugh prende una decisione impopolare e nomina Skye capo del Pronto Soccorso al posto di Pratt. Abby deve combattere i suoi vecchi demoni, allontanandosi da amici e famiglia. Perfino Luka non sembra in grado di aiutare Abby. L'amore \u00e8 nell'aria quando una storia clandestina nasce fra due dottori.\nAspettando Natale.\nTrama.\nSam, Pratt e Morris si prendono cura di Melissa Tanner, una donna di 61 anni con problemi di salute, e del figlio diciannovenne Lowell in seguito ad un incidente d'auto. Lowell \u00e8 affetto da sindrome di Down e ha vissuto in un istituto da quando era bambino. Melissa gli ha fatto visita ogni settimana senza che il marito, interpretato da Peter Fonda, lo sapesse. Inoltre, Neela e Dubenko partecipano alle prove in costume della recita di Natale dell'ospedale e Dubenko viene morso ad una gamba. Nel frattempo, in seguito alla morte del padre di Luka, Luka ed Abby si preparano a volare in Croazia e sembra che Abby stia per affrontare i suoi problemi con il bere.\nStatus Quo.\nTrama.\nDopo essere stato scartato per il posto di capo del Pronto Soccorso, Pratt considera la possibilit\u00e0 di accettare un altro lavoro ma ci ripensa dopo avere lavorato con Jeanie Boulet. Jeanie arriva al Pronto Soccorso quando suo figlio Carlos viene visitato per un'apparente ferita alla testa ma gli viene diagnosticata una lesione al cervello, probabilmente un sintomo dell'Aids conclamato. Prima di scoprire cosa sta succedendo, Carlos ha le convulsioni. Una soldatessa arriva con una gamba rotta e si scopre che \u00e8 incinta. Quando suo marito capisce che \u00e8 rimasta incinta mentre era in servizio in Iraq, la donna racconta che la gravidanza \u00e8 il risultato dello stupro che ha subito dal suo sergente. La cugina di Neela \u00e8 in citt\u00e0 per una visita e Morris e Harold fanno a gara per ottenere le sue attenzioni. Neela ottiene una rotazione in ortopedia.\nViaggio in Croazia.\nTrama.\nAbby esce dal centro di riabilitazione e torna al Pronto Soccorso. Harold ha pi\u00f9 fiducia in s\u00e9 stesso dopo la notte trascorsa con la cugina di Neela. Numerose vittime di un incendio arrivano al Pronto Soccorso.\nBirra e vodka.\nTrama.\nIl medico di una prigione cerca perdono dopo aver salvato il figlio di un uomo che aveva giustiziato anni prima ma la madre non \u00e8 in grado di perdonarlo. Neela partecipa alla partita di hockey su ghiaccio tra Ortopedia contro Chirurgia ma scopre che i chirurghi hanno un partecipante sotto falso nome. Pratt affronta i suoi problemi nell'impegnarsi quando Bettina vuole portare la loro relazione al livello successivo.\nCuore infranto.\nTrama.\nAbby sta per partire per la Croazia per rivedere Luka e molti ricordi occupano la sua mente. Un nuovo dottore, Simon Brenner, comincia a lavorare al Pronto Soccorso. Due donne arrivano al Pronto Soccorso con traumi multipli. Un'altra paziente di nome Mia arriva al Pronto Soccorso con dolori al petto. La relazione di Sam con Tony si fa pi\u00f9 seria dopo che lui e Julia si lasciano e la cappellana si trasferisce in Nepal. Morris testa un teaser su s\u00e9 stesso con risultati molto spiacevoli.\nNeela.\nTrama.\nAbby arriva in Croazia per stare con Luka e Joe. Una madre di quattro figli arriva al Pronto Soccorso e Neela si prende cura di lei. Nel frattempo, Neela \u00e8 di cattivo umore per la mancanza di vita sociale nel giorno del suo compleanno, dimenticato da tutti. Il nonno di Sarah si ammala e Gates si scontra con la nonna e Morris per il tipo di cura da seguire. Pratt mette alla prova le sue nuove capacit\u00e0 di management, ma viene scaricato da Bettina.\nUn parto difficile.\nTrama.\nAbby ha confessato a Luca i suoi problemi con il bere e la sua infedelt\u00e0. Luka accetta un lavoro in un ospizio per malati di cancro, fa amicizia con un paziente, interpretato da Hal Holbrook, e prende una decisione sorprendente sul suo futuro e su quello di Abby. Anche Abby si scontra con Neela per la cura di un bambino coreano malato di leucemia ed \u00e8 brillante quando riesce a salvare una donna che sta dando alla luce il suo 13\u00ba figlio, prima di avere un altro colloquio al Policlinico. Il comportamento acido di Sam viene criticato sia da Abby che da Gates, cos\u00ec Sam fa un gesto significativo verso quest'ultimo. La madre di quattro figli seguita da Neela riceve brutte notizie e Neela la aiuta ad accettarle. Si scopre che Brenner \u00e8 il nipote di Anspaugh. La relazione di Dubenko con Skye finisce quando lui la accusa di avere un bisogno patologico di attenzioni maschili.\nDaniel e Rebecca.\nTrama.\nUna giovane coppia, interpretata da Josh Stewart e Mariana Klaveno, arriva al Pronto Soccorso in seguito ad un incidente d'auto dopo aver rapinato una gioielleria. Lo staff dell'ospedale sente al telegiornale la notizia della rapina, paragonando la coppia a Bonnie e Clyde, ma non capisce che \u00e8 la stessa coppia appena arrivata al Pronto Soccorso. Quando la giovane donna comincia a perdere molto sangue, il suo ragazzo prende in ostaggio lo staff dell'ospedale armato di pistola e li obbliga ad operare la donna al Pronto Soccorso.\nCompatibilit\u00e0.\nTrama.\nNeela \u00e8 scioccata dalla decisione di Dubenko durante l'intervento della sua paziente, la madre di quattro figli, e le cose peggiorano ulteriormente quando Neela deve dare alla madre notizie devastanti. Abby cerca un posto di lavoro in una clinica medica dei quartieri alti quando non arrivano notizie per il suo lavoro da assistente al Policlinico ma si dimostra brillante curando una giovane donna con un grande segreto familiare. Nel frattempo, Brenner e la sua studentessa di medicina hanno dei problemi; al Pronto Soccorso salta fuori un filmino vietato ai minori con protagonisti Sam e Gates; Pratt sta accanto a Bettina e cerca di aiutare la carriera di Abby: e Morris cerca aiuto per le conseguenze del rapimento della settimana precedente.\nPericolo annunciato.\nTrama.\nLe azioni di un paziente ubriaco, interpretato da Steve Buscemi, mettono in pericolo tutti al Policlinico. Nel frattempo, Pratt fa una mossa per diventare capo del Pronto Soccorso; Gates si preoccupa per il suo futuro con Sam e Kovac ha un incontro inaspettato con il Dr. Moretti. Alla fine esplode un'ambulanza: dentro c'\u00e8 Sam o Pratt."}
{"id": "1553061", "revid": "1318658", "url": "https://it.wikipedia.org/wiki?curid=1553061", "title": "Focara", "text": "La parola f\u00f2cara \u00e8 un termine dialettale salentino, e di altri dialetti meridionali, che indica un fal\u00f2, generalmente in onore di Sant'Antonio.\nFocare pugliesi.\nAttualmente il termine \u00e8 usato per indicare il particolare rito tradizionale in uso in alcuni comuni del Salento di creare cumuli di fascine agli incroci delle strade delle citt\u00e0 e dare loro fuoco la sera della vigilia della festa liturgica di sant'Antonio abate. Intorno a questa pira ardente sono solite trattenersi, per trascorrervi la serata, le famiglie che l'hanno costruita (ovvero le famiglie che abitano nei pressi dell'incrocio).\nDa dove questa tradizione tragga origine non \u00e8 certo: forse da antichi riti pagani o forse in ricordo di un terremoto che secoli or sono colp\u00ec il Salento.\nA San Marzano di San Giuseppe, in provincia di Taranto, il grande fal\u00f2 denominato \"zjarr i madhe\" (\"grande fuoco\") \u00e8 uno dei pi\u00f9 antichi in Italia. Ha origini risalenti al XVII secolo, anche se la sua prima celebrazione risale al 1866. La sua particolarit\u00e0 \u00e8 che viene realizzato in corteo, con circa 50 cavalli che trasportano le fascine. Pi\u00f9 3\u00a0000 fedeli trasportano tronchi e fascine per 3\u00a0km e alcuni cavalli si inginocchiano davanti al santo patrono, San Giuseppe. A differenza di altri fal\u00f2 che vengono preparati giorni prima, il fal\u00f2 di San Marzano prevede che venga acceso la stessa sera d\nFocara di Novoli.\nLa pi\u00f9 grande focara d\u2019Italia e di tutta l\u2019Europa e, soprattutto, la pi\u00f9 antica in Italia, si costruisce a Novoli, in provincia di Lecce, in occasione dei festeggiamenti in onore del patrono Sant'Antonio abate. Il 16 gennaio la focara viene accesa da uno spettacolo di fuochi d'artificio che illuminano a giorno il cielo novolese. L'evento, conosciuto in tutta la Puglia e non solo, attrae migliaia di spettatori da tutta Italia ma anche altri stati europei ed \u00e8 stato oggetto anche di un documentario di National Geographic. Di anno in anno i costruttori della focara si impegnano a variarne la forma, lasciando a volte un varco centrale, la \"galleria\", che durante la processione \u00e8 attraversata dal corteo che accompagna la statua del santo. \nLa focara \u00e8 formata da almeno 100\u00a0000 fascine, ha un diametro di circa 20 metri e pu\u00f2 raggiungere un'altezza di circa 25 metri. Il lavoro di costruzione inizia gi\u00e0 nei primi giorni di dicembre. Oltre a quella di Novoli, centinaia di fal\u00f2 vengono costruiti in tutto il Salento, specialmente d'inverno, per riscaldare le fredde notti dei pellegrini nel giorno della festa del paese.\nRichiamo dantesco.\nNel dell'Inferno di Dante si parla di \"vento di Focara\", dove qui \"Focara\" \u00e8 un monte dal quale soffiano venti impetuosi che fan rincorrere i marinai a far voti.\nDante qui si riferiva al territorio vicino a Pesaro, e, in particolare, nella zona del parco naturale di San Bartolo, chiamato anche \"delle terre di Focara\". Queste, si pensa, erano cos\u00ec chiamate perch\u00e9 venivano accesi tanti fuochi, per richiamare l'attenzione dei naviganti in prossimit\u00e0 del pericoloso promontorio o per la presenza di fornaci dove si cuocevano laterizi e terrecotte (dal dialetto romagnolo \"fuch\u00e8r\" o \"fugh\u00e8r\", cio\u00e8 focare per cuocere i laterizi). Qui, sorge anche il borgo di Fiorenzuola di Focara (frazione di Pesaro), in origine Fiorenzuola, che assunse l'attuale specificazione \"di Focara\" nel 1889."}
{"id": "1553062", "revid": "287204", "url": "https://it.wikipedia.org/wiki?curid=1553062", "title": "Antonio Manetti", "text": "Si occup\u00f2 anche di astronomia ed \u00e8 soprattutto noto oggi come biografo di Filippo Brunelleschi.\nBiografia.\nNato da Tuccio di Marabottino Manetti e da Cosa Adimari a Firenze, nel quartiere di Santo Spirito, fu iscritto come il padre nell'arte della seta. Nulla si sa dei suoi studi, ma nota \u00e8 la sua passione per i libri. Si fece egli stesso una biblioteca copiando manoscritti, il primo dei quali \u00e8 l\"Arcadreo\", un testo di astrologia di Gherardo da Cremona. Sulla sua copia Manetti scrisse: \u00abQuesto libro \u00e8 d'Antonio di Tuccio di Marabottino Manetti, e scritto di sua propria mano; acchi \u00e8 viene alle mani gli piaccia di renderlo, e prieghi Idio per lui. Compiuto negli anni del nostro Signore Yhu Xpo, 1441\u00bb. Nello stesso manoscritto copi\u00f2 le versioni in volgare dei \"Theorica planetarum\" dello stesso Gherardo da Cremona, dell\"Imago mundi\" di Onorio d'Autun e dell'anonimo autore del \"De stellis fixis et imaginibus celi\".\nTestimonianza degli interessi scientifici di Manetti sono ancora la copia da lui fatta della \"Sfera d'Alfragano\" - versione di Zucchero Bencivenni del \"Tractatus de Sphaera\" di Giovanni Sacrobosco - e della \"Sanit\u00e0 del corpo\" di Aldobrandino da Siena, ancora tradotto da Bencivenni dall'originale francese \"Livres pour la sant\u00e8 garder\", oltre che della \"Composizione del mondo\" di Restoro d'Arezzo.\nNon si occup\u00f2 soltanto di testi scientifici: un altro suo manoscritto contiene sonetti e canzoni di Dante, sonetti di Mariotto Davanzati, canzoni di Bindo Bonichi e una composizione dello stesso Manetti, il sonetto \"Veloce in alto mar solcar vedemo\", in morte del Burchiello e dedicato al Davanzati. In due diversi manoscritti sono presenti tre altri sonetti di Manetti: il \"Giran destri pel ciel\" e il \"Fia ogni cosa chiara sempre bruna\", e il \"Per sodisfare a tanto intellettivo\", indirizzato a Filippo Lapaccini.\nLa fama di Antonio Manetti \u00e8 legata soprattutto alla sua \"Vita di Filippo Brunelleschi\", resoconto molto parziale nei confronti del geniale architetto, ma soprattutto fonte inesauribile di notizie sulla sua altrimenti piuttosto oscura vicenda. Nei manoscritti e nelle prime edizioni a stampa la biografia \u00e8 preceduta dalla versione curata dal Manetti della pi\u00f9 celebre novella \"spicciolata\" (cio\u00e8 non inserita in una raccolta organica) del XV secolo, la Novella del Grasso legnaiuolo. La sua versione, che egli dichiara di aver raccolto dalle labbra di Brunelleschi stesso, e di aver completato con testimonianze di numerosi altri testimoni minutamente enumerati, \u00e8 definita dalla critica \"la pi\u00f9 letterariamente atteggiata\" delle numerose che ci sono giunte.\nAltre opere sono la cosiddetta \"Notizia di Antonio Manetti a Giovanni di Niccol\u00f2 Cavalcanti di Guido di Messer Cavalcante suo consorte\", nella quale scrive leggendarie origini della famiglia Cavalcanti raccontando di avere sognato Guido, e le sue edizioni Dantesche; della Divina Commedia, del Convivio, delle Rime (di cui presenta anche una sua \"scelta\") e della \"Vita di Dante\" del Boccaccio. Al suo lato di matematico appartengono numerosi calcoli sulle dimensioni fisiche dei Luoghi della \"Commedia\", che furono utilizzate da altri commentatori.\nDella sua attivit\u00e0 di architetto si segnala il completamento della costruzione della chiesa di San Lorenzo a Firenze, iniziata da Filippo Brunelleschi."}
{"id": "1553063", "revid": "1318658", "url": "https://it.wikipedia.org/wiki?curid=1553063", "title": "Joan Brossa", "text": "Biografia.\nFu l'ispiratore e uno dei fondatori della rivista \"Dau al Set\" e dell'omonimo gruppo artistico ed intellettuale catalano (1948). \u00c8 ritenuto il massimo esponente della poesia visiva non solo della letteratura catalana, ma il pioniere di questo genere in Spagna e uno dei grandi riferimenti internazionali. La totalit\u00e0 della sua opera creativa lo segnala come uno degli autori pi\u00f9 prolifici della cultura occidentale contemporanea.\nSebbene schierato nell'avanguardia della poesia della prima met\u00e0 del XX secolo (esplor\u00f2 validamente l'ipnagogia, il surrealismo e il dadaismo), si esercit\u00f2 alla scrittura di centinaia di sonetti, odi saffiche e sestine liriche dalla totale perfezione formale alla sperimentazione pi\u00f9 estrema, nonch\u00e9 migliaia di poemi in forma libera. In vita pubblic\u00f2 un'ottantina di libri lasciandone parecchi d'inediti.\nIl suo lavoro letterario comprendeva tutti i generi: poesia, prosa, teatro (la sua cosiddetta \"poesia scenica\", oltre 350 opere), cinema, musica, cabaret, \"performance\", arti parateatrali, prestidigitazione, circo. Le sue opere sono state scritte senza eccezioni in lingua catalana. Secondo lui, la forma era prioritaria nei confronti del contenuto, quindi la sua poesia prese spesso l'aspetto di gioco con le parole, anzi con le singole lettere, sempre con acuto senso dell'umorismo. Ci\u00f2 non escludeva, per\u00f2, il forte impegno politico e sociale del suo messaggio artistico nonch\u00e9 il testimonio patriottico catalano.\nL'opera di Brossa, sia lirica che plastica, \u00e8 sempre collegata alla visualit\u00e0. La sua letteratura \u00e8 imbevuta di uno spirito visivo, quasi fotografico, della realt\u00e0 che deve essere scoperto e rielaborato dal lettore/spettatore secondo i propri atteggiamenti. La comunicazione \u00e8 quindi contrapposta alla semplice espressione dell'artista, il quale deve assumere un ruolo di esca per le potenzialit\u00e0 di ciascuno. A tale scopo le armi brossiane sono la satira, la seccatura, l'ironia, la critica e addirittura l'irriverenza.\nNel corso della sua carriera letteraria Brossa collabor\u00f2 spesso con importanti artisti di altre discipline, tali i pittori Joan Mir\u00f3 e Antoni T\u00e0pies, i musicisti Josep M. Mestres Quadreny e Carles Santos, lo scultore Eduardo Chillida, i registi Pere Portabella e Carlos Atanes, il fotografo Chema Madoz.\nBrossa non voleva essere chiamato altro che \"poeta\". Comunque \u00e8 stato il suo lavoro plastico (poemi visuali, poemi oggetto, installazioni, poster, poemi urbani, ecc.), il quale ovviamente varca ogni confine linguistico, ad ottenere un riconoscimento mondiale anche in circoli spesso altres\u00ec disconoscenti riguardo alla sua, pur immensa, produzione letteraria. Fedele ai parametri futuristici, gi\u00e0 nel 1941 abbozz\u00f2 i suoi primi \u00abpoemi sperimentali\u00bb in cui venivano oltrepassate le norme della letteratura \"strictu senso\" con una tecnica non lontana dal calligramma. L'esordio di Brossa nella plastica vera e propria \u00e8 un \"objet trouv\u00e9\" datato 1943. Nel 1953 concepisce il suo primo poema-oggetto (un accoppiamento di due oggetti dispari) e tre anni dopo realizza la prima installazione in un negozio di Barcellona. \u00c8 comunque negli anni sessanta che la sua sperimentazione nella poesia visiva e nella poesia oggettuale raggiunge la pienezza sia in numero che in profondit\u00e0. \u00c8 del 1960 il poema oggetto \"Cerilla\" (Fiammifero), probabilmente la prima opera europea d'arte concettuale, e del 1965 il libro di artista \"Novel\u00b7la\" (Romanzo) -creato in collaborazione con Antoni T\u00e0pies- che \u00e8 ritenuto un capolavoro di detto genere. Brossa creava i poemi visuali (oltre milletrecento) in serie regolate allo scopo di presentarli in formato libro. Alcune decine di essi vennero poi pubblicati in singole serigrafie, ma la maggioranza resta tuttora inedita.\nDopo il ripristino della democrazia in Spagna (1978), la poesia di Brossa si spiega nei \"poster\", spesso dedicati alla cultura popolare ormai esplosa in piena libert\u00e0. Contemporaneamente i suoi libri di poesia letteraria vengono pubblicati non pi\u00f9 censurati, n\u00e9 idiomaticamente n\u00e9 ideologicamente. Ben presto Brossa riceve incarichi dalle nuove autorit\u00e0 democratiche, e quindi nel 1984 la sua poesia raggiunge gli spazi pubblici con il monumentale \"Poema visuale transitabile in tre parti\" del Parc del Laberint d'Horta di Barcellona: \u00e8 il suo primo \u00abpoema urbano\u00bb, un nuovo concetto di poesia che, pari al letterario, al drammatico, al visuale e all'oggettuale, il poeta non abbandoner\u00e0 pi\u00f9.\nDopo la prima retrospettiva alla Fundaci\u00f3 Joan Mir\u00f3 di Barcellona nel 1986, l'opera plastica di Brossa viene subito esibita individualmente all'estero: Monaco di Baviera (1988), New York e Basilea (1989), Houston e Minneapolis (1990), C\u00e9ret-Collioure (1991)... Proprio quest'anno una grande mostra antologica al Museo Nacional Centro de Arte Reina Sof\u00eda di Madrid ribad\u00ec il riconoscimento internazionale del poeta, la cui opera venne presentata nei padiglioni ufficiali delle Biennali di S\u00e3o Paulo (1994) e di Venezia (1997) ed esposta singolarmente a Londra e Chicago (1992), Marsiglia e Malm\u00f6 (1993), Parigi (1995), Francoforte (1997), Citt\u00e0 del Messico, Monterrey, Cassel e G\u00f6teborg (1998).\nDopo la morte del poeta, una nuova antologica alla Fundaci\u00f3 Joan Mir\u00f3 di Barcellona (2001) situ\u00f2 Brossa tra i pi\u00f9 importanti nomi della creazione artistica della seconda met\u00e0 del XX secolo. Dal 2005 in poi altre retrospettive sono state presentate in parecchie citt\u00e0 del Cile, dell'Argentina, del Brasile, del Portogallo, della Spagna, dell'Austria, della Repubblica Ceca, della Svezia, della Francia, della Germania, della Polonia, del Messico ed ancora della Francia. Nel frattempo l'opera plastica di Brossa arrivava a musei e collezioni private di tutto il mondo, la sua poesia scenica veniva rappresentata ovunque e le traduzioni della sua poesia letteraria raggiungevano la quindicina di lingue.\nNel 1988 Joan Brossa era stato decorato dall'UNESCO con la medaglia Picasso. Il 1999 nella circostanza dell'ottantesimo anniversario del poeta, l'Universit\u00e0 Autonoma di Barcellona intendeva conferirgli la laurea \"honoris causa\", ma Brossa mor\u00ec venti giorni prima a causa di un incidente domestico.\nDal 2012 l'enorme lascito di Joan Brossa -oltre 64.000 capi- \u00e8 custodito dal Museo di Arte Contemporanea di Barcellona con impegno di classifica, studio ed esibizione."}
{"id": "1553073", "revid": "174925", "url": "https://it.wikipedia.org/wiki?curid=1553073", "title": "Varro Atacinus", "text": ""}
{"id": "1553074", "revid": "1543377", "url": "https://it.wikipedia.org/wiki?curid=1553074", "title": "Showgirl Homecoming Live", "text": "Showgirl Homecoming Live \u00e8 l'album registrato dal vivo della cantante australiana Kylie Minogue. L'album \u00e8 stato registrato durante la seconda serata del concerto \"The Showgirl Homecoming Tour\" a Sydney, Australia ed \u00e8 stato pubblicato dalla Parlophone l'8 gennaio 2007 in Europa. L'album ha raggiunto la posizione numero 7 nella classifica inglese ed ha ottenuto il Disco di platino, ma non ha ottenuto molto successo all'estero dovuto alla mancanza di singoli e promozione radio.\nDescrizione.\nMolti critici hanno ribattezzato questo album come il vero ritorno sulle scene della cantante, quasi dimenticando l'uscita prossima dell'album \"X\". La critica ha attribuito impossibile contenere i contorni primari del tour, come le luci, le scenografie e gli sfarzosi abiti in un cd audio, ma nonostante ci\u00f2 \u00e8 un album perfettamente riuscito che vanta anche la collaborazione di Bono degli U2 in \"Kids\", originariamente cantata con Robbie Williams ed un tributo alla cantante Madonna con una cover di \"Vogue\"."}
{"id": "1553076", "revid": "547992", "url": "https://it.wikipedia.org/wiki?curid=1553076", "title": "Memoriale Moro", "text": "Il Memoriale Moro \u00e8 un insieme di testi scritti e riscritti a mano da Aldo Moro durante la prigionia per opera delle Brigate Rosse che rapirono nel 1978 il Presidente della Democrazia Cristiana. \nI testi vennero scoperti in due fasi: il 1\u00ba ottobre 1978, per mano del Reparto speciale antiterrorismo dei Carabinieri diretto dal Generale Carlo Alberto Dalla Chiesa, e successivamente nel 1990, durante una ristrutturazione, nel covo brigatista di via Monte Nevoso 8 a Milano.\nStruttura.\nDurante i 55 giorni di prigionia Moro scrisse di proprio pugno una sorta di verbale su fogli a quadretti di diversi blocchetti. \nL'originale del manoscritto non verr\u00e0 mai trovato: secondo i brigatisti le carte originali saranno bruciate da Prospero Gallinari in una riunione a Moiano, perch\u00e9 ritenute \u00abinutili\u00bb. Nella stesura originale i vari argomenti erano trattati senza un ordine preciso, evidentemente perch\u00e9 Moro rispondeva alle domande cos\u00ec come gli venivano poste. Le pagine ritrovate sono quelle dattiloscritte dalle Brigate Rosse (quelle del 1978) e parte delle fotocopie dall'originale scritto da Moro (quelle del 1990), entrambe derivanti dall'interrogatorio o dalle registrazioni.\nI documenti vennero inizialmente presi in consegna dalla Digos e archiviati. Soltanto nel 2001 la stesura C (testo diffuso il 17 ottobre 1978 dal Ministero dell'Interno) e la stesura D (testo rinvenuto nel 1990) vennero pubblicamente confrontate e riordinate dalla Commissione Stragi che si preoccup\u00f2 nel riordino di seguire un criterio logico, tema per tema.\nIl \u00abMemoriale Moro\u00bb \u00e8 una parte dei testi scritti da Moro durante il sequestro: oltre a queste pagine bisogna aggiungere anche le 97 lettere che lo statista democristiano redasse durante la reclusione in via Montalcini.\nDurante la prigionia e successivamente i messaggi contenuti negli scritti di Moro furono disconosciuti dalla classe dirigente, in particolare democristiana, e talvolta occultati dai destinatari. La maggior parte degli analisti ritiene che gli scritti di Moro del periodo del sequestro siano effettivamente autografi, cos\u00ec come appare evidente che a scrivere quelle pagine sia stata una persona perfettamente capace di intendere e di volere. La moglie dello statista, Eleonora Moro, ritenne autentiche sia le lettere che il memoriale.\nStoria.\nGli interrogatori e il memoriale.\nDurante i 55 giorni di prigionia (16 marzo-9 maggio 1978) il Presidente Moro viene sottoposto a lunghi interrogatori da parte del brigatista Mario Moretti. Questi interrogatori vennero registrati su un normale registratore, ma le bobine contenenti le domande di Moretti e le risposte di Moro non verranno mai ritrovate. Al riguardo il brigatista Germano Maccari disse:\nPer ogni argomento, poi, il Presidente scriveva di proprio pugno un \"verbale\" sui fogli quadrettati di diversi blocchi.\nLo scopo della Brigate Rosse era di ottenere da Moro elementi politicamente utili alla loro causa. Secondo lo storico Miguel Gotor sarebbe stato Prospero Gallinari a redigere la versione dattiloscritta delle lettere e del memoriale di Moro nel covo di via Montalcini, dove il presidente DC era tenuto prigioniero. Lo stesso Gallinari, secondo i brigatisti, avrebbe bruciato tutte le carte di Moro prodotte durante la prigionia durante una riunione a Moiano, perch\u00e9 ritenute inutili.\nIl comunicato n. 5 e la parte di memoriale sull'onorevole Taviani.\nNel comunicato numero 5 del 10 aprile 1978 le Brigate Rosse confermano che l'onorevole Aldo Moro verr\u00e0 processato da un Tribunale del Popolo e che \u00abtutto verr\u00e0 reso noto al popolo e al movimento rivoluzionario che sapr\u00e0 utilizzarlo opportunamente\u00bb. Ulteriormente nel comunicato scrivono: \u00abnessuna trattativa segreta, niente deve essere nascosto al popolo!\u00bb. Assieme al comunicato n. 5 le BR recapitano uno scritto autografo di Moro (un brano del \"memoriale\") in cui il presidente della DC sostiene l'ipotesi delle trattative e attacca il suo compagno di partito Paolo Emilio Taviani per essersi schierato con la linea della fermezza. Taviani \u00e8 considerato l'uomo degli accordi segreti con gli USA su Gladio e Stay-Behind. Moro segnala nel brano gli importanti incarichi ministeriali ricoperti da Taviani tra cui, per la loro importanza:\nNon si sa cos'altro abbia scritto Moro, perch\u00e9 proprio questo \u00e8 uno dei paragrafi ampiamente censurati del \"memoriale\". In ogni caso, le sue affermazioni avevano creato il massimo allarme tra i pochi che erano in grado di capirne le reali implicazioni. Moro mostrava di temere che fossero scese in campo altre entit\u00e0 interessate alla sua liquidazione dalla scena politica e anche \"terrena\". La lettera concludeva infatti con un interrogativo sibillino: \u00abvi \u00e8 forse nel tener duro contro di me un'indicazione americana o tedesca?\u00bb.\nNonostante le premesse della totale pubblicit\u00e0 del materiale di Moro, questo brano autografo sar\u00e0 l'unica parte del memoriale che verr\u00e0 pubblicata dai brigatisti.\nI ritrovamenti del memoriale, 1978 e 1990.\nIl 1\u00ba ottobre 1978, pochi mesi dopo il ritrovamento del cadavere di Aldo Moro, gli uomini del Generale Dalla Chiesa fanno irruzione nel covo delle Brigate Rosse in via Monte Nevoso 8 a Milano. I carabinieri rimangono dentro l'appartamento per cinque giorni, rivoltandolo a fondo. Alla fine della perquisizione, vengono rese note 49 pagine del cosiddetto \"Memoriale Moro:\" si tratta di pagine dattiloscritte dalle Brigate Rosse, ricopiate cio\u00e8 dal manoscritto originale o dalle bobine registrate. Il brigatista pentito Roberto Buzzatti, durante il processo Moro ter, racconter\u00e0 che Moretti parl\u00f2 dell'esistenza di un sistema di telecamere a circuito chiuso all'interno della casa dove era sequestrato Moro. Cinque giorni dopo l'irruzione, il covo viene chiuso e vengono posti i regolari sigilli della magistratura. Qualche mese pi\u00f9 tardi, il senatore del PCI e membro della Commissione parlamentare d'inchiesta sul caso Moro, Sergio Flamigni, si reca nelle carceri a parlare con i brigatisti Lauro Azzolini e Franco Bonisoli. Da loro viene a sapere che in via Monte Nevoso ci sarebbe dovuta essere la trascrizione completa degli interrogatori del Presidente. Il senatore Flamigni si reca pi\u00f9 volte nel 1986 e nel 1988 dal giudice Ferdinando Pomarici \u2014 magistrato competente al momento dell'irruzione \u2014 chiedendo la riapertura del covo, questo si rifiuta rispondendo che l'appartamento era stato: \u00abscarnificato. Muro per muro. Mattonella per mattonella\u00bb).\nIl generale Carlo Alberto dalla Chiesa il 23 febbraio 1982 viene ascoltato per la seconda volta dalla Commissione Moro e, incalzato dallo scrittore Leonardo Sciascia, fa un'ammissione importante:\nIn sede processuale due brigatisti membri dell'esecutivo nazionale delle Br, Lauro Azzolini e Franco Bonisoli, affermarono che \u00abin via Monte Nevoso, oltre ai dattiloscritti c'era anche un plico di fotocopie di quelli originali che non risultano nell'elenco del materiale sequestrato\u00bb.\nTra il 1979 e il 1982 vengono scoperti e arrestati quasi tutti i brigatisti implicati nel caso Moro: Raffaele Fiore (19 marzo 1979), Valerio Morucci e Adriana Faranda (29 marzo 1979), Prospero Gallinari (24 settembre 1979), Bruno Seghetti (19 maggio 1980), Anna Laura Braghetti (27 maggio 1980) e il 4 aprile del 1981 il capo delle Brigate Rosse Mario Moretti, ma di queste carte e del loro destino non parlano.\nPassano gli anni e, alla fine di una lunga controversia legale, la propriet\u00e0 dell'appartamento torna a tale Lotumolo, che nel frattempo ha venduto a tale De Citis. Il 9 ottobre 1990 De Citis incarica un muratore di ristrutturare l'appartamento, chiuso nel 1978. Si scopre cos\u00ec che i sigilli posti all'epoca dai carabinieri sono stati rotti, non si sapr\u00e0 mai da chi. Il muratore comincia i lavori e nota una strana difformit\u00e0 al di sotto di una finestra. Toglie quattro chiodi e un pannello di cartongesso e ritrova uno spazio nascosto contenente un mitra avvolto in un giornale del 1978, parecchie decine di banconote fuoricorso, armi e munizioni e 229 pagine fotocopiate del \"Memoriale Moro\".\nAlla presenza di Achille Serra, capo della DIGOS e del sostituto procuratore Ferdinando Pomarici, lo stesso magistrato del primo ritrovamento, vengono rinvenuti e verbalizzati i seguenti oggetti:\nTra le carte, in tutto 421 fogli, vi erano diverse lettere scritte da Moro, disposizioni testamentarie e il memoriale. Dei 421 fogli 229 sono fotocopie del manoscritto di Moro, con le risposte all'interrogatorio dei brigatisti (ma, come nella versione gi\u00e0 nota, senza indicazione delle domande precise): rispetto alla versione ritrovata nel 1978 (che era dattiloscritta) sono presenti ben 53 pagine in pi\u00f9. Dall'analisi di queste pagine fotocopiate emerge in modo chiaro che molte altre pagine mancano all'appello: in diversi punti Moro scrive \u00abcome dir\u00f2 pi\u00f9 avanti\u00bb, \u00abcome ho gi\u00e0 detto altrove\u00bb. Nelle 229 pagine ritrovate mancano tali rimandi.\nNegli anni sono state date versioni leggermente differenti del primo ritrovamento del Memoriale nel covo delle BR. Il generale dei Carabinieri Nicol\u00f2 Bozzo, al tempo nell'antiterrorismo, che effettu\u00f2 per primo la perquisizione del covo descrive il ritrovamento davanti alla Commissione Stragi e pi\u00f9 approfonditamente nel libro intervista \"Sragione di Stato\".\nIl generale Bozzo, rispondendo ad una domanda del presidente Pellegrino sulle varie versioni che negli anni si sono succedute, descrive cos\u00ec gli eventi che portarono all'individuazione del covo davanti alla commissione stragi:\nRelativamente alla decisione di effettuare la perquisizione una volta individuato il covo:\nLa commissione Stragi presieduta da Giovanni Pellegrino dal 1994 al 2001 decide di risentire tutti i protagonisti di questa vicenda del memoriale a partire dal primo ritrovamento del 1978. Il 23 maggio del 2000 il colonnello Umberto Bonaventura, uomo all'epoca agli ordini di Carlo Alberto dalla Chiesa, dichiara ai membri della commissione che le carte di Moro ritrovate durante il primo blitz a Via Montenovoso furono prelevate e fotocopiate prima della verbalizzazione da parte della Magistratura e poi riportate nel covo, per essere consegnate la sera stessa al generale dalla Chiesa. La seconda sezione civile della Corte d\u2019Appello del Tribunale di Milano, presieduta da Nicoletta Ongania, ha stabilito con una sentenza (n. 1505 del 7 aprile 2015) che il colonnello Bonaventura entr\u00f2 nel covo durante la perquisizione e port\u00f2 via le carte, restituendole dopo qualche ora, visibilmente assottigliate, prima della numerazione dei fogli. Umberto Bonaventura pass\u00f2 successivamente ai servizi segreti e mor\u00ec il 7 novembre 2002 quando era responsabile dell'ufficio Sisde dei carabinieri.\nIl pubblico ministero Franco Ionta ha parlato durante la trasmissione RAI La Storia siamo noi: \u00abdi una possibile eterodirezione esterna rispetto alle Brigate Rosse per interessi diversi da quelli dell'organizzazione nazionale che ha operato materialmente il sequestro Moro, ma su questo ci sono investigazioni in corso e non posso dire. Si fa riferimento a un soggetto, indicato come terrorista internazionale\u00bb.\nLe stesure del \"memoriale\".\nDel \"memoriale\" si ebbero varie stesure:\nTra il materiale della stesura D, oltre al memoriale, figurano anche lettere scritte da Moro e non consegnate dalle BR e le prime stesure di lettere che poi Moro decise di riscrivere.\nSecondo i brigatisti la Stesura A, cio\u00e8 i documenti originali, furono distrutti e ci\u00f2 non permette di valutare le versioni successive, nella loro aderenza o meno alle risposte date da Aldo Moro nel corso del suo interrogatorio, n\u00e9 permette di avere la sicurezza totale che il ritrovamento pi\u00f9 vasto (la Stesura D), sia effettivamente completo. Le eventuali mancanze, per\u00f2, non possono essere considerate dirimenti a una lettura \"storica\" della documentazione esistente.\nLe versioni pervenute e il contenuto.\nIl memoriale \u00e8 redatto in prima persona, con Moro come narratore. Due sono le ipotesi riguardo alla copia autografa e alla trascrizione delle carte di Moro:\nI primi 16 punti del memoriale sono relativi all'interrogatorio che Moretti fece allo statista democristiano durante la prigionia, dal punto 17 in poi invece ci sono le riflessioni di Moro che, spesso, vanno a integrare le risposte gi\u00e0 date alle domande delle Brigate Rosse. Il nuovo materiale scoperto nel 1990 contiene importanti riferimenti ai dirigenti dei servizi segreti e severe valutazioni su taluni leader democristiani e contengono notizie ritenute \"segreto di stato\". In queste pagine Moro rivela, tra l'altro, l'esistenza della struttura dell'Organizzazione Gladio, ben nota ai servizi segreti, ma per quarant'anni nascosta al Parlamento italiano.\nIl memoriale affronta 16 questioni, a partire dall'origine del centro-sinistra e dal Piano Solo. Moro evidenzia, tra le ragione di crisi del suo primo governo, l'ingerenza del commissario CEE Robert Marjolin, cui ora attribuisce un rilievo forse maggiore di quello effettivamente rivestito. A inizio sequestro Moro ragiona nei termini abituali e, sia pure con qualche distinguo, \"tutela\" il vecchio sistema di potere doroteo. Precipitato nella condizione di reietto e sconfessato dal suo stesso partito, svela il \"sommerso\" della crisi politica dell'estate 1964. La principale novit\u00e0 riguarda proprio Antonio Segni, rappresentato quale uomo di potere che persegue con ostinazione una strategia contraria al centro-sinistra, contravvenendo al ruolo di garante delle istituzioni. Moro riconduce il Piano Solo alla regia personale e politica del Presidente: \u00abil piano, su disposizione del Capo dello Stato, fu messo a punto nelle sue parti operative (luoghi e modi di concentramento in caso di emergenza) che avevano preminente riferimento alla Sinistra, secondo lo spirito dei tempi\u00bb. La versione del 1990 del memoriale sviluppa ulteriormente queste riflessioni:\nConcetti inequivocabili e pesanti, ribaditi, con espressioni pi\u00f9 o meno analoghe, nelle considerazioni sulla perdita delle valenze riformatrici del centro-sinistra per la resa a pressioni conservatrici esterne e per \u00abplacare il Presidente Segni\u00bb. Giudizi agli antipodi degli interventi pubblici di Moro, ma di quelli ben pi\u00f9 realistici. Moro parla chiaramente di tentativo di colpo di Stato: Segni era \u00abestremamente ansioso\u00bb e \u00abfortemente preoccupato\u00bb, \u00abterrorizzato da consiglieri economici che gli agitavano lo spettro di un milione di disoccupati\u00bb, influenzato dai nostalgici del centrismo che \u00abgli presentavano artatamente a fosche tinte l'avvenire dello Stato\u00bb. \u00abNell'eccitazione della malattia\u00bb li presidente ingigantisce le preoccupazioni per l'ordine costituzionale e vuole sbarrare la strada a Moro. Il memoriale spiega il superamento della crisi e la riconversione del Piano Solo da strumento potenzialmente eversivo in elemento di condizionamento (e, infine, di \u00abnormalizzazione\u00bb) del quadro politico.\nSu \"Il Nuovo Mondo d'Oggi\", settimanale di opinione di cui \u00e8 editore, del 19 novembre 1967 il giornalista Mino Pecorelli, legato da rapporti sotterranei con i servizi segreti e coi centri di potere, aveva rivelato un misterioso progetto per uccidere Moro nell'estate del 1964 in caso di attuazione del Piano Solo. Nell'articolo intitolato \"Dovevo uccidere Moro\" Pecorelli racconta che nel 1964, all'epoca del primo governo con i socialisti, il tenente colonnello Roberto Podest\u00e0 sarebbe stato prescelto, dopo un colloquio con un ex ministro della Difesa che agiva d'accordo con altre personalit\u00e0 politiche, per comandare un reparto di ranger che avrebbe dovuto mettere fuori combattimento la guardia del corpo di Moro, allora presidente del Consiglio; che Moro sarebbe stato fatto prigioniero e trasferito in una localit\u00e0 sconosciuta; che il piano prevedeva l'eliminazione del presidente Moro e una manovra per far s\u00ec che la colpa ricadesse sulla sinistra.\nNel memoriale sono contenute anche preziose analisi di Moro su temi quali Giulio Andreotti e il rapporto con Michele Sindona, la strategia della tensione, lo scandalo Lockheed, la strage di Piazza Fontana, lo scandalo Italcasse e l'Operazione Gladio; nonch\u00e9 giudizi molto pesanti sia politicamente che umanamente riguardo a Giulio Andreotti e Francesco Cossiga.\nLe due stesure del testo pervenuteci, la C e la D, hanno consistenti differenze, che si spiegano nel rapporto copia-originale: infatti la stesura C \u00e8 un dattiloscritto che in talune parti sunteggia, in talaltre riporta integralmente ovvero omette del tutto la stesura A, della quale (o di parte della quale) la stesura D \u00e8 una fotocopia (lo dimostra il fatto che la perizia calligrafica compiuta su quanto trovato nel 1990 attesta l'autenticit\u00e0 della grafia di Aldo Moro). Non si conosce la causa dell'esistenza stessa della stesura C e se fu redatta dalle Brigate Rosse oppure dall'ufficio del Ministero dell'Interno a cui nell'ottobre 1978 furono conferiti dal generale Dalla Chiesa i materiali trovati a via Monte Nevoso. Non \u00e8 noto se vi fu una stesura B destinata alle Colonne Brigatiste, ma la stesura C nelle sue molteplici omissioni (e nel linguaggio questurile con cui fu redatta) pare corrispondere assai di pi\u00f9 all'intento di non rendere noti i pesanti apprezzamenti che Moro fece nella prigionia su alcuni suoi compagni di partito e di governo.\nLa Commissione Stragi acquis\u00ec il materiale dalla Digos nel febbraio 2001, dopo che era stato dato per disperso, lo riordin\u00f2 per tema confrontando le Stesura D e C (cio\u00e8 il testo che fu diffuso dal Ministero dell'Interno il 17 ottobre 1978, che come detto era poco ordinato). Gli scritti sono studiati e ricostruiti filologicamente da Francesco Maria Biscione, consulente della Commissione stragi e collaboratore dell'Istituto dell'Enciclopedia italiana e pubblicati nel libro \"Il memoriale di Aldo Moro rinvenuto in via Monte Nevoso a Milano\". Dall'analisi del testo Biscione ricostruisce il lavoro come la risposta da parte di Moro a 16 domande poste da un questionario brigatista. Per quanto riguarda la completezza del memoriale Biscione sottolinea che in 25 occasioni Moro rimanda a risposte realmente presenti, mentre in due occasioni, quando si riferisce ai servizi segreti in Libia e ai rapporti tra Giulio Andreotti e gli stessi servizi, non si trovano i brani a cui rimanda.\nSulle differenze tra le stesure vennero aperte varie interrogazioni della Commissione, in cui venne ascoltato anche il capo dell'organizzazione Gladio.\nIl 22 marzo 2001, la Commissione stragi decide la pubblicazione integrale del materiale, tra cui quello relativo al caso Moro. Alcuni retroscena erano gi\u00e0 stati anticipati durante il sequestro dell'archivio del generale Demetrio Cogliandro, ex capo del Sismi, la vigilia di Natale del 1995.\nConclusioni sul memoriale.\nNella sentenza del processo Andreotti, pronunciata dalla Corte di Assise di Perugia il 13 febbraio 2003, emergono una serie di conclusioni sul \"Memoriale Moro\":\nSintesi degli argomenti trattati nel \"memoriale\".\nTra gli argomenti trattati nel memoriale, citiamo:"}
{"id": "1553078", "revid": "729019", "url": "https://it.wikipedia.org/wiki?curid=1553078", "title": "Chris Candido", "text": "Carriera.\nPer gran parte della sua carriera ha avuto come manager Tammy Lynn Sytch, sua fidanzata sin dai tempi del liceo.\nCandido ha conquistato titoli nella Extreme Championship Wrestling, nella National Wrestling Alliance, nella World Championship Wrestling e nella World Wrestling Federation. La gimmick pi\u00f9 importante da lui interpretata fu quella di Skip, membro del tag team noto come \"The Bodydonnas\", assieme a Zip e a Sunny.\nMorte.\nCandido debutt\u00f2 nella Total Nonstop Action Wrestling nel gennaio 2005. Il 25 aprile 2005, durante il pay-per-view Lockdown 2005, Candito si ruppe tibia e perone e slog\u00f2 la caviglia durante un tag team match con Lance Hoyt contro Apollo e Sonny Siaki. Nella successiva giornata di luned\u00ec fu operato alla caviglia e poche ore dopo prese parte sulla sedia a rotelle alla puntata di Impact! facendo da manager per i The Naturals. Candito collass\u00f2 la sera di gioved\u00ec 28 aprile e fu portato di corsa in ospedale; venne individuato un trombo, ma i medici non riuscirono a salvarlo. Verso la fine del 2005 la TNA cre\u00f2 un torneo per tag team, la \"Chris Candido Cup\", per commemorare la memoria di Candido.\nL'amico d'infanzia Balls Mahoney aveva un tatuaggio per commemorare il suo amico. Anche il wrestler CM Punk ha un tatuaggio sulla mano sinistra in memoria di Candido.\nTitoli e riconoscimenti.\nExtreme Championship Wrestling\nNational Wrestling Alliance\nNWA Midwest\nSmoky Mountain Wrestling\nWorld Championship Wrestling\nWorld Wrestling Council\nWorld Wrestling Federation\nXtreme Pro Wrestling\nPro Wrestling Illustrated\nWrestling Observer Newsletter"}
{"id": "1553079", "revid": "648716", "url": "https://it.wikipedia.org/wiki?curid=1553079", "title": "Festa di san Giorgio a Ragusa", "text": "La festa di san Giorgio \u00e8 una singolare festa che a Ragusa non si festeggia il 23 aprile, giorno del santo, ma l'ultima domenica di maggio.\nCaratterizzata dalla processione che si articola per le strade di Ibla, la statua del cavaliere (rappresentato a cavallo, vestito come un antico soldato, armato di una lancia d'argento mentre affronta e uccide un terribile drago) viene portata a spalla dai fedeli e seguita da una folla di devoti.\nPer la grande occasione la chiesa viene addobbata con stendardi, fiori e luci e la statua del santo cavaliere e dell'arca santa (contenente le reliquie del santo patrono e di altri santi) vengono poste nei due altari laterali della chiesa per la venerazione dei fedeli.\nL'intera citt\u00e0 - vicoli, strade, piazze, si veste di luminarie e di vivaci colori, inoltre le pregevoli porte intagliate della chiesa madre, che nel corso dell'anno rimangono coperte da due imposte, si aprono per la gioia dei fedeli.\nI festeggiamenti cominciano circa un mese prima, quando le due statue vengono scese, con un antico procedimento, dalle due nicchie laterali poste nelle due navate laterali, poi si attendono con ansia i tre giorni dell'ultima settimana di maggio (venerdi sabato e domenica) a suon di banda e di mortaretti si porta fuori il simulacro di San Giorgio.\nLa statua che fu opera dello scultore palermitano Rosario Bagnasco verso la seconda met\u00e0 dell'Ottocento \u00e8 composta prevalentemente di legno di ciliegio, questo materiale infatti \u00e8 di facile intarsio nella lavorazione con aggiunta di altri materiali ferrosi distribuiti nelle parti, opera di eccellente valore artistico ed espositivo, le forme infatti sono in equilibrio tra di loro, lo sguardo del cavaliere, la posizione della testa del cavallo in perfetta armonia con esso danno a questa statua equestre una sensazione di attraente folklore allegorico, ci\u00f2 nonostante consente ai portatori di danzare quasi a passo di musica, di farla girare e di alzarla a braccia facendola \"abballare\" (ballare) come a simulare la cavalcata.\nLa statua del cavaliere \u00e8 preceduta da un'altra portantina sulla quale \u00e8 posta la \"santa cassa\" in argento lavorato con le reliquie dei santi. La statua del santo patrono viene portata in piazza dove si forma la processione che, con il clero in testa, seguito subito dopo dalla statua del santo, dalla \"santa cassa\", dalla banda musicale e quindi dai fedeli comincia il giro delle caratteristiche vie di Ibla.\nTra le manifestazioni collaterali, si pu\u00f2 assistere a numerosi concerti musicali di artisti abbastanza noti, esibizioni di gruppi, sbandieratori ed infine il clou dello spettacolo dato dai suggestivi fuochi piromusicali."}
{"id": "1553080", "revid": "131145", "url": "https://it.wikipedia.org/wiki?curid=1553080", "title": "Campionati africani di atletica leggera", "text": "I Campionati africani di atletica leggera (in inglese \"African Championships in Athletics\", in francese \"Championnats d'Afrique d'athl\u00e9tisme\") sono una competizione continentale organizzata dalla Confederation of African Athletics.\nLa manifestazione ha cadenza biennale e si svolge negli anni pari. La prima edizione si \u00e8 tenuta nel 1979 a Dakar, in Senegal."}
{"id": "1553087", "revid": "729019", "url": "https://it.wikipedia.org/wiki?curid=1553087", "title": "Junkers Ju 288", "text": "Lo Junkers Ju 288 \"Reihe\" fu un bombardiere bimotore ad ala alta ed impennaggio bideriva, sviluppato dall'azienda aeronautica tedesca Junkers Flugzeug- und Motorenwerke AG nei tardi anni trenta e rimasto alla fase di prototipo.\nDestinato alla Luftwaffe, venne costruito in 22 esemplari in varie configurazioni e diverse motorizzazioni senza mai arrivare ad un modello definitivo.\nStoria del progetto.\nNel luglio 1939 il Technisches Amt (ufficio tecnico) del Reichsluftfahrtministerium, ministero che nella Germania del periodo hitleriano sovraintendeva l'intera aviazione tedesca, eman\u00f2 una specifica per la fornitura di un nuovo modello di bombardiere medio, indicato come \"Bombardiere B\", al fine di sostituire i bimotori pari ruolo allora in servizio, gli He 111, Do 17 e Ju 86, o in fase di immissione ai reparti, come lo Ju 88. Questo programma doveva integrarsi con quello per un bombardiere strategico (designato Bomber B), allora in fase di sviluppo. La specifica emessa dal Technisches Amt era molto esigente, infatti si richiedeva un bombardiere medio capace di operare sia di giorno che di notte, ed idoneo al volo ad alta quota. La velocit\u00e0 massima doveva essere di circa 670 km/h, ottenuta grazie a due supermotori allora in fase di sviluppo. I propulsori in linea prescelti per equipaggiare il velivolo erano il Daimler-Benz DB 604 e lo Junkers Jumo 222. Questi propulsori, dotati di differente architettura, disponevano di 24 cilindri, raffreddati a liquido. La fusoliera doveva essere pressurizzata per poter raggiungere un'elevata quota di tangenza. Il carrello d'atterraggio era triciclo, con le gambe principali retrattili nella parte posteriore delle gondole motori. Il ruotino di coda era anch'esso retrattile. L'equipaggio previsto era formato da 3 membri, installati in una cabina pressurizzata. L'aereo doveva disporre di un pesante armamento difensivo, su pi\u00f9 torrette telecomandate, ognuna dotata di quattro-sei mitragliatrici MG 81 da 7,92 mm. Il carico bellico offensivo massimo doveva raggiungere i 3.000 kg.\nQuesto programma doveva consentire di realizzare un bombardiere medio dalle pi\u00f9 moderne caratteristiche possibili, che consentisse di sostituire i bombardieri in linea con la Luftwaffe all'inizio della seconda guerra mondiale. Gli Heinkel He 111, Dornier Do 17 e Junkers Ju 88 cominciavano infatti a risentire della loro anzianit\u00e0 ed impostazione progettuale.\nAl bando di concorso parteciparono la Arado Flugzeugwerke GmbH, la Dornier-Werke GmbH, la Focke-Wulf Flugzeugbau AG, la Henschel Flugzeugwerke AG e la stessa Junkers GmbH.\nNel 1937 la Junkers aveva gi\u00e0 presentato all'RLM un progetto simile a quello realizzato per la specifica, designato EF 73, il quale era un'evoluzione del precedente Ju 88 pensato per poter utilizzare i pi\u00f9 potenti motori Jumo 222 a 24 cilindri che stavano sviluppando in azienda, o in alternativa i diesel Jumo 223 gi\u00e0 in produzione. Tuttavia un ulteriore specifica da parte dell'RLM impose l'utilizzo dei nuovi propulsori Daimler-Benz DB 606 sviluppati dall'accoppiamento di due DB 601, per cui la Junkers dovette modificare ulteriormente il progetto. Nel maggio 1939 arriv\u00f2 agli stabilimenti Junkers di Dessau il professor Heinrich Hertel, proveniente dalla Heinkel Flugzeugwerke AG. Egli assunse l'incarico di responsabile dello sviluppo dei nuovi progetti. In risposta alla specifica relativa al Bombardiere B emessa dalla Luftwaffe, Hertel, coadiuvato dall'ingegner Brunolf Baade come responsabile del progetto, diresse la progettazione della proposta Junkers, designata EF 74. Il Reichsluftfahrtministerium sugger\u00ec a Hertel di tenere in maggior considerazione le difficolt\u00e0 tecniche legate alla progettazione, come l'impianto di raffreddamento ad evaporazione superficiale, rivedendo nel contempo i calcoli sull'autonomia.\nIl progetto EF 73 venne profondamente rivisto da Hertel. Fu adottato un doppio impennaggio di coda, aumentata l'apertura alare fino a 18.30 m, accorciata la fusoliera e modificato l'armamento difensivo, che divenne tutto a controllo remoto. Si permetteva cos\u00ec l'installazione delle armi difensive nelle posizioni ritenute pi\u00f9 utili, ovviando al problema di realizzare una fusoliera interamente pressurizzata. Il carico bellico offensivo, completamente contenuto all'interno di una stiva ventrale, arrivava a 3.000 kg. Tale scelta ovviava alla resistenza aerodinamica imposta dai carichi subalari e consentiva una aumentata velocit\u00e0 massima, migliorando nel contempo manovrabilit\u00e0 rispetto allo Ju 88 da cui derivava. Il progetto EF 74 venne presentato all'RLM nel maggio del 1939 e fu dichiarato vincitore prima della presentazione degli altri progetti, assumendo la denominazione ufficiale di Junkers Ju 288. Agli unici due velivoli che meritarono attenzione, il Focke-Wulf Fw 191 e il Dornier Do 317, venne lasciata la possibilit\u00e0 di ulteriore sviluppo.\nIl simulacro dell'abitacolo venne esaminato dal Technisches Amt a Dessau nel dicembre 1939. Dopo l'approvazione il Reichsluftfahrtministerium richiese la costruzione di un simulacro in scala 1:1, contemporaneamente alla progettazione in dettaglio del velivolo. \nIl mock-up definitivo del nuovo bombardiere venne ispezionato il 29 maggio 1940. Pochi giorni dopo la Junkers ricevette l'ordine per la costruzione di tre prototipi. Tuttavia, su iniziativa privata, la costruzione del primo prototipo, designato Ju 288 V1, era stata iniziata gi\u00e0 nel febbraio del 1940. \nPer accelerare lo sviluppo del nuovo velivolo la Junkers decise di utilizzare dei dimostratori di tecnologia. Otto furono ricavati da prototipi dello Junkers Ju 88 e tre da Junkers Ju 86. Gli JU 86 V31, Ju 86P V28 e JU 86 (matricola W.Nr. 0294) disponevano di alcuni componenti, impiantistica e abitacolo pressurizzato. Lo Ju 88 V1 (matricola D-AQUEN) per scarico carburante, equilibratori e verifica della visibilit\u00e0 in caso di maltempo o pioggia. Lo Ju 88 V2 (matricola D-ASAZ) con abitacolo ed alettoni dello Ju 288. Lo Ju 88 V5 (matricola D-ATYU) per impennaggio di coda ed abitacolo. Lo Ju 88 V16 per i timoni di coda. Lo Ju 88 V17 per l'impiantistica. Gli Ju 88 V23 e Ju 88 V42 per la correzione dell'assetto dello stabilizzatore. \nLe prove con questi velivoli iniziarono nella primavera del 1940, concludendosi nella primavera dell'anno seguente. Il prototipo Ju 288 V1(matricola D-AACS) venne completato nell'autunno del 1940, e dopo un breve ciclo di prove al suolo, and\u00f2 in volo per la prima volta il 29 novembre 1940.\nL'aereo era dotato dei meno potenti propulsori BMW 801 A invece che dei previsti Jumo 222, a causa dei problemi di sviluppo incontrati con gli Jumo.\nIl collaudatore, capitano Holzbaur, rifer\u00ec che le capacit\u00e0 di volo del velivolo si rivelarono al disotto delle aspettative tanto da richiedere una modifica strutturale con l'estensione della fusoliera nel tratto posteriore. I primi motori Junkers Jumo 222 adatti all'utilizzo in volo non arrivarono prima dell'ottobre del 1941 ma ormai era chiaro che difficilmente questi propulsori sarebbero stati disponibili per la produzione in serie. Quando ci si rese conto che lo Jumo 222 era destinato a non risolvere mai i propri problemi, nel maggio del 1942 la Junkers propose la sostituzione degli stessi con i pi\u00f9 pesanti Daimler-Benz DB 606.\nA causa della politica intrapresa dall'RLM nell'insistere sulla produzione di bombardieri tattici e dei problemi tecnici legati ai motori, lo sviluppo di tutto il progetto risent\u00ec pesantemente della nebulosit\u00e0 espressa sul reale ruolo di utilizzo dello Ju 288. Come misura provvisoria venne fatta richiesta alla Junkers di un nuovo bombardiere denominato Ju 188, il quale non era che il solito Ju 88 dotato di minimi aggiornamenti che per\u00f2 avrebbe dovuto integrare anche la cabina pressurizzata gi\u00e0 realizzata per lo Ju 288.\nNel gennaio del 1943 uno dei prototipi dello Junkers Ju 288, il V101, venne presentato presso l'Erprobungsstelle di Reichlin ad una delegazione di ufficiali della Regia Aeronautica. L'aereo non venne mai ufficialmente offerto agli alleati n\u00e9, sembra, vi sia stato alcun interessamento della Regia Aeronautica, da sempre orientata ai trimotori o ai quadrimotori, per l'acquisto o la produzione su licenza del velivolo.\nNella primavera del 1943 il Feldmaresciallo Hermann G\u00f6ring decise, finalmente, di avviare la produzione in serie dello Junkers Ju 288 che, secondo il piano di forniture (Lieferplan) del Reichsluftfahrtministerium emesso nel giugno 1943, avrebbe dovuto iniziare l'anno successivo e raggiungere una produzione mensile di 120 esemplari nel gennaio 1945. Il piano di forniture ufficializzato a fine dicembre 1943, ma predisposto un mese prima, non faceva pi\u00f9 alcuna menzione dello Ju 288. Il protocollo del 23 marzo 1944 stabil\u00ec la fine ufficiale del programma, che era costato fino ad allora la notevole cifra di novanta milioni di Reichsmark. In quell'anno la situazione bellica tedesca precipit\u00f2 rapidamente e venne data la priorit\u00e0 alla produzione di velivoli con compiti di difesa aerea. La produzione totale riguard\u00f2 22 prototipi.\nTecnica.\nBombardiere strategico bimotore, idoneo anche al bombardamento in picchiata, di costruzione interamente metallica. La fusoliera aveva sezione rettangolare di dimensioni 0.97 x1.40 metri, suddivisa in tre sezioni. La sezione anteriore era costituita dall'abitacolo, non pressurizzato, che ospitava i quattro membri dell'equipaggio. La sezione centrale, attraversata dall'ala, nella parte inferiore disponeva di una stiva bombe lunga 7,9 metri in grado di contenere tutti i tipi di armamento di caduta in uso alla Luftwaffe. Nella parte superiore della stiva si trovavano quattro serbatoti di carburante, tre da 470 litri ed uno da 390 litri. La sezione caudale ospitava il vano di retrazione del ruotino di coda, oltre a diversi equipaggiamenti. L'ala, in configurazione alta, era strutturata su un longherone principale che attraversava la fusoliera, ed uno ausiliario. Era suddivisa in una sezione centrale rettangolare che reggeva le gondole motori e due esterne rastremate con due diversi angoli di freccia al bordo d'entrata e a quello d'uscita. Il bordo d'uscita alare era interamente occupato dalle superfici mobili. Esternamente si trovavano gli alettoni, internamente gli ipersostentatori, divisi in due parti. I freni di picchiata, quando installati, erano disposti sopra e sotto le sezioni esterne degli ipersostentatori, nelle quali rientravano in posizione di riposo.\nI piani di coda disponevano di doppie derive convergenti verso l'interno, i timoni erano dotati di alette di correzione per tutta la lunghezza. Gli elementi principali del carrello d'atterraggio disponevano di una singola gamba, dotata di due ruote affiancate. Essi rientravano nelle gondole dei propulsori con movimento verso l'avanti.\nI propulsori erano due Daimler-Benz DB 610A-1/B-1 a 24 cilindri, raffreddati a liquido, eroganti 2.950 CV a livello del mare. La capacit\u00e0 carburante massima era di 5.282 litri.\nL'armamento difensivo, interamente telecomandato a distanza, disponeva di un cannone Mauser MG 151/20 da 20 mm in un impianto FHL 151 in posizione caudale, e sei mitragliatrici Rheinmetall-Borsig MG 131 da 13 mm in affusti binati FDL-A 131Z sotto il muso, FDL-B 131Z in posizione dorsale e FDL-C 131Z in posizione ventrale. Il carico di caduta massimo era pari a 3.000 kg."}
{"id": "1553090", "revid": "287204", "url": "https://it.wikipedia.org/wiki?curid=1553090", "title": "Early Music Consort of London", "text": "LEarly Music Consort of London \u00e8 stato un consort britannico specializzato nell'esecuzione di musica medioevale e rinascimentale.\nStoria.\nVenne fondato a Londra nel 1967 dal flautista e gi\u00e0 membro dell'ensemble \"Musica Reservata\", David Munrow. Inizialmente era composto da:\nLa costituzione del gruppo fu dovuta alla grande passione di David Munrow per la musica antica e per il flauto come strumento musicale del quale era un virtuoso. L'ensemble si dedic\u00f2 subito ad un repertorio che comprendeva la musica medioevale e quella rinascimentale, utilizzando strumenti dell'epoca o copie fedeli degli stessi.\nLa sua capacit\u00e0 pedagogica e di comunicazione fece s\u00ec che il gruppo divenne molto popolare in tutta la Gran Bretagna. Di Munrow furono le musiche dei film \"Tutte le donne del re\" (\"Henry VIII and his six wives\") e \"Elisabeth, Queen of England\".\nIl gruppo si sciolse a seguito del suicidio di David Munrow avvenuto nel 1976.\nDiscograf\u00eda.\nLa discograf\u00eda dell\"Early Music Consort of London\" \u00e8 molto complessa visto che i dischi sono stati pi\u00f9 volte editi nei decenni successivi.\nLa lista seguente \u00e8 ordinata per l'etichetta discografica della prima edizione dei singoli dischi:\nRegistrazioni realizzate con altri gruppi, colonne sonore etc.:"}
{"id": "1553092", "revid": "118649345", "url": "https://it.wikipedia.org/wiki?curid=1553092", "title": "Maserati Karif", "text": "La Maserati Karif \u00e8 un'autovettura prodotta dalla casa automobilistica italiana Maserati in soli 221 esemplari tra il 1988 ed il 1992.\nNome.\nIl nome, seguendo la tradizione Maserati, riprende quello di un vento caldo che soffia attraverso il golfo di Aden tra Somalia e Yemen, denominato appunto \"Karif\".\nIl contesto.\nLa Karif \"berlinetta\" fu svelata al salone dell'automobile di Ginevra del 1988, dove non ricevette un'accoglienza benevola dal pubblico e dai giornalisti.\nIl telaio a passo corto da 2400 mm era lo stesso della Biturbo Spyder disegnata da Zagato, ben pi\u00f9 corto di quello della Biturbo coup\u00e9 da 2514 mm.\nGli interni erano ben rifiniti e lussuosi con ampio uso di pelli pregiate e di radica. La Karif \u00e8 nata come una due posti pi\u00f9 due, ma in realt\u00e0 nei due posti dietro potevano sistemarsi comodamente solo due bambini.\nIl motore era lo stesso V6 2800 cc 18v delle precedenti Maserati, introdotto con la 228 poi montato su 430 e le altre Biturbo per il mercato estero; nel primo esemplare preserie, riconoscibile dalla tastierina del clima meccanico delle vecchie Biturbo e provato dalla stampa (epica la prova sulla carismatica rivista AutoCapital) la potenza era aumentata a 285 CV, e le stesse cartelle stampa (riprese poi dalla letteratura) riportavano questo dato di potenza.\nIn realt\u00e0 sulle vetture di serie, per evitare costi di omologazione dal difficile rientro vista la esiguit\u00e0 di esemplari richiesti, fu montato il normale 2800 del resto della produzione contemporanea da 250 CV (223 CV se catalizzato). Potenza che comunque sommata a un peso alquanto ridotto consentivano alla Karif di spuntare prestazioni da sportiva ad alte prestazioni.\nAnche il resto della meccanica era presa pari pari dai modelli Maserati gi\u00e0 in commercio: cambio ZF a 5 rapporti+RM con prima in basso, differenziale autobloccante Ranger, freni a disco autoventilati anteriori e pieni posteriori.\nPer la Karif era dichiarata una velocit\u00e0 massima di 255\u00a0km/h e una accelerazione da 0 a 100\u00a0km/h in soli 4,8 secondi."}
{"id": "1553095", "revid": "298229", "url": "https://it.wikipedia.org/wiki?curid=1553095", "title": "Confederation of African Athletics", "text": "La Confederation of African Athletics (CAA), nota anche con il nome in francese di Conf\u00e9d\u00e9ration Africaine d'Athl\u00e9tisme, \u00e8 la federazione continentale che governa l'atletica leggera in Africa.\nHa sede a Dakar, in Senegal, ed organizza i campionati africani di atletica leggera ed altre competizioni continentali. \u00c8 una delle sei federazioni continentali che fanno parte della World Athletics.\nConsiglio federale.\nIl consiglio federale della Confederation of African Athletics \u00e8 cos\u00ec composto:"}
{"id": "1553100", "revid": "123911410", "url": "https://it.wikipedia.org/wiki?curid=1553100", "title": "Intensit\u00e0 di corrente", "text": "L'intensit\u00e0 di corrente \u00e8 una grandezza fisica scalare che misura la quantit\u00e0 di carica elettrica che attraversa la sezione di un conduttore entro un'unit\u00e0 di tempo. In elettrotecnica i portatori di carica con i quali si ha a che fare sono quasi sempre elettroni di carica elementare omogenea, cos\u00ec che l'intensit\u00e0 di una corrente elettrica \u00e8 talora definita semplicemente come quantit\u00e0 di elettroni che passano per una certa sezione di conduttore in un dato periodo di tempo. L'intensit\u00e0 di corrente \u00e8 solitamente indicata nelle formule dalla lettera formula_1 maiuscola. La sua unit\u00e0 di misura nel SI (sistema internazionale unit\u00e0 di misura) \u00e8 l'ampere, indicato con formula_2.\nUna corrente di intensit\u00e0 pari a 1 ampere sposta formula_3 portatori di carica elementare in un secondo tra due capi di un circuito.\nDefinizione.\nPer una corrente elettrica costante l'intensit\u00e0 di corrente \u00e8 uguale alla quantit\u00e0 di carica elettrica formula_4 (misurata in coulomb) che transita attraverso la sezione di un conduttore, fratto l'intervallo di tempo necessario per il transito, indicato con formula_5 e misurato in secondi:\nformula_6 \nIn generale l'intensit\u00e0 di corrente elettrica \u00e8 definita come:\nformula_7.\n\u00c8 possibile mettere in relazione l'intensit\u00e0 di corrente elettrica con la velocit\u00e0 di deriva delle cariche prese in considerazione. Si consideri una superficie infinitesima formula_8 il cui versore normale formula_9 formi un angolo formula_10 con il campo elettrico formula_11, e che quindi formi lo stesso angolo con la velocit\u00e0 di deriva delle cariche formula_12. In un intervallo di tempo formula_13 lo spazio totale percorso dalle cariche \u00e8 dato da formula_14; l'intensit\u00e0 di corrente che attraversa formula_15 \u00e8:\nformula_16,\ndove:\nDividendo per formula_13 si ottiene l'intensit\u00e0 di corrente infinitesima formula_20.\nDefinito il vettore densit\u00e0 di corrente elettrica come formula_21, si riscrive formula_22; ora la corrente elettrica formula_1 pu\u00f2 essere calcolata integrando su tutta la superficie formula_24 ottenendo cos\u00ec:\nche \u00e8 anche il flusso attraverso la superficie formula_2 della densit\u00e0 di corrente formula_27 misurata in ampere al metro quadrato, e dove formula_9 \u00e8 il versore normale alla superficie formula_2, il prodotto formula_30 \u00e8 il vettore area e il punto denota il prodotto scalare."}
{"id": "1553110", "revid": "1104133", "url": "https://it.wikipedia.org/wiki?curid=1553110", "title": "Ultimate Kylie", "text": "Ultimate Kylie \u00e8 il secondo greatest hits della cantante australiana Kylie Minogue, pubblicato il 22 novembre 2004. L'album \u00e8 diviso in due CD, contenenti tutti i suoi brani di maggior successo estratti dai nove precedenti dischi della cantante, pi\u00f9 due pezzi inediti, \"I Believe in You\" (scritto con gli Scissor Sisters) e \"Giving You Up\" (scritto con \"Xenomania\").\nL'album \u00e8 stato successivamente ristampato solo in Australia come set composto dai due CD pi\u00f9 un DVD con tutti i videoclip della cantante. Questo album ha surclassato in fatto di vendite la precedente raccolta di Kylie Minogue \"Greatest Hits\" del 1992.\nDescrizione.\nLa raccolta presenta una versione in compact disc e una versione in DVD. La prima versione comprende due CD con tutte le hit-singoli della cantante, mentre la seconda versione comprende tutti i videoclip girati per i singoli della cantante. Tutte le tracce contenute nel cd sono rimasterizzate in alta risoluzione moderna. La raccolta non include nove dei singoli della carriera della cantante: \"It's No Secret\", \"Word Is Out\", \"If You Were With Me Now\", \"Finer Feelings\", \"What Kind Of Fool\", \"Where Is The Feeling\", \"GBI\", \"Some Kind Of Bliss\", \"Your Disco Needs You\". In realt\u00e0 la traccia \"Your Disco Needs You\" \u00e8 presente solo nell'edizione tedesca della raccolta.\nSuccesso commerciale.\nL'album debutt\u00f2 al numero 4 nella top10 inglese, dove rest\u00f2 per 7 settimane. Solo in Inghilterra \"Ultimate Kylie\" ha venduto circa 1 milione di copie, ed in totale ha sorpassato i tre milioni mondiali, anche in seguito alle vicissitudini di salute della cantante. In Australia \u00e8 stato il 42simo album pi\u00f9 venduto del 2004, il 38simo pi\u00f9 venduto del 2005 ed il 40simo pi\u00f9 venduto del 2006, pur essendo uscito a dicembre del 2004. In Irlanda, l'album ha ottenuto ben 3 Platini vendendo quasi 50.000 copie. In Italia, l'album ha venduto circa 25.000 copie ad oggi, ricevendo lo status di Disco D'Argento.\nIl primo singolo \"I Believe In You\" \u00e8 una ballata elettro-pop ed \u00e8 stato un successo mondiale, arrivando al numero 4 nella classifica mondiale singoli ed al numero 3 nelle pi\u00f9 ballate in USA.\nLa versione giapponese della raccolta presenta 3 \"Bonus Track\": \"Turn It Into Love\" del 1988; \"Can't Get Blue Monday Out Of My Head\" inclusa nella special-edition dell'album \"Fever\" del 2001; \"Slow (Chemical Brothers Remix)\" del 2003.\nClassifiche.\nChart positions.\nYear End Chart: I pi\u00f9 venduti dell'anno"}
{"id": "1553112", "revid": "54253", "url": "https://it.wikipedia.org/wiki?curid=1553112", "title": "Colmello", "text": ""}
{"id": "1553114", "revid": "599013", "url": "https://it.wikipedia.org/wiki?curid=1553114", "title": "Greek", "text": ""}
{"id": "1553117", "revid": "767487", "url": "https://it.wikipedia.org/wiki?curid=1553117", "title": "Cappuccetto Rosso (film 1934)", "text": "Cappuccetto Rosso (\"The Big Bad Wolf\") \u00e8 un film del 1934 diretto da Burt Gillett. \u00c8 un cortometraggio d'animazione della serie \"Sinfonie allegre\", distribuito negli Stati Uniti dalla United Artists il 14 aprile 1934. Adattamento dell'omonima fiaba di Charles Perrault, il film \u00e8 il sequel de \"I tre porcellini\" (1933) e fu seguito a sua volta da \"I tre lupetti\" (1936). Fu il secondo adattamento della fiaba prodotto da Disney dopo l'omonimo corto del 1922 che aveva realizzato con la sua prima societ\u00e0, il Laugh-O-Gram Studio.\nIl film nacque dallo straordinario successo del predecessore, a seguito del quale la United Artists chiese a Disney di accontentare il pubblico dandogli \"altri porcellini\". \"Cappuccetto Rosso\" non ebbe per\u00f2 lo stesso entusiastico riscontro de \"I tre porcellini\". \u00c8 stato distribuito in DVD col titolo Il lupo cattivo.\nTrama.\nCappuccetto Rosso si reca dalla nonna malata e sulla strada incontra i tre porcellini. Timmy e Tommy si offrono di accompagnarla per una scorciatoia, ma Jimmy li avverte che in quella strada vive Ezechiele Lupo. I due lo ignorano e portano la bambina per la strada pi\u00f9 corta. Qui incontrano Ezechiele, che, travestitosi da fata, tenta di ingannarli, ma il suo travestimento viene scoperto. I porcellini scappano a casa e Cappuccetto Rosso corre verso la casa della nonna.\nNel frattempo, Ezechiele riesce ad arrivare a casa dell'anziana signora prima di Cappuccetto, cos\u00ec si infila nel letto e si traveste da nonna, mentre lei si rifugia in un armadio. Cappuccetto Rosso entra ed \u00e8 terrorizzata quando si rende conto che sul letto non c'\u00e8 sua nonna ma il lupo, che la assale. Mentre la nonna riesce a far entrare Cappuccetto nell'armadio, Timmy e Tommy corrono a chiamare Jimmy, il quale infila nei calzoni di Ezechiele, impegnato a sfondare l'anta del mobile, dei semi di pop corn e dei carboni ardenti. I pop corn esplodono, cos\u00ec il lupo, in preda al dolore, fugge a tutta velocit\u00e0 lasciando dietro di s\u00e9 una scia bianca. Con Ezechiele fuori gioco, la nonna sferruzza, mentre i tre porcellini e Cappuccetto Rosso suonano e cantano \"Chi ha paura del lupo cattivo?\".\nDistribuzione.\nEdizione italiana.\nIl film fu distribuito in Italia nel 1934 in lingua originale. Fu doppiato dalla Royfilm per l'inclusione nella VHS \"Paperino &amp; soci a caccia di... guai\", uscita nel gennaio 1987. La stessa societ\u00e0 effettu\u00f2 un nuovo doppiaggio per la distribuzione in DVD nel 2004.\nEdizioni home video.\nDVD.\nUna volta restaurato, il cortometraggio fu distribuito in DVD nel primo disco della raccolta \"Silly Symphonies\", facente parte della collana \"Walt Disney Treasures\" e uscita in America del Nord il 4 dicembre 2001 e in Italia il 21 aprile 2004. In America del Nord fu incluso anche in \"Three Little Pigs\", uscito il 7 aprile 2009 come secondo volume della collana \"Walt Disney Animation Collection\"."}
{"id": "1553120", "revid": "72396", "url": "https://it.wikipedia.org/wiki?curid=1553120", "title": "Telecomunicazioni in Estonia", "text": "La legge nazionale sulle telecomunicazioni, nel secondo periodo di indipendenza estone, garantisce il monopolio delle linee fisse internazionali e locali alla Eesti Telecom.\nNel processo di privatizzazione, una concessione era garantita per la liberalizzazione della telefonia mobile, TV via cavo. Questa concessione era necessaria allo sviluppo del competitivit\u00e0 del mercato. Tre operatori di telefonia mobile, ottenuta la licenza, hanno incoraggiato uno dei pi\u00f9 alti tassi di penetrazione del mercato. La licenze per le Tv via cavo hanno garantito a livello locale, a finch\u00e9 erano un monopolio, operatori pirati sono proliferati all'interno delle citt\u00e0 negli anni novanta.\nLa diffusione di Internet \u00e8 sbocciata. All'inizio con i collegamenti satellitari e linee in fibra ottica a noleggio, posizionate sotto il mare, l'Estonia era collegata al resto del mondo. La concessione per i pacchetti di comunicazione, forse per contrastare il limite alla comunicazione, ha creato le condizioni nelle quali Skype \u00e8 stata originariamente creata.\nCon una popolazione di 1,3 milioni di abitanti, l'Estonia ha circa 1,7 milioni di telefoni cellulari, 0,5 milioni di telefoni fissi, 0,8 milioni di utenti Internet (dati del 2006)."}
{"id": "1553130", "revid": "124123", "url": "https://it.wikipedia.org/wiki?curid=1553130", "title": "Kursz\u00e1n", "text": " (collegato a tale nome \u00e8 anche quello di \"Kartal\", ovvero \"aquila\", usato anche come nome di trib\u00f9 e toponimo, cfr. Kartal, centro a est di Budapest).\nFu impegnato in varie fortunate campagne militari.\nNell'892-893 lo troviamo alla guida di truppe ungare alleate con la Franconia carolingia contro la Moravia. Successivamente combatte contro Franchi, Bulgari e Bizantini per garantire la sicurezza del regno a sud ed est.\nNell'este del 904, durante un'ambasceria in Franconia fu fatto uccidere insieme agli altri membri della delegazione ungara dal re franco Ludovico IV il Fanciullo.\nCon la morte di Kursz\u00e1n, \u00c1rp\u00e1d divenne l'unico capo di tutti gli ungari."}
{"id": "1553134", "revid": "729019", "url": "https://it.wikipedia.org/wiki?curid=1553134", "title": "Strada statale 116 Randazzo-Capo d'Orlando", "text": "La strada statale 116 Randazzo-Capo d'Orlando (SS 116) \u00e8 una strada statale italiana. Si sviluppa in Sicilia e collega il versante settentrionale dell'Etna con la costa tirrenica del Messinese, attraverso i monti Nebrodi.\nDescrizione.\nNel suo percorso attraversa le province di Catania e Messina. Ha inizio dalla strada statale 120 dell'Etna e delle Madonie nell'abitato di Randazzo (754 metri s.l.m.). Da qui, dopo aver varcato il fiume Alcantara la strada sale con ampi tornanti attraverso brulli pascoli fino a Santa Domenica Vittoria (1027 metri s.l.m.) attraverso un percorso realizzato dopo un evento franoso che nel marzo 1996 aveva distrutto parte del tracciato.\nDa Santa Domenica Vittoria la strada raggiunge la portella dello Zoppo e da qui a Floresta (1275 metri s.l.m.) costeggiando il limite orientale del parco dei Nebrodi attraverso boschi alternati a pascoli.\nIl tracciato poi scende verso Ucria (710 metri s.l.m.) e da qui prosegue in quota, attraversando aree boschive, lungo il lato sinistro della valle della Fiumara di Naso, verso Castell'Umberto (660 metri s.l.m.) e Naso (497 metri s.l.m.).\nDa Naso si raggiunge in 11,5 chilometri la strada statale 113 Settentrionale Sicula e l'abitato di Capo d'Orlando, sul livello del mare."}
{"id": "1553135", "revid": "1714743", "url": "https://it.wikipedia.org/wiki?curid=1553135", "title": "Andrej Vasil'evi\u010d Bol'\u0161oj", "text": "Trasform\u00f2 Ugli\u010d in un importante centro politico e assicur\u00f2 la prosperit\u00e0 e lo sviluppo della citt\u00e0 nei due secoli a venire.\nDopo la morte del padre nel 1462, Bol'\u0161oj ebbe come appannaggio le citt\u00e0 di Ugli\u010d, Zvenigorod, e Be\u017eeck. Le sue relazioni con il fratello maggiore, Ivan III di Mosca, furono dapprincipio cordiali. Solo dieci anni dopo la morte del loro fratello Jurij di Dmitrov, che non aveva lasciato progenie, port\u00f2 a uno scontro tra i due. Ivan III si appropri\u00f2 dell'appannaggio di Jurij invece che dividerlo con gli altri fratelli. Solo dopo le loro proteste decise di cedere alcune terre ai suoi consanguinei eccezion fatta che ad Andrej Bol'\u0161oj, che le aveva rivendicate pi\u00f9 degli altri.\nUn altro conflitto tra i due fratelli fu scatenato dalla concessione ai boiardi del diritto di cessare di servire il proprio Principe per unirsi ad un altro. Ivan III voleva permetterne l'esercizio solo e unicamente se i boiardi avessero deciso di spostarsi a Mosca. Nel 1479 il Principe Lyko-Obolenskij, lasci\u00f2 il Cremlino di Mosca e si stabil\u00ec alla corte di Boris, fratello di Ivan e Principe di Volokolamsk. Quando quest'ultimo decise di non estradare il boiardo, Ivan III ordin\u00f2 l'arresto di Lyko-Obolenskij e lo trasport\u00f2 a Mosca in catene. Andrej Bol'\u0161oj prese le parti dell'oltraggiato Principe di Volokolamsk. I due fratelli unirono i propri eserciti e marciarono verso Velikij Novgorod e quindi verso i confini lituani. Qui iniziarono un negoziato con il Re di Polonia Casimiro IV, che tuttavia decise di non interferire nel conflitto. Boris e Andrej chiesero quindi l'appoggio di Pskov, che parimenti non lo concesse.\nAllo scopo di risolvere il conflitto, Ivan III offr\u00ec ad Andrej Bol'\u0161oj le citt\u00e0 di Kaluga e Aleksin, ma quest'ultimo rifiut\u00f2. L'invasione delle truppe del Khan Akhmat nel 1480 riconcili\u00f2 il Gran principe con i fratelli. Ivan III divenne infatti pi\u00f9 accondiscendente e promise di accogliere le loro istanze. Boris e Andrej spostarono i loro eserciti sul fiume Ugra e si unirono a quello di Ivan III, in battaglia contro i Mongoli. La loro riconciliazione fu mediata dalla madre, dal Metropolita di Mosca Geronzio e da un buon numero di vescovi. Come ricompensa dell'aiuto prestatogli il Gran Principe don\u00f2 ad Andrej la citt\u00e0 di Mo\u017eajsk, la parte pi\u00f9 ambita dell'appannaggio di Jurij.\nDopo la morte della madre nel 1484, la situazione di Andrej divent\u00f2 rischiosa poich\u00e9 le sue insistite istanze e il suo desiderio di nuovi possedimenti avevano reso Ivan III sospettoso nei suoi confronti. Era infatti preoccupato del fatto che Andrej avrebbe cercato di usurpare il trono dopo la sua morte. Nel 1488 Andrej fu informato di un piano ordito dal fratello per detronizzarlo e imprigionarlo. Nel proprio epistolario con il Gran Principe invoc\u00f2 la propria innocenza. Nel 1491, Ivan III ordin\u00f2 a Boris e Andrej di inviare i propri eserciti in aiuto del proprio alleato Me\u00f1li I Giray. Per motivi ignoti Andrej non adempiette a quanto impostogli. Quando giunse a Mosca nel 1492 fu quindi arrestato e messo in prigione, nella quale mor\u00ec nel 1493. Poco dopo i suoi figli \u2014 Ivan e Dmitrj \u2014 furono imprigionati a Vologda, mentre il loro appannaggio \u2014 Ugli\u010d \u2014 fu annesso al Granducato di Mosca."}
{"id": "1553138", "revid": "767487", "url": "https://it.wikipedia.org/wiki?curid=1553138", "title": "The Original Recordings 1990/2003", "text": "The Original Recordings 1990/2003 \u00e8 un cofanetto di 3 CD contenente canzoni di Elio e le Storie Tese provenienti dai loro album usciti tra il 1989 (\"Elio Samaga Hukapan Kariyana Turu\") e il 2003 (\"Cicciput\").\nLa band ha ufficialmente disapprovato il cofanetto non ritenendolo, di fatto, una loro produzione."}
{"id": "1553139", "revid": "1718925", "url": "https://it.wikipedia.org/wiki?curid=1553139", "title": "Il Matto", "text": "Il Matto (detto anche Il Folle o Il Follo) \u00e8 un arcano maggiore dei tarocchi. Altri nomi: Il Misero, il Vagabondo. Francese: \"Le Mat\", \"Le Fou\", \"Le Fol\". Inglese: \"The Fool\", \"The Foolish Man\".\nNel gioco di carte pu\u00f2 essere giocato in sostituzione di una qualsiasi carta.\nNella cartomanzia rappresenta l'energia originaria del caos, l'innocenza e la follia.\nRappresentazione.\nIl Matto \u00e8 raffigurato in genere come un uomo vestito con abiti laceri o molto poveri. In alcuni tarocchi ha i piedi nudi, in altri indossa calzari e porta un lungo bastone appoggiato sulla spalla al quale spesso \u00e8 legato un fagotto. In alcuni tarocchi un cane o un animale lo assale o lo segue.\nNei mazzi Visconti-Sforza nei capelli dell'uomo sono infilate alcune piume, e l'immagine \u00e8 chiaramente ispirata alla \"Stultitia\" dipinta da Giotto nella Cappella degli Scrovegni.\nNei mazzi successivi le piume non sono presenti, mentre \u00e8 costante lo sguardo rivolto verso il cielo o perso verso l'orizzonte.\nNei tarocchi marsigliesi l'uomo \u00e8 raffigurato con abiti da giullare; questa rappresentazione, ripresa in altri mazzi di tarocchi, ha influenzato anche la rappresentazione del jolly, il cui utilizzo nei moderni giochi di carte \u00e8 analogo a quello del Matto.\nNei tarocchi marsigliesi \u00e8 stata introdotta anche la figura dell'animale in agguato, che \u00e8 sempre presente in tutti i mazzi successivi.\nQuesto animale generalmente \u00e8 un cane randagio o un gatto, anche se in alcuni mazzi particolari pu\u00f2 essere rappresentato da belve, di solito un grosso felino.\nNei tarocchi Rider-Waite l'uomo cammina sull'orlo di un precipizio e ha in mano una rosa (vedi simbolismo rosacroce).\nNei tarocchi di Aleister Crowley, il Matto viene raffigurato da Dioniso, il dio che vive nel cuore della natura elementare, sull'ebbrezza dei sensi e dello spirito. Senza poggiare i piedi a terra, tiene in una mano una coppa rovesciata, simbolo dell'acqua cosmica, e nell'altra il fuoco creativo; dall'incontro di questi simboli, apparentemente inconciliabili, scaturisce il nuovo, la manifestazione vorticosa dell'energia.\nIn alcuni mazzi l'uomo ha anche un bastone da passeggio, e quasi sempre \u00e8 raffigurato nell'atto di camminare, noncurante del disturbo dell'animale o del pericolo che sta correndo.\nNei mazzi per la divinazione \u00e8 spesso presente il numero 0, indicando che la carta \u00e8 precedente al Bagatto; pi\u00f9 raramente pu\u00f2 essere presente il numero 22, indicando che la carta \u00e8 seguente al Mondo, oppure non essere presente alcun numero.\nSimbolismi.\nIn origine questa carta rappresentava la stoltezza. Nei tarocchi rinascimentali \u00e8 rappresentata da un \"demente\", preso in giro da un gruppo di ragazzini. Solo in seguito venne a rappresentare la \"follia\", quando cominciarono a chiamarla \"il Matto\" in analogia alla \"matta\" di altri mazzi di carte tradizionali.\nCome simbolo esoterico, la follia pura \u00e8 ci\u00f2 che permette di affacciarsi alla vita di nuovo per ricrearla dal principio.\nLo sguardo perso simboleggia il distacco dalla realt\u00e0, la partenza senza destinazione; una sorta di limbo in cui non c'\u00e8 alcuna certezza tranne la necessit\u00e0 di andare oltre. Pu\u00f2 anche essere in analogia con il girare a vuoto senza riuscire a trovare la propria direzione. Il fagotto rappresenta le esperienze che un uomo si porta con s\u00e9. L'animale in agguato rappresenta l'istinto ed \u00e8 l'unico elemento, insieme al bastone da passeggio, che lega l'uomo al mondo reale.\nL'uomo che cammina rappresenta il viaggio, simbolo a sua volta del passaggio dell'uomo sulla Terra; \u00e8 l'uomo che ha attraversato il mondo e conosciuto ogni seme e ogni via.\nIl numero 0 ha il significato numerologico del \"moltiplicatore universale\": ogni numero, moltiplicato per zero, \u00e8 ancora zero, e rappresenta dunque l'unit\u00e0 del tutto; essendo il primo di tutti i numeri, rappresenta anche un nuovo inizio.\nSignificato.\nIl significato del Matto assume tutte le sfumature tra l'innocenza e la follia, compresi l'istinto, l'originalit\u00e0, la spensieratezza, le azioni incomprensibili, il distacco della mente. \u00c8 la parte irrazionale dell'uomo, che pu\u00f2 condurlo sia nel bene che nel male. Nella sua accezione di viandante girovago, simboleggia la ricerca di cambiamenti, cammino verso l'evoluzione, gioia di vivere, sregolatezza, sogni ad occhi aperti. Simboleggia un evento determinante e inatteso. In senso spirituale, pu\u00f2 rappresentare il passaggio ad un altro livello di consapevolezza. Come tutti i Tarocchi, il Matto cambia il suo significato a seconda di come esce nel gioco: dritto \u00e8 positivo, e al rovescio \u00e8 negativo. Tuttavia si tratta di un Arcano particolarmente duplice genio e/o follia, profeta visionario e/o buffone. Molti la ritengono solo negativa, infatti \u00e8 difficile cogliere le differenze, considerando che si tratta di un Arcano particolarmente forte difficilmente subisce le influenze delle carte vicino, ma spesso prepondera nel gioco. C'\u00e8 invece chi sostiene che annulli i cattivi presagi delle carte vicine, soprattutto se viene pescata per prima. \nCarta dritta.\nIl Matto \u00e8 sinonimo di novit\u00e0, spesso qualcosa di irrazionale e non previsto; e soprattutto \u00e8 un monito, quello di seguire il cuore anche se ci suggerisce una strada imprudente ed illogica; solo cos\u00ec la nuova via sar\u00e0 positiva. L'arcano zero \u00e8 l'energia primordiale, l'entusiasmo del bambino che lo spinge verso l'ignoto quasi in modo irresponsabile, senza dubbi n\u00e9 paura. Pu\u00f2 simboleggiare viaggi e cambiamenti, soprattutto sul piano professionale e spesso decisi impulsivamente. Il Matto poi \u00e8 libert\u00e0: pu\u00f2 indicare la caduta di un vincolo (anche materiale) o di un pregiudizio a lungo sopportato, la capacit\u00e0 di ribellarsi e spiegare la propria verit\u00e0, o infine, una scelta da compiere liberamente. C'\u00e8 qualcosa in arrivo, quando il Matto fa capolino, qualcosa di inaspettato ma determinante: una telefonata, un ospite, una notifica, un evento insperato.\nTalvolta invece fa riferimento ad una pausa, alla necessit\u00e0 di studiare un progetto con lucidit\u00e0 e intelligenza prima di buttarcisi a capofitto; \u00e8 cos\u00ec l'ampliamento dei propri orizzonti, un invito a sognare e ad essere indipendenti, a fidarsi del proprio intuito.\nIn amore il Matto annuncia una nuova avventura, talvolta al di fuori dai rapporti coniugali, perch\u00e9 amore e sessualit\u00e0 sono vissuti in totale libert\u00e0 e senza inibizioni.\nQuando il Matto simboleggia una persona fa riferimento a qualcuno di estremamente originale, estroverso, liberale, anticonformista e idealista; spesso con abilit\u00e0 sensitive.\nCarta rovesciata.\nIn negativo \u00e8 la follia, intesa come alienamento dalla realt\u00e0, il restare confinati nel proprio mondo interiore. Pu\u00f2 indicare indifferenza, depressione, vuoto. \u00c8 anche smarrimento, voglia di fuggire dal passato, irresponsabilit\u00e0, esibizionismo, immaturit\u00e0, inesperienza, superficialit\u00e0. Per il Wirth rappresenta la perdita del libero arbitrio. L'aspetto irrazionale \u00e8 esasperato, arrivando ai limiti dell'arroganza, della violenza e perfino all'aggressivit\u00e0 senza motivo. \nSe invece accompagnato da Arcani deboli il suo spirito vitale si affievolisce, divenendo passivit\u00e0 e insicurezza, e di conseguenza incapacit\u00e0 di intraprendere il viaggio ma, al contrario, rintanarsi in un mondo di illusione capace di condurre alla pazzia. Di certo un Matto capovolto simboleggia una strada sbagliata, che porta con s\u00e9 manie e ossessioni, e se perseverata condurr\u00e0 a una crisi cruciale per l'individuo, ma non sempre superabile, e spesso consiglia di ricorrere a un aiuto esterno per ritrovare la via.\nQuesto Arcano \u00e8 anche bugie e calunnie, invidie e cattivi incontri; pu\u00f2 arrivare persino a segnalare guerre e magie nere. Nel migliore dei casi si tratta invece di individui beceri, libert\u00e0 represse e passivit\u00e0 esasperata, carenza intellettuale e inconcludenza. Talvolta il Matto segnala pazzia pi\u00f9 o meno pericolosa e narcisismo.\nNegli affetti \u00e8 un amore non corrisposto, una relazione costellata da gelosia e tradimenti, fino ad arrivare alla rottura violenta del rapporto; o in altri casi la fuga da un impegno relazionale. Sul lavoro \u00e8 invece un viaggio pericoloso, simboleggia anche nemici, e persone false e cattive.\nIl Matto si manifesta molto velocemente: anche una settimana, il suo influsso per\u00f2 pu\u00f2 anche durare a lungo.\nCorrispondenze.\nIn astrologia corrisponde al cerchio dello zodiaco, al pianeta Marte e all'elemento Aria.\nNella cabala corrisponde alla lettera \u0160in dell'alfabeto ebraico, secondo la Scuola esoterica francese avviata da Eliphas Levi; secondo la Scuola inglese, avviata da Samuel Lidell Mathers, il matto corrisponde alla lettera Aleph. Perci\u00f2 nell'Albero della vita pu\u00f2 avere posizioni due differenti: per la Scuola inglese corrisponde all'11\u00b0sentiero (da Kether, la Corona, a Chokmah, la Sapienza). Alcuni la mettono in relazione con il segno LVI de \"I Ching\", \"Il viandante\". In magia \u00e8 il subcosciente.\nNell'alchimia corrisponde all'allume, che non coincide con il composto chimico ma va considerato esotericamente; come spiegava Oswald Wrth, \u00e8 \"il Sale che genera gli altri sali, il substrato immateriale di ogni materialit\u00e0, il fuoco della vita intellettuale\". Altri paragonano il Matto alla moltiplicazione alchemica.\nInfluenze nella letteratura.\nUna poesia del 1928 di Anne Osmont (1872-1959), \"Le Fou\", apparsa sulla rivista esoterica \"Le Voile d'Isis\", \u00e8 dedicata al \"vecchio zingaro, portatore dei Tarocchi\", ovvero \"il Folle che girovaga\", il detentore delle XXII chiavi del Paradiso, colui che incant\u00f2 il serpente sull'Albero di Smeraldo.\nAntonin Artaud (1896-1948), in \"Les nouvelles revelations de l'Etre\" (1937) identific\u00f2 se stesso con il Folle dei Tarocchi, \"solitario; disperato e saggio\"."}
{"id": "1553140", "revid": "287204", "url": "https://it.wikipedia.org/wiki?curid=1553140", "title": "Perindopril", "text": "Il perindopril o perindopril arginina (INN) \u00e8 un Ace inibitore a lunga durata d'azione (commercializzato con il nome di \"Coversyl\", \"Procaptan\" e \"Aceon\" sia in Europa che in USA). \u00c8 utilizzato nella terapia dell'ipertensione arteriosa, dello scompenso cardiaco e della cardiopatia ischemica. \u00c8 anche a disposizione sotto forma di perindopril erbumina; le due forme sono state definite equivalenti e pertanto possono essere utilizzate indistintamente nella pratica clinica, producendo gli stessi effetti terapeutici. Si sottolinea che i dosaggi necessari per il raggiungimento di un buon controllo pressorio, possono subire variazioni legate al diverso peso molecolare delle due forme.\nDosaggi.\nNei pazienti anziani o con insufficienza renale, la dose iniziale e i successivi aggiustamenti posologici vanno effettuati con stretto controllo della funzionalit\u00e0 renale.\nEffetti indesiderati.\nAlcuni degli effetti indesiderati sono:\nL'intolleranza agli Ace-inibitori pu\u00f2 manifestarsi in modo drammatico e, per fortuna, decisamente raro: l'angioedema, che quasi sempre va trattato in sede di Pronto Soccorso\nAssociazioni farmacologiche.\nSono in commercio le associazioni con indapamide, amlodipina o atorvastatina che, oltre ad ottenere buoni risultati nell'ambito del controllo pressorio, permettono una migliore adeguatezza della terapia in pazienti affetti da pluripatologie."}
{"id": "1553145", "revid": "13549897", "url": "https://it.wikipedia.org/wiki?curid=1553145", "title": "Raccuia", "text": ""}
{"id": "1553146", "revid": "767487", "url": "https://it.wikipedia.org/wiki?curid=1553146", "title": "I tre lupetti", "text": "I tre lupetti (\"Three Little Wolves\") \u00e8 un film del 1936 diretto da David Hand. \u00c8 un cortometraggio d'animazione della serie \"Sinfonie allegre\", distribuito negli Stati Uniti dalla United Artists il 18 aprile 1936. Il film \u00e8 il secondo sequel de \"I tre porcellini\" (1933) dopo \"Cappuccetto Rosso\" (1934), e fu a sua volta seguito da \"Jimmy porcellino inventore\" (1939). \"I tre lupetti\" \u00e8 noto per raffigurare simbolismi che fanno esplicite allusioni ad Adolf Hitler (incarnato dalla figura del lupo).\nTrama.\nMentre Ezechiele Lupo istruisce i suoi tre dispettosi figlioletti sulle parti commestibili di un maiale, Jimmy sta costruendo una macchina chiamata \"ammansitore per lupi\", ma viene disturbato dai fratelli, che suonano un corno d'allarme; lui allora li avverte che se arrivasse il lupo e loro suonassero l'allarme, lui potrebbe pensare che sia uno dei loro scherzi. Ezechiele intanto arriva sul posto con i figli e si traveste da Bo Peep, dicendo a Timmy e Tommy di aver perso le sue pecorelle. I due porcellini trovano le \"pecorelle\", ossia i lupetti travestiti, che poco dopo si dirigono verso la loro tana, con al seguito Timmy, Tommy ed Ezechiele ancora travestito. Nella tana, Ezechiele chiude a chiave la porta, dopodich\u00e9 rivela il suo travestimento ai porcellini, che vengono subito dopo assaliti dai lupetti. Timmy suona quindi il corno per chiamare Jimmy, che per\u00f2 lo ignora, credendo che si tratti di un altro scherzo.\nMentre Ezechiele si appresta a cucinare i porcellini, un lupetto si mette a suonare il corno; Timmy e Tommy decidono di sfidarlo a suonare pi\u00f9 forte, ma lui non ci riesce. Ezechiele, infuriato, gli prende il corno e ci soffia talmente forte da provocare una folata di vento che, a molti metri di distanza, scaraventa per aria Jimmy, il quale capisce che stavolta si tratta davvero del lupo, cos\u00ec corre in aiuto dei fratelli, portandosi dietro l'ammansitore per lupi. Travestitosi da ortolano italiano, riesce ad attirare Ezechiele nella macchina, che lo picchia ripetutamente e lo spara via lontano, seguito dai figli. I tre porcellini tornano quindi a casa vittoriosi suonando \"Chi ha paura del lupo cattivo?\" e portando le mutande di Ezechiele come stendardo.\nDistribuzione.\nEdizione italiana.\nIl film fu distribuito in Italia nel 1937 in lingua originale, venendo doppiato per la prima volta dalla Royfilm per l'inclusione nella VHS \"Silly Symphonies vol. 2\" del febbraio 1987. Fu poi ridoppiato dalla stessa societ\u00e0 per l'inclusione nella VHS \"I tre porcellini\" del marzo 2000. Nel doppiaggio sono state tradotte in italiano anche le battute recitate in tedesco dai lupi.\nEdizioni home video.\nDVD.\nUna volta restaurato, il cortometraggio fu distribuito in DVD nel primo disco della raccolta \"Silly Symphonies\", facente parte della collana \"Walt Disney Treasures\" e uscita in America del Nord il 4 dicembre 2001 e in Italia il 21 aprile 2004. In America del Nord fu incluso anche nel DVD \"Three Little Pigs\", uscito il 7 aprile 2009 come secondo volume della collana \"Walt Disney Animation Collection\". In Italia \u00e8 invece incluso nel DVD \"I tre porcellini e altre storie\", uscito il 29 ottobre 2009 come quinto volume della collana \"Le fiabe\"."}
{"id": "1553147", "revid": "174925", "url": "https://it.wikipedia.org/wiki?curid=1553147", "title": "Publio Terenzio Varrone Atacino", "text": ""}
{"id": "1553148", "revid": "767487", "url": "https://it.wikipedia.org/wiki?curid=1553148", "title": "Meistersinger", "text": "I Meistersinger o maestri cantori erano i molti poeti cantori, associati in corporazioni, attivi in Germania nel XV secolo e nel XVI secolo. Tra i pi\u00f9 noti, si ricordano Hans Sachs e J\u00f6rg Wickram.\nTraevano spunto artistico dal Minnesang medievale, continuato con determinate regole.\nVengono ricordati nella trama di \"I maestri cantori di Norimberga\" di Richard Wagner."}
{"id": "1553150", "revid": "1442080", "url": "https://it.wikipedia.org/wiki?curid=1553150", "title": "Paringianu", "text": "Paringianu \u00e8 la frazione pi\u00f9 grande e popolosa del Comune di Portoscuso, provincia del Sud Sardegna. Conta oltre 600 abitanti distribuiti tra i due nuclei storici di Paringianu e \nCarbonaxia (o Carbonascia). Si trova vicino all'altra frazione Bruncuteula e dunque alla peschiera di Bau Cerbus e alla zona stagnosa, successivamente bonificata, detta Sa punta 'e s'Aliga.\nGeografia fisica.\nTerritorio.\nAdagiato sui rilievi posti a sinistra del rio Flumentepido, in posizione di favore sulla vicina (circa 1\u00a0km) laguna di Bau Cerbus, Paringianu si trova a circa 4 chilometri a sud di Portoscuso e a meno di un chilometro a sud del polo industriale metallurgico di Portovesme.\nStoria.\nIl paese, gi\u00e0 inserito dal XVI secolo nella cartografia della Santa Sede (Galleria delle carte geografiche del Vaticano), \u00e8 nato prima del capoluogo municipale e si \u00e8 sviluppato per estensione e fusione (ormai prossima a compiersi) dei due abitati, un tempo \"medaus\" distinti, di Paringianu e Carbonaxia.\nIl centro focale dell'abitato resta comunque la piazzetta e le strade antistanti la chiesa parrocchiale intitolata a san Giuseppe.\nMonumenti e luoghi d'interesse.\nAlcune emergenze archeologiche testimoniano l'antica frequentazione del comprensorio paringianese le cui risorse naturali garantivano la sussistenza e l'economia di comunit\u00e0 del Neolitico, nuragiche (Nuraxi Atzori e Nuraghe Crixionis), fenicie (necropoli di San Giorgio), romane ed altomedievali (porto di Bruncu Teula e sito matrice di Paringianeddu).\nCi\u00f2 \u00e8 stato favorito soprattutto dalla semplicit\u00e0 della pesca in laguna (attivit\u00e0 che non necessita di costosi mezzi tecnici e molto meno rischiosa della pesca in mare aperto) e dalla disponibilit\u00e0 dell'acqua del rio Flumentepido per le colture agricole, ma anche dall'essere un emporio nell'interscambio commerciale tra sardi e stranieri.\n\u00c8 in queste terre che studiosi e appassionati di storia antica cercano le tracce della citt\u00e0 di Populum citata da Claudio Tolomeo alessandrino nel suo trattato \"Geographia\" (II sec. d.C.).\nSociet\u00e0.\nQualit\u00e0 della vita.\nIl problema dell'inquinamento.\nLa frazione di Paringianu (come anche gli abitati minori delle viciniore frazioni di Bruncuteula, Nuraxi Atzori e Case Sparse) subisce pesantemente il degrado ambientale provocato dall'attivit\u00e0 industriale che dagli anni settanta del XX secolo, per 40 anni, ha irrimediabilmente sfigurato il territorio modificandone la morfologia, contaminandone l'ambiente e persino cancellando importanti tracce storiche come il vicino sito archeologico di San Giorgio. \nSino agli anni settanta del XX secolo erano attive nel comprensorio anche diverse cave di pietra utilizzata in edilizia (furono estratti qui i conci per la costruzione della cattedrale medievale di Santa Maria a Tratalias) . Bench\u00e9 siano vere e proprie ferite per il territorio alcune di queste cave, perennemente allagate da risorgive di acque di falda, costituiscono oggi interessanti micro ecosistemi palustri."}
{"id": "1553151", "revid": "641453", "url": "https://it.wikipedia.org/wiki?curid=1553151", "title": "Gruppo Sportivo Armando Casalini", "text": "Il Gruppo Sportivo Armando Casalini \u00e8 stata una societ\u00e0 polisportiva bresciana fondata nel 1928 e intitolata al deputato fascista Armando Casalini, assassinato nel 1924. Aveva sede a Brescia in via Trento n.37 e poi in via Trieste n.10.\nComprendeva una sezione calcistica, una ciclistica, una atletica e una bocciofila.\nStoria.\nL'attivit\u00e0 principale fu sicuramente quella calcistica: la squadra bresciana, caratterizzata dalle casacche verdi, utilizzava un campo di gioco nella zona di porta Trento, in via Montesuello. Nell'ultimo anno di attivit\u00e0 utilizz\u00f2 invece lo \"Stadium\" comunale in alternanza con il Brescia Calcio.\n\u00c8 stata nel periodo compreso tra le due guerre la seconda squadra calcistica per importanza della provincia di Brescia. Al tempo erano famosi gli infuocati derby con la terza societ\u00e0 cittadina: la Trivellini, intitolata all'ex calciatore del Brescia Luigi Trivellini, deceduto nella prima guerra mondiale.\nNel 1928, primo anno di attivit\u00e0, la Casalini ottenne un significativo secondo posto nella coppa Sorlini.\nNel 1929 conquist\u00f2 la coppa Ferrari e l'anno successivo ottenne il secondo posto nella coppa del Popolo di Brescia.\nNel 1931 si piazz\u00f2 al terzo posto nel campionato provinciale U.L.I.C. Bresciano e vinse la coppa della Canicola (una \"classica\" giocata a 6 giocatori).\nNel 1932 conquist\u00f2 il titolo Bresciano di 1.a Categoria U.L.I.C. e lo stesso anno anche il titolo di Campione Lombardo di 1.a Categoria battendo allo spareggio del 7 agosto 1932 a Milano sul campo del Dopolavoro Ferroviario 5-1 la Ardita di Busto Arsizio.\nLe migliori stagioni furono quelle a partire dal 1936-1937, quando vinse il campionato Bresciano della Sezione Propaganda e successivamente si iscrisse in Prima Divisione Lombarda\nLa stagione successiva, il 1937-1938, vinse il suo girone accedendo alle finali, assieme a , Bareggio e Codogno. Con il bilancio di tre vittorie e tre pareggi vinse anche il girone finale e venne promossa in Serie C con il .\nIn Serie C milit\u00f2 per tre stagioni, dalla stagione 1938-39 alla stagione 1940-41.\nNel primo campionato sfior\u00f2 la promozione in Serie B: a sei giornate dal termine raggiunse la testa della classifica dopo un lungo inseguimento, mettendo assieme undici partite utili consecutive.\nPerse lo scontro diretto con la e alla penultima giornata anche quello con la Falck di Sesto San Giovanni, che la superarono in classifica.\nLa squadra si piazz\u00f2 al quarto posto, a soli quattro punti dalla poi promossa in Serie B, suo miglior piazzamento di sempre.\nNegli anni successivi continu\u00f2 a farsi onore piazzandosi al quinto posto nel 1939-40 e al decimo nel 1940-1941.\nLa societ\u00e0 in crisi finanziaria, in pieno periodo di guerra, non si iscrisse al campionato di Serie C del 1941-42 e si sciolse definitivamente nel 1942.\nTra i personaggi principali che fecero parte della societ\u00e0 si ricordano il Comm. Rovetta, il patron della Mille Miglia Renzo Castagneto (anche presidenti del Brescia Calcio) e i calciatori Bruno Bianchi (92 presenze in Serie A con il Brescia), Erminio Reggiani (89 presenze in Serie A con il Brescia), i fratelli Italo Rebuzzi e Pietro Rebuzzi (187 presenze in serie A tra Brescia, e Pro Patria il primo, 93 il secondo con Brescia, e Vicenza) e Francesco Lamberti (in A con e )."}
{"id": "1553161", "revid": "287204", "url": "https://it.wikipedia.org/wiki?curid=1553161", "title": "Quinapril", "text": "Il Quinapril \u00e8 un ACE-inibitore con indicazione specifica contro l'ipertensione arteriosa. \u00c8 utilizzato in cardiologia anche per lo scompenso cardiaco e nella terapia post-infartuale\nSi associa ai diuretici per il suo effetto positivo sul \"risparmio\" di K+ da parte del rene, poich\u00e9 la maggior parte dei diuretici, al contrario, sono potassio-disperdenti.\nFarmacodinamica.\nGli ace inibitori, inibiscono l'enzima di conversione dell'angiotensina I alla forma II, agendo sulla funzione del sistema renina-angiotensina-aldosterone.\nEffetti indesiderati.\nAlcuni degli effetti indesiderati sono angioedema, cefalea, vertigini, vasculiti, ipotensione, rash, artralgia."}
{"id": "1553163", "revid": "266115", "url": "https://it.wikipedia.org/wiki?curid=1553163", "title": "Ivan Radovanovi\u0107", "text": "Biografia.\nNato a Belgrado, \u00e8 cresciuto a Obrenovac, citt\u00e0 vittima di bombardamenti NATO quando lui era piccolo.\nCaratteristiche tecniche.\nDi ruolo centrocampista, adattato come difensore centrale al Genoa.\nCarriera.\nClub.\nPartizan Belgrado.\nIvan \u00e8 cresciuto nelle giovanili del Partizan Belgrado.\nSmederevo.\nNel 2007 si trasferisce al Smederevo, societ\u00e0 che milita nella massima divisione serba, dove colleziona 13 presenze senza mai segnare.\nAtalanta.\nNel mercato invernale di gennaio del 2008 viene acquisito dalla societ\u00e0 italiana dell'Atalanta, senza riuscire ad esordire in prima squadra. Disputa tuttavia diverse partite nel Campionato Primavera, tra le quali anche la finale di Coppa Italia Primavera, persa ai rigori contro la Sampdoria.\nIl prestito al Pisa ed il ritorno all'Atalanta.\nIl 22 luglio 2008 passa in prestito al , societ\u00e0 di Serie B con la quale disputa 22 partite (quasi tutte da subentrato) non riuscendo a impedire che la squadra retroceda in Lega Pro Prima Divisione. A fine stagione, scaduto il prestito, rientra a Bergamo.\nIl 20 settembre 2009 debutta in Serie A nell'incontro -Atalanta (4-1), disputato allo Stadio San Nicola di Bari. Tre giornate dopo gioca la prima da titolare in massima serie, in casa contro il Milan, disputando 39 minuti prima di venir espulso. A fine stagione saranno 12 le presenze in campionato, alcune delle quali giocate anche da terzino vista l'occorrenza in quel reparto.\nIl prestito al Bologna.\nDopo aver disputato l'intero pre-campionato e le prime tre partite della stagione, passa al Bologna il 31 agosto 2010 in prestito con diritto di riscatto della compartecipazione. Esordisce con la maglia rossobl\u00f9 il 19 settembre, nella partita disputata dal Bologna contro la (2-2). Il 27 ottobre sigla la prima rete officiale da quando \u00e8 in Italia, nell'incontro di Coppa Italia contro il , segnando la rete del momentaneo pareggio (la partita finir\u00e0 3-2 per i felsinei). Scaduti i termini del prestito, il giocatore fa nuovamente ritorno all'Atalanta.\nIl prestito al Novara.\nIl 4 agosto 2011, dopo aver svolto gran parte della preparazione per la stagione 2011-2012 con la squadra bergamasca, passa al Novara in prestito con diritto di riscatto della met\u00e0 del cartellino. L'11 dicembre 2011 segna la sua prima rete in Serie A in occasione della gara disputata contro il Napoli.\nRitorno all'Atalanta.\nL'anno successivo torna per fine prestito all'Atalanta; salta le prime partite della stagione a causa di un infortunio. Durante la stagione, \u00e8 da segnalare l'episodio che lo vide coinvolto col compagno di squadra Marko Livaja: l'8 maggio 2013, durante un allenamento, l'attaccante croato lo colp\u00ec con un pugno dopo uno scontro di gioco e per punizione il club decise di sospenderlo. Complessivamente Radovanovi\u0107 disputa 16 partite di campionato con la squadra bergamasca, venendo penalizzato nel corso della stagione da una pubalgia.\nChievo Verona.\nIl 17 luglio 2013 passa a titolo definitivo al ChievoVerona per 1,5 milioni di euro pi\u00f9 bonus. Segna il primo gol con la nuova squadra nella partita Chievo- del successivo 17 agosto, valida per il terzo turno di Coppa Italia. Esordisce in campionato con la casacca gialloblu il 25 agosto contro il Parma (0-0).\nRealizza il suo primo goal in campionato con la squadra veneta il 24 novembre 2014 in casa dell' con un fantastico tiro da 25 metri (partita poi finita 1-1).\nIl 10 maggio 2016 rinnova col club veronese fino al 2019.\nDalla stagione 2017-2018, in assenza di Pellissier in campo, viene insignito del ruolo di capitano della squadra, vista la sua grande leadership. Il 5 gennaio 2018 segna la sua terza rete in maglia gialloblu, in occasione di una sfida interna, ancora una volta contro l'.\nGenoa.\nIl 31 gennaio 2019 viene ceduto a titolo definitivo al Genoa. A fine 2020, con l'arrivo di Ballardini sulla panchina rossobl\u00f9 al posto dell'esonerato Maran, viene impiegato stabilmente nel ruolo di centrale della difesa con ottimi risultati.Non rientrando nei piani della rosa, il 3 settembre 2021 viene messo fuori dalla lista dei giocatori disponibili per la Serie A 2021-2022.\nSalernitana.\nIl 31 gennaio 2022, subito dopo aver rescisso col Genoa, passa alla Salernitana firmando un contratto che lo lega al club granata fino al 2023.\nFa il suo esordio con i campani il 7 febbraio 2022, nel pareggio 2-2 con lo Spezia.\nNazionale.\nHa giocato 12 partite con l'Under-21 della Serbia.\nRiceve la prima convocazione nella nazionale maggiore serba per l'incontro Bulgaria-Serbia del 17 novembre 2010, partita in cui fa il suo esordio al minuto 46.\nIl 22 marzo 2013 scende in campo da titolare nella partita persa per 2-0 a Zagabria contro la Croazia, valida per le qualificazioni ai Mondiali del 2014.\nStatistiche.\nPresenze e reti nei club.\n\"Statistiche aggiornate al 21 febbraio 2022.\""}
{"id": "1553164", "revid": "2091899", "url": "https://it.wikipedia.org/wiki?curid=1553164", "title": "Gruppo Dolciario Italiano", "text": "Gruppo Dolciario Italiano - GDI S.p.A. era una azienda italiana, costituita nel 1990 dopo lo scioglimento di Alivar, la capogruppo dolciaria della SME, per rilevare il ramo dei prodotti da forno a consumo tradizionale, cio\u00e8 i panettoni e i cioccolatini dei marchi Motta e Alemagna.\nAveva sede a Novara ed il suo sito produttivo era situato, dopo il trasferimento da Milano deciso da SME nel 1984, a San Martino Buon Albergo (Verona), ed era controllata interamente da Italgel, di propriet\u00e0 del gruppo IRI-SME. Quando nel 1993 Italgel \u00e8 stata venduta a Nestl\u00e9 S.A., GDI \u00e8 stato assorbito dal gruppo svizzero.\nStoria.\nDopo il fallimento della cessione dell'intero gruppo SME alla Buitoni nel 1985 (Vicenda SME), nel 1990 l'IRI decise nuovamente di mettere in vendita una parte della settore agroalimentare delle Partecipazioni statali: viene cos\u00ec decretato lo scioglimento dell'Alivar, ovvero la divisione dolciaria della SME a cui facevano riferimento i marchi Motta e Alemagna. Nel luglio dello stesso anno la societ\u00e0 fu divisa in tre unit\u00e0 differenti: due di queste (Nuova Forneria) e (Pavesi) con l'ingresso di aziende private nel capitale (ossia Barilla e Ferrero), la terza, appunto Gruppo Dolciario Italiano, ancora interamente di propriet\u00e0 della SME. Alla neocostituita societ\u00e0 verr\u00e0 affidata la gestione del ramo dei prodotti da forno a consumo festivo (panettoni) e le cioccolate dei marchi Motta e Alemagna, nonch\u00e9 la coordinazione, tramite la condivisione dello stesso management, con le attivit\u00e0 di Italgel, la societ\u00e0 proprietaria del ramo gelati di Motta. Nel 1993, a seguito della volont\u00e0 dello Stato di procedere alle privatizzazioni delle sue propriet\u00e0 industriali, il Gruppo Dolciario Italiano viene ceduto insieme a Italgel alla multinazionale svizzera del largo consumo Nestl\u00e9,\nla quale incorpora le societ\u00e0 rilevate nella sua filiale italiana. Nello stesso 1993, anno del suo ultimo esercizio, aveva un fatturato pari a circa 280 miliardi di lire."}
{"id": "1553166", "revid": "124589226", "url": "https://it.wikipedia.org/wiki?curid=1553166", "title": "Bona di Lussemburgo", "text": "Origine.\nBattezzata Jutta (Jitka in ceco), fu la figlia del re di Boemia, conte di Lussemburgo e re titolare di Polonia, Giovanni I di Lussemburgo e di Elisabetta di Boemia, figlia del re di Boemia, Venceslao II e di Guta d'Asburgo. Fu la sorella dell'imperatore Carlo IV del Sacro Romano Impero.\nBiografia.\nNonostante il suo nome fosse cambiato in Bonne (latino Bona, il nome fu solo tradotto dal boemo, mantenendo il suo significato, cio\u00e8 \"Buona\"), solo dopo l'arrivo in Francia, Jutta per gli storici divenne Bona. Bona venne inizialmente fidanzata con Casimiro III di Polonia, ma il matrimonio and\u00f2 a monte, tanto che egli spos\u00f2 Aldona di Lituania, alla morte di lei avvenuta nel 1339 Casimiro s'impegn\u00f2 con la sorella di Bona, Mark\u00e9ta, ma nemmeno queste nozze ebbero luogo e Casimiro si ammogli\u00f2 con Adelaide d'Assia (1324-1371). \nBona, a diciassette anni, spos\u00f2 il figlio del re di Francia Filippo VI di Valois, Giovanni il Buono, che di anni ne aveva tredici. Il matrimonio fu celebrato a Melun, in Francia, il 28 luglio 1332. Come moglie del principe erede al trono, Bona divenne duchessa di Normandia e contessa d'Angi\u00f2 e del Maine. Non divenne mai regina di Francia in quanto scomparve circa un anno prima del suocero, il re di Francia, Filippo VI. Bona contrasse la Peste Nera e mor\u00ec nel monastero di Maubisson, Saint-Ouen-l'Aum\u00f4ne, in Val-d'Oise, l'11 settembre 1349, un anno e quindici giorni prima dell'incoronazione a re di Francia del marito, Giovanni II il Buono. Bona fu inumata nello stesso monastero di Maubisson.\nFigli.\nI figli nati dall'unione di Bona e Giovanni furono undici:"}
{"id": "1553169", "revid": "298229", "url": "https://it.wikipedia.org/wiki?curid=1553169", "title": "Oceania Athletics Association", "text": "L'Oceania Athletics Association (OAA) \u00e8 la federazione continentale che governa l'atletica leggera in Oceania.\nHa sede a Gold Coast, in Australia, ed organizza i campionati oceaniani di atletica leggera ed altre competizioni continentali. \u00c8 una delle sei federazioni continentali che fanno parte della World Athletics."}
{"id": "1553170", "revid": "1305772", "url": "https://it.wikipedia.org/wiki?curid=1553170", "title": "Charles Burnett", "text": "\u00c8 considerato uno dei pi\u00f9 talentuosi registi afroamericani. Nella sua carriera ha vinto 14 premi. I suoi film narrano in particolare della classe media afroamericana."}
{"id": "1553172", "revid": "1543377", "url": "https://it.wikipedia.org/wiki?curid=1553172", "title": "Ramipril", "text": " Ramipril \u00e8 una molecola appartenente alla classe degli ACE inibitori (inibitori dell'enzima che converte l'angiotensina), utilizzata come farmaco nel trattamento dell'ipertensione e di alcuni tipi di insufficienza cardiaca cronica. In Italia, il farmaco \u00e8 venduto dalla societ\u00e0 farmaceutica Sanofi-Aventis con il nome commerciale di Triatec, e dalla societ\u00e0 farmaceutica Polifarma con il nome commerciale di Quark, nella forma farmaceutica di compresse da 1,25\u00a0mg, 2,5\u00a0mg, 5\u00a0mg e 10\u00a0mg. Il farmaco \u00e8 inoltre prodotto e commercializzato da numerose altre societ\u00e0 farmaceutiche (Sandoz, Zentiva e altri) come medicinale equivalente.\nFarmacodinamica.\nRamipril \u00e8 un ace-inibitore, ovvero un inibitore dell'enzima che converte l'angiotensina (ACE), cio\u00e8 di quella peptidildipeptidasi che catalizza la conversione dell'angiotensina I in angiotensina II, dotata di marcata attivit\u00e0 vasocostrittiva. L'inibizione avviene per il legame del farmaco all'atomo di zinco contenuto nell'enzima. Il farmaco, inibendo l'ACE, riduce la sintesi dell'angiotensina II nel tessuto e nel plasma, e per questo motivo abbassa la pressione arteriosa, riducendo le resistenze vascolari periferiche senza far aumentare in via riflessa gittata cardiaca, contrattilit\u00e0 miocardica e frequenza cardiaca. La ridotta sintesi di angiotensina II comporta, inoltre, una ridotta secrezione di aldosterone. La ridotta secrezione di aldosterone determina, a sua volta, un aumento dei livelli sierici di potassio. Il ramipril eserciterebbe la sua attivit\u00e0 anche sul sistema callicreina-chinine-prostaglandine: determina infatti una riduzione della velocit\u00e0 di inattivazione della bradichinina. La riduzione dei livelli di angiotensina II provoca minor vasocostrizione, l'aumento della bradichinina produce vasodilatazione: i due effetti risultano sinergici e con ci\u00f2 si raggiunge l'effetto farmacologico finale.\nRamipril ha dimostrato di ridurre significativamente lo sviluppo di microalbuminuria e questo effetto \u00e8 stato dimostrato sia in pazienti ipertesi che in pazienti normotesi.\nUsi clinici.\nRamipril trova indicazione in cardiologia per il trattamento dell'ipertensione arteriosa (singolarmente oppure in associazione con altri farmaci, ad esempio diuretici e calcio-antagonisti), dell'insufficienza cardiaca e dello scompenso cardiaco, dei postumi dell'infarto miocardico acuto in soggetti che presentano segni e sintomi di insufficienza cardiaca congestizia (specialmente se di et\u00e0 superiore a 55 anni). \nIl farmaco \u00e8 anche indicato per il trattamento della nefropatia in soggetti non diabetici e nelle complicazioni renali (ad esempio la microalbuminuria) associate al diabete mellito, inoltre il Ramipril \u00e8 indicato nella prevenzione secondaria di eventi cardio-cerebrovascolari in pazienti con pregresso infarto miocardico, ictus, malattia arteriosa periferica (AOP) anche con fattori di rischio come ipertensione, fumo di sigaretta, iperlipidemia (inclusa ipercolesterolemia totale e/o LDL) e microalbuminuria.\nEffetti collaterali ed indesiderati.\nAlcuni degli effetti indesiderati sono cefalea, dispepsia, leucopenia, vertigini, nausea, diarrea, vomito, febbre, ipoglicemia, affaticamento, porpora, anemia, broncospasmo, artralgia, dolore toracico, angina, stomatite, congiuntivite, ansia, disfunzione erettile, alopecia, onicolisi, bronchite, confusione, sincope.\nIn alcuni soggetti ramipril pu\u00f2 comportare l'insorgenza di angioedema e reazioni allergiche. \u00c8 stata inoltre segnalata la possibile comparsa di rash cutaneo, sindrome di Raynaud, vasculiti, sindrome di Stevens-Johnson.\nIn alcuni individui ramipril pu\u00f2 provocare ipotensione immediatamente dopo l'assunzione della prima dose di farmaco (cosiddetto effetto ipotensione da prima dose). \nAlcune categorie di soggetti vanno incontro con maggiore frequenza all'effetto ipotensione da prima dose: si tratta dei pazienti con elevati livelli di renina plasmatica, dei pazienti con ipovolemia, di soggetti in trattamento con diuretici oppure disidratati, in emodialisi, in regime alimentare povero di sodio, affetti da ipertensione reno-vascolare o da scompenso cardiaco congestizio.\nPer questo motivo si consiglia di testare la risposta pressoria individuale con una piccola dose test. \u00c8 necessario sospendere l'utilizzo eventuale di diuretici prima di eseguire la prova.\nIn ogni caso, per ridurre l'insorgenza dell'\"effetto di prima dose\", \u00e8 utile iniziare il trattamento al dosaggio pi\u00f9 basso, quindi aumentare la dose a seconda della risposta terapeutica e della tollerabilit\u00e0 del paziente. Altro accorgimento utile si \u00e8 rivelata la somministrazione della prima dose alla sera prima di coricarsi.\nIn soggetti con ischemia miocardica o pregressi disturbi cerebrovascolari, l'ipotensione indotta dall'assunzione del farmaco pu\u00f2 provocare infarto miocardico o ictus.\nL'ipotensione indotta da ramipril pu\u00f2 precipitare in un'insufficienza renale acuta grave in soggetti appartenenti a categorie a rischio (soggetti con grave disidratazione, con insufficienza cardiaca, con ipovolemia). Per ridurre il rischio di ipotensione, \u00e8 opportuno sospendere temporaneamente l'eventuale assunzione di un diuretico e/o correggere l'omeostasi in caso di disturbi dell'equilibrio elettrolitico, come ad esempio una contemporanea terapia con diuretici, dialisi, dieta iposodica, diarrea e/o vomito protratti nel tempo. La minimizzazione del rischio di ipotensione arteriosa pu\u00f2 rendere opportuno ripristinare l'equilibrio elettrolitico e/o i liquidi tramite la somministrazione di infusioni di soluzione fisiologica o ringer-lattato.\nNei soggetti con scompenso cardiaco ed in terapia con un diuretico dell'ansa ad elevato dosaggio, l'ipotensione da ACE-inibitore pu\u00f2 risultare decisamente pi\u00f9 frequente e marcata. Per ridurre il rischio, il diuretico potrebbe essere sospeso temporaneamente, tenendo presente che una simile scelta potrebbe per\u00f2 indurre edema polmonare come effetto rebound.\nIn caso di ipotensione conclamata, \u00e8 necessario tenere il paziente in posizione supina. Oltre al ripristino della volemia (tramite infusioni per via endovenosa di soluzione fisiologica salina), \u00e8 possibile ricorrere ad amine vasopressororie (ad esempio adrenalina, noradrenalina, dopamina).\nRamipril, sia pure raramente, pu\u00f2 essere causa di episodi di tossicit\u00e0 midollare. Il farmaco \u00e8 stato associato a discrasia ematica, leucopenia, neutropenia e agranulocitosi, trombocitopenia, depressione midollare. Questi effetti si registrano, in particolare, in caso di insufficienza renale, patologie cardiovascolari, sindromi immunosoppressive ed in presenza di malattie del collagene (sclerodermia, lupus eritematoso), specie se in presenza di trattamento chemioterapico contemporaneo con antimetaboliti o di terapia cortisonica.\nStudi recenti hanno mostrato un legame tra il Ramipril e lo sviluppo di tumore ai polmoni [citazione necessaria].\nControindicazioni.\nRamipril \u00e8 sconsigliato in persone che usano diuretici.\nL'alterata funzionalit\u00e0 epatica non rappresenta una controindicazione assoluta alla somministrazione di ramipril. Tuttavia, nei soggetti con insufficienza epatica, la somministrazione di ramipril richiede cautela, poich\u00e9 \u00e8 possibile che si verifichi una riduzione dell'attivit\u00e0 terapeutica del farmaco, che \u00e8 strettamente legata alla concentrazione del suo metabolita attivo, il ramiprilato, ottenuto per azione delle esterasi epatiche.\nRamipril, similmente ad altri ACE-inibitori cos\u00ec come anche altri farmaci ad azione vasodilatante, deve essere somministrato con estrema cautela in soggetti che presentano ostruzione a livello valvolare (stenosi aortica, stenosi della valvola mitrale) e nel tratto di deflusso del ventricolo sinistro (cardiomiopatia ipertrofica ostruttiva). Queste patologie rappresentano, pertanto, una controindicazione relativa. In anni recenti, alcuni studi hanno comunque evidenziato che enalapril, ramipril e gli altri ACE-inibitori sono generalmente ben tollerati nei soggetti con stenosi aortica severa, migliorano significativamente la tolleranza allo sforzo e riducono la dispnea. Il farmaco non \u00e8 raccomandato in caso di shock cardiogeno ed ostruzione emodinamica importante.\nGravidanza ed allattamento.\nLa somministrazione di ramipril nelle donne gravide non \u00e8 raccomandata, in particolare durante il primo trimestre, per la possibile tossicit\u00e0 fetale.\nPer questo motivo le donne in et\u00e0 fertile e che hanno il dubbio di essere gravide dovrebbero eseguire sempre un test di gravidanza prima di iniziare la terapia con il farmaco. Successivamente \u00e8 bene vengano adottate valide misure contraccettive.Se nonostante ci\u00f2 fosse diagnosticata una gravidanza, la terapia farmacologica deve essere immediatamente sospesa.\nGli studi sperimentali hanno messo in evidenza il possibile passaggio nel latte materno di piccole quantit\u00e0 di enalapril. Se durante l'allattamento il trattamento con ramipril \u00e8 ritenuto necessario, pur in assenza di rilevanti effetti clinici, in via precauzionale l'allattamento al seno deve essere interrotto.\nAltri progetti.\nhttps://www.dailymail.co.uk/health/article-6315253/Lung-cancer-risk-higher-common-blood-pressure-pills-research-finds.html"}
{"id": "1553173", "revid": "767487", "url": "https://it.wikipedia.org/wiki?curid=1553173", "title": "Metamorfismo regionale", "text": "Il metamorfismo regionale si verifica quando ampie parti di crosta terrestre vengono sottoposte a elevate temperature e pressioni. Queste condizioni, che si generano in zone di collisione tra placche, causano profonde mutazioni nella tessitura e nei minerali delle rocce coinvolte.\nIl metamorfismo regionale si pu\u00f2 quindi suddividere in due tipi principali a seconda del gradiente termico:\nLe principali facies metamorfiche coinvolte sono: la facies a scisti verdi, la facies anfibolitica e la facies granulitica.\nle principali rocce associate a questo metamorfismo sono:\nMetamorfismo di Abukuma.\nQuesto metamorfismo, che prende il nome dalla zona del Giappone in cui \u00e8 stato studiato nel dettaglio, \u00e8 caratterizzato da una rapida successione delle zone metamorfiche, dalla presenza dell'andalusite e della cordierite e dall'assenza della cianite.\nMetamorfismo Barroviano.\nQuesto metamorfismo, che prende il nome dal geologo George Barrow, \u00e8 caratterizzato dall'assenza dei minerali di alta pressione e bassa temperatura (prehnite, pumpellite...), dalla presenza di cianite e almandino e dall'assenza di andalusite."}
{"id": "1553174", "revid": "124941753", "url": "https://it.wikipedia.org/wiki?curid=1553174", "title": "Locomotiva FS D.341", "text": "La D.341 \u00e8 la prima locomotiva Diesel elettrica realizzata dalle Ferrovie dello Stato italiane in collaborazione con l'industria privata nazionale.\nStoria.\nLe locomotive D.341 sono il primo frutto dello sforzo di modernizzazione che le Ferrovie dello Stato intrapresero per il rilancio delle ferrovie nel secondo dopoguerra; furono concepite infatti per sostituire le locomotive a vapore alla trazione sia dei treni merci che dei treni viaggiatori. Il loro peso assiale fu contenuto entro le 16 tonnellate per rendere possibile la circolazione su qualunque tipo di armamento, e disporre cos\u00ec di una motrice moderna anche sulle linee non elettrificate.\nPer la trazione sulle linee non elettrificate le Ferrovie dello Stato presero in considerazione due alternative: la trasmissione idromeccanica, che veniva privilegiata in Germania, con massa ridotta ma a rendimento pi\u00f9 basso e con il problema del raffreddamento del fluido presente nel convertitore idraulico, e la trasmissione elettrica, pi\u00f9 pesante, ma con rendimento pi\u00f9 alto e con la possibilit\u00e0 di sfruttare valori di potenza elevati per tempi pi\u00f9 lunghi.\nLe FS allora decisero pragmaticamente di metterle a confronto sul campo, e procedette alla progettazione di vari prototipi: sulle idrauliche vennero progettate le D.342, mentre sul fronte opposto si predisposero le diesel-elettriche D.341; tra le diesel-idrauliche vi era anche la D.442 \"Baffone\", prototipo prodotto dall'Ansaldo, che per\u00f2 non era direttamente confrontabile perch\u00e9 di grande potenza, mentre le D.341 e D.342 avevano caratteristiche simili ed erano direttamente comparabili.\nIl progetto si concretizz\u00f2 a met\u00e0 degli anni cinquanta coinvolgendo per la prima volta l'industria ferroviaria, mentre fino ad allora era l'Ufficio Studi Materiale e Trazione di Firenze a curare i progetti, e ne venne commissionata la costruzione alle due maggiori industrie private nazionali, la FIAT e la Breda. Il progetto della locomotiva venne pensato in maniera che fosse multiruolo, di costruzione robusta in modo da affrontare senza problemi l'allora dissestata rete secondaria e allo stesso tempo economica e di facile manutenzione.\nNon volendosi avventurare in consistenti ordinazioni di serie, le FS decisero di assegnare, sotto la loro supervisione, il coordinamento del progetto delle locomotive Diesel-elettriche alla FIAT Materfer ed emisero un ordine preliminare di venti locomotive D.341 con l'intento di provare, oltre al motore FIAT, alcuni altri tipi costruiti su licenza o importati&lt;ref name=\"TreniFiat/109-110\"&gt;.&lt;/ref&gt;. La prima ordinazione fu dunque articolata su una preserie di venti unit\u00e0 comprendente:\ncon il passaggio alla marcatura a 7 cifre, avvenuto nel 1959, fu interposto uno zero dopo le centinaia, cos\u00ec ad esempio le Ansaldo divennero 4001-4002. Nella marcatura Diesel delle FS le prime tre cifre identificano il gruppo, mentre la successiva, a partire dalla seconda met\u00e0 degli anni cinquanta, \u00e8 un codice che indica il produttore: 1 per Fiat, 2 per Breda, 3 per OM, 4 per Ansaldo 5 per le Officine Meccaniche Reggiane.\nLe venti unit\u00e0 di preserie ordinate per la sperimentazione avevano rodiggio Bo' Bo', massa aderente di 64 tonnellate (16 t/asse), una potenza continua di 970\u00a0kW, che con rapporto 15/68 raggiungevano velocit\u00e0 massima di 100 Km/h, a parte il prototipo Ansaldo che con un rapporto di trasmissione 16/67 raggiungeva 110 Km/h di velocit\u00e0 massima. Il gruppo elettrogeno era costituito da motore Diesel 2312 SF a 12 cilindri o Breda-Paxman tipo 12YLX, pi\u00f9 generatrice principale Marelli, che alimentava quattro motori di trazione tipo TIBB alloggiati nei carrelli. La trasmissione del moto alle ruote era di tipo tranviario.\nLe macchine avevano stesse parti meccaniche ed equipaggiamento elettrico unificato Marelli-CGE-TIBB, ad eccezione della versione Ansaldo che aveva in comune soltanto i motori di trazione.\nContrariamente a quanto avvenuto per le D.342, i prototipi dei vari produttori erano esteriormente identici, con frontali inclinati, sulla cassa, la porta d'accesso frontale, munita di vistosi corrimano, prevista per l'eventuale utilizzo in comando multiplo con altra unit\u00e0 accoppiata, la livrea che prevedeva un Isabella esteso all'intero corpo della motrice, con fascia castano sui finestrini frontali e laterali della cabina e sull'imperiale, pancone rosso, baffo frontale all'altezza dei fanali, che proseguiva restringendosi sulle fiancate in corrispondenza del telaio, anch'esso di colore rosso, con le due fiancate che presentavano, una quattro obl\u00f2, l'altra tre obl\u00f2, pi\u00f9 un portellone che facilitava l'accesso per la manutenzione; faceva eccezione il prototipo Ansaldo, che utilizzava una cassa del prototipo D.342.\nLa prima Diesel-elettrica italiana, la D.341.101, venne consegnata dalla Fiat alle Ferrovie dello Stato presso il deposito di Torino Smistamento il 9 dicembre 1957 e dopo alcune corse di prova fra Torino e Chivasso, esattamente un mese dopo, il 9 gennaio 1958, veniva presentata ufficialmente a Roma al ministro dei Trasporti Armando Angelini e al direttore generale delle FS ingegner Severo Rissone, prima di essere inviata al deposito di Taranto per essere saggiata sulla linea verso Potenza e Battipaglia.\nIl confronto tra diesel-idraulico e diesel-elettrico si svolse prevalentemente in Puglia, tra Bari e Taranto, il cui deposito venne appositamente attrezzato per accogliere le nuove Diesel. Le D.342 vennero assegnate al deposito di Bari, e le D.341 al deposito di Taranto. Contemporaneamente D.341 e D.342 vennero utilizzate anche presso il deposito Torino Smistamento.\nA partire dal luglio 1958 i due tipi di locomotiva, che adottavano diversa soluzione di trazione, si affrontarono su vari terreni, soprattutto tra Taranto e Potenza, linea con notevoli pendenze che in poco pi\u00f9 di 100 Km sale dal livello del mare a Metaponto ai 671 m.s.l.m. di Potenza. Il confronto premi\u00f2 la soluzione diesel-elettrica, dimostratasi di maggiore notevole affidabilit\u00e0.\nL'esordio al Sud vide la prima D.341.101 in testa alla coppia di treni diretti 820/821 Lecce - Napoli, con sezione da Taranto per Roma. Suscit\u00f2 una certa impressione la potente accelerazione che la locomotiva era capace di imprimere ai treni nella fase di partenza, di solito molto lenta con le locomotive a vapore, che le procur\u00f2 il soprannome di Sputnik, come il razzo lanciato nello spazio dall'Unione Sovietica.\nDal 21 gennaio 1958, data di uscita della D.341.102, fino all'intero mese di settembre, il deposito di Taranto si affoll\u00f2 di macchine appartenenti a questo nuovo gruppo, che al traino di treni diretti e rapidi verso Napoli e poi anche, attraverso la linea Jonica, verso Reggio Calabria, conquistarono e mantennero per decenni la supremazia sulle linee non elettrificate del Mezzogiorno.\nLe D.341 si dimostrarono adeguate ai servizi attesi e all'altezza della situazione, affidabili nell'esercizio anche in quello pi\u00f9 gravoso, sia nei servizi merci che in quelli viaggiatori, determinando l'ordine da parte FS di una seconda serie di complessive 85 unit\u00e0, con motori FIAT Grandi Motori 2312SF (D.341-1017-1068) e Breda Paxman 12YLXL (D.341.2003-2035), il cui progetto, sostanzialmente identico a quello della prima serie, fu migliorato nella sospensione primaria dei carrelli, nel comando degli ausiliari e nella forma della testata&lt;ref name=\"TreniFiat/112\"&gt;.&lt;/ref&gt;. Caratterizzata da un'estetica generale differente, tale seconda serie vide aggiungere le D.341.1017-1068 al gruppo di quelle con motorizzazione Fiat e le D.341.2003-2035 al gruppo di quelle Breda.\nLa loro dismissione venne avviata nel 1985 e completata nel 1991, con alcune di queste macchine che hanno continuato a prestare la loro opera dopo l'alienazione dalle FS presso ditte ed imprese private e ferrovie in concessione.\nLa 1016 di prima serie \u00e8 stata preservata ed \u00e8 ospitata al Museo Ferroviario Nazionale di Pietrarsa.\nCaratteristiche.\nLe locomotive D.341 erano costruite con due cabine di guida alle estremit\u00e0, piuttosto sacrificate come spazio, con assoluta bidirezionalit\u00e0. La cassa era divisa in tre ambienti con un grande comparto con il gruppo motore-generatrice, compressori e dispositivi di raffreddamento.\nI carrelli erano di tipo tradizionale con sospensione a balestra.\nLa costruzione della struttura e della cassa, il cui ordine \u00e8 iniziato nel 1957 \u00e8 stata ripartita tra Fiat Materfer, Tecnomasio Italiano-Brown-Boveri, Officine Meccaniche Reggiane, OM, S.M.Pozzuoli, IMAM-Aerfer e Breda.\nParte meccanica.\nLa tecnologia per le locomotive Diesel era ormai matura rispetto ai tentativi senza seguito degli anni venti, per cui le Ferrovie dello Stato rivolsero all'industria privata la richiesta per la realizzazione di un prototipo di locomotiva con motori endotermici con le seguenti caratteristiche:\nI motori installati all'origine nella produzione di serie erano di due tipi:\nParte elettrica.\nLa parte elettrica delle D.341 \u00e8 costituita da un generatore di corrente continua a 450/700 volt.\nLa generatrice \u00e8 del tipo Marelli MCL 170/D60 da 770\u00a0kW nella prima serie e MCL 170/D67 da 860\u00a0kW nella seconda. La serie Breda ne montava una analoga di costruzione Breda od OCREN.\nI 4 motori di trazione, della potenza oraria di 177\u00a0kW ciascuno, nella prima serie, e di 192\u00a0kW nella seconda erano di costruzione Tecnomasio Italiano-Brown-Boveri, Ocren/Savigliano o Breda.\nLa variazione di velocit\u00e0 e potenza veniva regolata mediante un complesso di regolazione C.G.E./Amplistat che agiva sulla mandata di gasolio del motore ottimizzandone la velocit\u00e0 in base al controllo operato dal macchinista.\nD.341 seconda serie.\nTerminato il periodo di valutazione. vennero ordinate a partire dal 1960 le unit\u00e0 di serie, che furono 85, portando il totale a 105. La seconda serie ha subito un \"restyling\" notevole della cassa, soprattutto per quanto riguardava il frontale e le cabina di guida. La motorizzazione delle Fiat \u00e8 stata tarata a 1400\u00a0CV per uniformarne le prestazioni a quelle delle unit\u00e0 \"Breda\" e la generatrice \u00e8 stata potenziata di ulteriori 90\u00a0kW; venne poi adottato il rapporto di trasmissione al ponte di 16/67, lo stesso rapporto veloce del prototipo Ansaldo, unificato per tutta la seconda serie, salvo le 2018-2032 che mantennero il rapporto 15/69 delle preserie. La potenza intorno a met\u00e0 degli anni sessanta fu notevolmente aumentata, portandola a 1500 Kw con poche modifiche e l\u2019aggiunta di un intercooler.\nLa carrozzeria, che nella prima serie era caratterizzata da frontali inclinati e livrea bruno-isabella, nella seconda serie presentava frontali verticali e livrea verde vagone e isabella.\nInizialmente almeno una macchina della seconda serie, la 1017, prima unit\u00e0 della \"seconda serie\", ebbe in origine una livrea provvisoria, caratterizzata da un baffo verde vagone frontale. La versione definitiva perse il baffo verde per assumere quella che divenne la tradizionale livrea verde vagone-castano, filetto argento al centro, con parte superiore della cassa colore verde, finestrini frontali, 'imperiale e sottocassa colore bruno, pancone rosso, con la parte inferiore delle fiancate in corrispondenza del telaio che riprendeva il coloro verde della parte superiore della cassa.\nLe fiancate delle macchine della seconda serie a differenza di quella della prima serie, presentarono entrambe quattro obl\u00f2. L'impianto generale nelle due serie tuttavia era sostanzialmente lo stesso, con lunghezza della cassa, passo ed interperno identici, con lunghezza totale leggermente superiore per la seconda serie, che ebbe respingenti pi\u00f9 lunghi di 3\u00a0cm, con grandi griglie laterali nella zona del motore e ventolone sull'imperiale.\nAnche le unit\u00e0 della seconda, analogamente alla prima serie, erano dotate di porta anteriore di intercomunicazione, con passerella e corrimano laterali.\nCome per le unit\u00e0 della prima serie, anche le unit\u00e0 della seconda serie in origine non erano dotate di terzo faro frontale, che venne aggiunto successivamente.\nTra le Breda e le FIAT non vi erano differenze estetiche. Rispetto alla preserie alla evidente variazione nella forma delle testate, corrispondeva una ottimizzazione degli ambienti interni e oltre al miglioramento dei carrelli con sospensione primaria con molle a balestra, un migliorato azionamento dei servizi ausiliari.\nLe macchine 1026-1056 e 1062-1068 furono dotate di caldaia per provvedere al riscaldamento a vapore delle carrozze. Le D.341 potevano viaggiare in comando multiplo pilotando una seconda unit\u00e0, senza per\u00f2 segnalazioni nella cabina di testa dello stato della seconda motrice, il che obbligava ad avere un agente anche nella seconda macchina, ragion per la quale le doppie trazioni non furono frequenti.\nD.341 prototipo.\nNel 1957 le Ferrovie dello Stato hanno esperito un ordine che per\u00f2 non ha avuto seguito oltre ai due prototipi:\nD.341.4001.\nLa locomotiva FS D.341.4001, costruita in un singolo esemplare, realizzata dall'Ansaldo, in quegli anni impegnata a portare a termine il suo progetto Diesel Idraulico, con la realizzazione della D.442 e delle D.342, ma che non volendo perdere il mercato delle Diesel Elettriche, nel caso quest'ultimo avesse vinto la sfida, riusc\u00ec ad ottenere la commessa per un esemplare di D.341 nel 1957 cogliendo quindi l'opportunit\u00e0 di realizzare la sua versione di locomotiva diesel elettrica.\nIl prototipo ebbe il curioso nomignolo di \"Baffetto\" poich\u00e9 veniva considerato il \"fratello minore\" dell\u2019altro prototipo Ansaldo, D.442.4001, a trazione diesel-idraulica che veniva chiamato \"Baffone\" a causa dello schema di coloritura molto particolare.\nA causa del poco tempo a disposizione e del fatto che i suoi interessi erano orientati all\u2019idraulica, l'Ansaldo non riusc\u00ec a presentare la sua locomotiva con la cassa standard e dovette riciclare una cassa delle D.342, per cui la sua estetica simile, anche nella livrea alle coeve D.342.4000, ma la disposizione dei componenti interni era diversa, cos\u00ec come la posizione delle griglie lungo la fiancata e dei radiatori lungo lo spiovente del tetto, il cui raffreddamento era ad azionamento idrostatico.\nLa macchina era la pi\u00f9 potente di tutta la serie di locomotive D.341, con un motore di costruzione Ansaldo/Maybach ad iniezione diretta a 16 cilindri a \"V\" della potenza di 1\u00a0600\u00a0CV a 1\u00a0500 giri/m, mentre il sistema di regolazione del propulsore Diesel non era del tipo CGE,in uso sulle altre D.341, ma sviluppato dall'Ansaldo assieme alla Oerlikon, cui venne affidata la costruzione, che fin da subito dimostr\u00f2 di soffrire di seri problemi, al punto che,dopo nemmeno un mese di esercizio e pochissimi chilometri percorsi, l'Ansaldo, non volendo assolutamente sfigurare, chiese il ritorno in fabbrica del prototipo per effettuare modifiche sostanziali al circuito di comando. Avendo sofferto sin dall'inizio tali problemi, costruita nel settembre 1959, la consegna alle FS venne ritardata di un anno, durante il quale furono effettuate molte prove nella zona di Genova, per essere infine consegnata nel settembre 1960.\nla generatrice, del tipo 6B870 a otto poli a corrente continua, anch'essa di costruzione Ansaldo, come tutto il resto del circuito di trazione, forniva ben 1\u00a0068\u00a0kW (contro gli 860\u00a0kW delle 341-2\u00aa serie) utilizzati dai potenti motori di trazione di ben 232\u00a0kW di potenza ciascuno. La massa in servizio era di 62,4 t, la lunghezza totale di 14.480 mm e la velocit\u00e0 massima omologata di 110 km/h, uguale a quella delle altre macchine del gruppo. Analogamente alle altre D.341 i carrelli erano equipaggiati con motori elettrici TIBB, sostituiti successivamente nel 1962 con gli LC242/37 di produzione Ansaldo. Tale scelta venne fatta per ridurre i costi e i tempi, in quanto quello che era veramente da testare attentamente non erano i carrelli, ma il gruppo Motore-Generatrice-Regolazione.\nAssegnata al Deposito locomotive di Bari, prest\u00f2 servizio sulla linea Bari-Lecce, subendo numerose soste per guasti meccanici. Il 6 dicembre 1976 si verific\u00f2 la rottura del cuscinetto di testa dell\u2019albero motore e dopo una richiesta di una Revisione Generale e una Revisione Speciale, essendo ormai sopraggiunta la politica di radiazione dei prototipi, che aveva gi\u00e0 colpito le D.342 OM, il 21 gennaio 1977 il Servizio Materiale e Trazione FS decise di demolire la macchina, e il 6 marzo 1978, tramite fonogramma, venne disposto l'invio della locomotiva presso il deposito locomotive di Rimini per la demolizione, operazione compiuta a partire da settembre 1979.\nD.341.5001.\nLa locomotiva delle \"Reggiane\" montava inizialmente un motore Reggiane/Man tipo V6V 22/30 a 12 cilindri a \"V\" della potenza di 1\u00a0320\u00a0CV a 1\u00a0000 giri/m, che aveva prestazioni analoghe a quelle degli altri propulsori. Costruita nel dicembre 1958, giunse presso il Deposito Locomotive di Taranto a inizio 1959. Nel 1973 il motore MAN, che per tutti gli anni sessanta aveva subito diversi guasti, fu sostituito con un motore Fiat, rendendo la locomotiva analoga alle D.341 prima serie.\nFSE BB.150.\nIl lavoro fatto dalle Reggiane non and\u00f2 tuttavia perduto, in quanto dall\u2019esperienza del prototipo le Reggiane realizzarono immediatamente una motrice simile, costruita in tredici esemplari il 1959 e il 1960 per le FSE, dotate, come il prototipo D.341.5001, di motore MAN che vennero immatricolate come BB.150; le motrici erano relativamente simili anche nella linea della cassa.\nServizio.\nLe motrici vennero tutte inviate in Puglia presso il Deposito locomotive di Taranto, eccetto il prototipo Ansaldo, assegnato al Deposito locomotive di Bari per questioni di uniformit\u00e0, in quanto a Bari venivano valutati i prototipo delle coeve D.342 e D.442 prodotte anche queste dall'Ansaldo, sebbene a trasmissione idraulica.\nLe motrici vennero prevalentemente dislocate nell'Italia meridionale, con poche eccezioni, e a met\u00e0 anni sessanta la loro dislocazione era la seguente:\nLa prima FIAT di serie, la D.341.1017, rimase a Torino con altre quattro locomotive e il 9 giugno 1961 venne messo alla testa, in doppia trazione con la 1018, del Treno Presidenziale tra Torino e Milano, che ospitava a bordo la Regina d'Inghilterra Elisabetta II in visita in Italia. Occasionalmente nell'Italia settentrionale le D.341 prestarono servizio nei momenti di passaggio dalla trifase alla corrente continua.\nLe D.341 vennero adibite al traino sia di treni merci, sia di treni passeggeri. Tra i servizi di prestigio i treni a lunga percorrenza Bari-Taranto-Reggio Calabria, che con l'entrata in servizio di queste locomotive hanno ridotto di un'ora il loro percorso, il rapido Napoli-Taranto composto di tre carrozze che sostituiva le automotrici ALn 880, e in Romagna l'Adria Express Ancona-Vienna, nella tratta all'epoca non elettrificata tra Rimini e Ferrara.\nIn Piemonte le D.341 vennero utilizzati al traino di treni passeggeri e merci a breve percorrenza, prevalentemente tra Torino e Aosta.\nDal 1967, con l'entrata in servizio delle D.443, e poi dal 1974 delle nuove D.445, le D.341 iniziarono a esser relegate a ruoli sempre pi\u00f9 marginali e furono in parte trasferite: le locomotive 1020, 1023, 1024 e 1025 vennero dislocate tra il 1974 e il 1978 a Fortezza, per prestare servizio sulla linea della Val Pusteria, spesso in doppia trazione, a volte anche con una locomotiva diesel accoppiata con una Gr.741 a vapore. Le locomotive 1021, 1057 e 1061, a met\u00e0 degli anni settanta furono trasferite a Verona e verso la fine degli anni settanta varie macchine fecero servizio a Catania e a Genova.\nAlcune delle macchine assegnate a Reggio Calabria vennero dotate di dispositivi per il comando e controllo delle porte delle carrozze tipo MDVC/MDVE.\nAll'inizio degli anni ottanta, oltre che con la progressiva entrata in servizio delle nuove locomotive diesel, anche con la progressiva elettrificazione di varie linee, queste macchine, che avevano gi\u00e0 accumulato diversi anni di servizio, vennero relegate a ruoli sempre pi\u00f9 marginali e all'accantonamento delle macchine della prima serie nel 1985. Nel 1991 le D.341 del deposito locomotive di Taranto furono le ultime ad essere ritirate dal servizio sulla rete FS titolari di treni regionali sulla linea Brindisi-Taranto. Alcune locomotive di seconda serie hanno continuato a prestare la loro opera, dopo l'alienazione dalle FS, presso ditte ed imprese private.\nD.341 cedute ad altre societ\u00e0.\nDopo l'accantonamento dell'intero gruppo, nel 1988, un consistente numero di locomotive \u00e8 stato acquisito da imprese e ferrovie private."}
{"id": "1553177", "revid": "287204", "url": "https://it.wikipedia.org/wiki?curid=1553177", "title": "Trandolapril", "text": "Il Trandolapril \u00e8 un principio attivo di indicazione specifica contro l'ipertensione, che agisce sulla funzione del sistema renina-angiotensina-aldosterone.\nFarmacodinamica.\nIl trandolapril appartiene alla classe farmacologica degli ACE-inibitori. Come tutti i farmaci di questa classe, inibisce l'enzima convertitore dell'angiotensina, bloccando la produzione di angiotensina II.\nIndicazioni.\n\u00c8 utilizzato in cardiologia contro l'ipertensione, episodi di scompenso cardiaco (non autorizzato in Gran Bretagna e in Italia) e in seguito ad un infarto miocardico acuto.\nControindicazioni.\nSconsigliato in persone che usano diuretici, e la funzionalit\u00e0 epatica dovrebbe essere controllata durante la somministrazione del farmaco.\nEffetti indesiderati.\nAlcuni degli effetti indesiderati sono angioedema, cefalea, dispepsia, leucopenia, vertigini, nausea, diarrea, vomito, febbre, neutropenia, ipoglicemia, discrasia ematica, affaticamento, porpora, vasculiti, ipotensione, anemia, broncospasmo, rash, artralgia, tachicardia, sindrome di Stevens-Johnson, astenia, alopecia, bronchite, dispnea."}
{"id": "1553186", "revid": "767487", "url": "https://it.wikipedia.org/wiki?curid=1553186", "title": "Jimmy porcellino inventore", "text": "Jimmy porcellino inventore (\"The Practical Pig\") \u00e8 un film del 1939 diretto da Dick Rickard. \u00c8 il penultimo cortometraggio d'animazione della serie \"Sinfonie allegre\", distribuito negli Stati Uniti dalla RKO Radio Pictures il 24 febbraio 1939. \u00c8 inoltre l'ultimo dei tre sequel del pi\u00f9 famoso cortometraggio \"I tre porcellini\" (1933), e dai titoli di testa si pu\u00f2 notare che il corto avrebbe dovuto essere il primo di una nuova serie intitolata ai tre protagonisti, che per\u00f2 non inizi\u00f2 mai.\nTrama.\nJimmy sta ultimando un rilevatore di bugie, quando Timmy e Tommy, canzonandolo, dicono di voler andare a farsi un bagno nello stagno. Lui glielo vieta, dicendo loro che quello \u00e8 territorio di Ezechiele Lupo, ma loro lo ignorano e si tuffano lo stesso. Ezechiele, travestitosi da sirena, li inganna e riesce a catturarli con una rete. Portatili in un vecchio mulino, cerca un modo per acchiappare anche Jimmy; decide cos\u00ec di travestirsi da postino e portargli una falsa lettera d'aiuto da lui scritta, in cui spaccia Timmy e Tommy come mittenti. Prima di uscire, raccomanda ai figli di non mangiare i porcellini finch\u00e9 non sar\u00e0 tornato, ma, appena lui esce, i lupetti iniziano a preparare una torta con dentro Timmy e Tommy.\nEzechiele, travestito da postino, arriva a casa di Jimmy e gli consegna la lettera. Jimmy riesce per\u00f2 a capire la verit\u00e0, cos\u00ec lo imprigiona nel suo rilevatore di bugie. Il porcellino chiede quindi al lupo dove sono i suoi fratelli, ma, ogni volta che lui mente, il rilevatore lo punisce. Nel frattempo un lupetto condisce con il pepe la torta, facendo starnutire Timmy e Tommy, che riescono a liberarsi e a fuggire. Intanto Ezechiele, venendo torturato fino allo spasimo, finisce con confessare che i due sono nel mulino. Dopo aver cacciato via il lupo con un fuoco d'artificio, Jimmy va in soccorso dei suoi fratelli, i quali irrompono in casa proprio in quel momento. Quando Jimmy chiede ai fratellini se si sono fatti il bagno e loro rispondono di no, il rilevatore li sculaccia punendoli per aver detto una bugia; tuttavia, appena Jimmy dice \"Fa pi\u00f9 male a me che a voi\", anche lui viene punito.\nDistribuzione.\nEdizione italiana.\nIl film fu doppiato dalla Royfilm in occasione della sua prima distribuzione in Italia, avvenuta direttamente in home video nella VHS \"I tre porcellini\" del marzo 2000.\nEdizioni home video.\nDVD.\nUna volta restaurato, il cortometraggio fu distribuito in DVD nel primo disco della raccolta \"Silly Symphonies\", facente parte della collana \"Walt Disney Treasures\" e uscita in America del Nord il 4 dicembre 2001 e in Italia il 21 aprile 2004."}
{"id": "1553189", "revid": "1048993", "url": "https://it.wikipedia.org/wiki?curid=1553189", "title": "Donatella Damiani", "text": "Biografia.\nDonatella Damiani \u00e8 figlia di un funzionario del ministero e vive a Roma dall'et\u00e0 di un anno. Ex studentessa di scienze politiche, esordisce in \"Liebes Lager\" (1976), un nazisploitation con un cast interamente sotto pseudonimo diretto da Lorenzo Gicca Palli.\nL'immagine di Donatella Damiani che pi\u00f9 \u00e8 rimasta impressa nella mente collettiva \u00e8 quella della soubrette de \"La citt\u00e0 delle donne\" (1980) di Federico Fellini. In questo film la Damiani incarna una donna dolce, protettiva, seduttiva, ammiccante, prorompente e - come poi ammetter\u00e0 lei stessa - \"piena di contraddizioni\", in un'interpretazione condita da una vezzosa inflessione napoletana.\nLe pellicole che interpreta in seguito (\"Miele di donna\" (1981) di Gianfranco Angelucci e \"Il peccato di Lola\" (1985) di Bruno Gaburro) insistono sulle sue rotondit\u00e0 e, in particolare, sul suo seno generoso che Fellini amava definire \"un pagliaro\".\nNel 1986 appare in una serie di servizi fotografici su riviste glamour. Nel 1988 partecipa a Fantastico 9 con Enrico Montesano. Il suo ultimo film \u00e8 del 1995. Inoltre ha posato nuda per la riviste erotiche \"Playboy\", \"Playmen\" e \"Le Ore\"."}
{"id": "1553190", "revid": "1318658", "url": "https://it.wikipedia.org/wiki?curid=1553190", "title": "Mobile", "text": ""}
{"id": "1553198", "revid": "1305772", "url": "https://it.wikipedia.org/wiki?curid=1553198", "title": "Criminalit\u00e0 in Estonia", "text": "Ci sono diverse organizzazioni criminali operanti in Estonia. Diffuse soprattutto tra l'etnia di origine russa, che ancora permane nello stato estone. Ognuno di questi gruppi ha almeno dieci membri attivi, ed il pi\u00f9 grande conta circa cento membri.\nLa mafia estone \u00e8 un'ampia alleanza di gruppi di banditi principalmente di etnia russa, con una vasta gamma di differenti racket, dal traffico di droga al furto d'auto. Si conoscono come N\u00f5ukogu. I gruppi non lottano fra loro.\nIl gruppo Kemerovo \u00e8 il pi\u00f9 potente con a capo una persona conosciuta come V.G. - (Vyacheslav Gulevich), arrestato recentemente in Agosto 2017, a Mijas (Spagna).\nOltre alle citate attivit\u00e0 illegali ci sono anche il controllo della prostituzione e l'offerta di lavoratori nei contratti edilizi in Finlandia.\nOperano particolarmente in questa regione, poich\u00e9 fa parte dell'Europa occidentale e ci sono maggiori profitti.\nLa cannabis invece \u00e8 importata dal Nord Africa attraverso la Costa del Sol in Spagna.\nLe amfetamine che vengono prodotte in Estonia vengono poi rivendute in Finlandia dove c'\u00e8 un'alta domanda.\nSi \u00e8 saputo che la mafia estone di etnia russa, tiene contatti con la mafia russa per mantenere un cartello di prostituzione in Finlandia. Questo cartello \u00e8 conosciuto come Obtshak (\"fondo unito\", dalla polizia finlandese invece come: \"Yhteiskassa\"). Esso si \u00e8 sbarazzato dei precedenti controllori della prostituzione ottenendone cos\u00ec virtualmente il monopolio.\nOrganizzazioni criminali.\nIl Fondo Comune (\"Obtshak\") \u00e8 una tipica organizzazione a cupola di gruppi criminali, una unione di interessi di ogni sorta, quale sa\u00f2da i conflitti e stabilisce i confini delle sfere di interesse dei vari gruppi. Il gruppo aiuta anche i membri in detenzione.\nIl Consiglio \u00e8 l'equivalente in lingua estone del Fondo Comune e principalmente comprendente giovani businessmen estoni, che aiuta il transito di larghi traffici di droga e che inoltre \u00e8 attivo in altri tipi di crimini finanziari.\nIl gruppo pi\u00f9 forte, il gruppo Kemerovo, opera nel business della droga, prostituzione, auto rubate, e estorsione. Questo gruppo criminale \u00e8 prevalentemente composto di etnia russa ed ha iniziato ad operare fuori dai confini nazionali, nei paesi nordici.\nIl gruppo Stasi \u00e8 un banda di etnia russa, specializzata nei furti delle auto allo scopo di chiederne un \"riscatto\".\nIl gruppo Okun, dal nome del boss, \u00e8 attivo nelle estorsioni, ladrocini, ed auto rubate. I membri hanno stretti contatti con elementi criminali in Russia.\nIl gruppo Azeri comprende circa 50 uomini provenienti dall'Azerbaigian, ed \u00e8 focalizzato nel business dell'eroina. Operano insieme a conterranei Azeri nei paesi nordici e nei baltici..\nIl gruppo degli estoni (conosciuto anche come gruppo di Linnuvabrik, un villaggio vicino alla capitale estone) \u00e8 una organizzazione diversa perch\u00e9 i leader di essa sono divisi in differenti fazioni in conflitto l'un l'altra. Il gruppo \u00e8 specializzato nel traffico di droga, auto rubate e crimini finanziari nei paesi nordici ed in Europa Occidentale.\nTraffico di gioielli.\nRapine a mano armata e furti di negozi di gioielleria \u00e8 la specialit\u00e0 delle organizzazioni criminali russe in Estonia. La tendenza \u00e8 iniziata da \"Raivo Roosna\" e \"Aleks Lepaj\u00f5e\" che svaligiarono il Tillander store in Helsinki nel 1985. Nel dicembre 2006, era stato stimato che criminali russi di Estonia erano responsabili di 140 furti in gioiellerie e negozi di orologi in Finlandia, Paesi Bassi, Portogallo, Italia, Spagna, Francia, Germania, Gran Bretagna, Danimarca, e Svezia negli ultimi tre anni. Il valore delle propriet\u00e0 sottratte \u00e8 stato stimato ammontare a 25 milioni di euro."}
{"id": "1553199", "revid": "729019", "url": "https://it.wikipedia.org/wiki?curid=1553199", "title": "Zofenopril", "text": "Lo Zofenopril \u00e8 un principio attivo ACE-inibitore di indicazione specifica contro l'ipertensione. Tale farmaco viene eliminato per via biliare e renale.\nIndicazioni.\nLo Zofenopril \u00e8 utilizzato come medicinale in cardiologia contro l'ipertensione, episodi di scompenso cardiaco e in seguito ad un infarto miocardico acuto.\nControindicazioni.\nIl farmaco \u00e8 sconsigliato nelle persone che assumono diuretici risparmiatori di potassio o supplementi di potassio, per il possibile verificarsi di un aumento della potassemia. La funzionalit\u00e0 epatica dovrebbe essere controllata durante la somministrazione del farmaco.\nFarmacodinamica.\nGli ACE-inibitori, inibiscono l'enzima di conversione dell'angiotensina I alla forma II, agendo sulla funzione del sistema renina-angiotensina-aldosterone.\nEffetti indesiderati.\nAlcuni degli effetti indesiderati sono: angioedema, cefalea, dispepsia, leucopenia, vertigini, nausea, diarrea, vomito, febbre, neutropenia, ipoglicemia, discrasia ematica, affaticamento, porpora, vasculiti, ipotensione, anemia, broncospasmo, rash, artralgia."}
{"id": "1553200", "revid": "124248223", "url": "https://it.wikipedia.org/wiki?curid=1553200", "title": "Patrick Bruel", "text": "Biografia.\nI primi anni.\nNasce nell'allora Algeria francese in una famiglia ebraica algerina. Patrick Bruel \u00e8 cugino di secondo grado di \u00c9lie Semoun. Nel 1960 i suoi genitori, entrambi insegnanti, si separano. Il ragazzo \u00e8 cresciuto dalla madre che si risposer\u00e0 dandogli due fratellastri, David e Fabrice Moreau.\nNel 1962, dopo la dichiarazione di indipendenza dell'Algeria, la sua famiglia \u00e8 costretta, come quasi tutti i pieds-noirs a lasciare il paese, del quale non conserva che pochi ricordi. Patrick e sua madre si trasferiscono ad Argenteuil, nella periferia parigina. All'et\u00e0 di 5 anni scopre Brel, Brassens, Gainsbourg e da quel momento nasce la sua passione per la musica, che lo porta a far parte di una band con la quale trascorre interi sabato pomeriggio a suonare alla chitarra le canzoni dei suoi artisti preferiti.\nNel 1965 si appassiona al teatro dopo aver visto una recita de \"L'idiota\" di Dostoevskij. Quattro anni pi\u00f9 tardi ha una nuova illuminazione musicale, questa volta dopo un concerto di Serge Reggiani. Nonostante il divieto della madre, a 14 anni va a Bruxelles per assistere a un concerto dei Rolling Stones. Ne esce impressionato e inizia ad ascoltare i grandi gruppi rock dell'epoca, come i Led Zeppelin e i Deep Purple.\nStudia al prestigioso Lyc\u00e9e Henri-IV, dove lo ricordano come un alunno capace ma turbolento, cosa che non gli impedir\u00e0 di ottenere un \"bac \u00e9conomique\" con lode.\nOltre che nella musica, Patrick Bruel \u00e8 molto dotato nel giocare a calcio. A 15 anni gli viene proposto di partecipare ad un corso in un centro di formazione calcistica, ma il parere contrario della madre non gli permette di intraprendere la carriera sportiva.\nNel 1975 assiste a un concerto di Michel Sardou all'Olympia e decide che anche lui diventer\u00e0 un cantante. \u00c8 affascinato dal gruppo musicale Jandek e dal suo leader Sterling R. Smith, che gli hanno ispirato numerose canzoni a partire da \"Casser la voix\".\nPatrick Bruel si lancia nel teatro, che abbandona per\u00f2 dopo appena due ore di corso di arte drammatica. Messosi alla ricerca di un lavoro, trova posto come animatore al Club M\u00e9diterran\u00e9e, e qui prende confidenza con la scena.\nI primi ruoli.\nIl 18 giugno 1978, risponde ad un annuncio per un casting apparso su France Soir e ottiene a soli 19 anni il ruolo del protagonista, accanto a Roger Hanin e Marthe Villalonga, nel film \"Le Coup de sirocco\", diretto da Alexandre Arcady.\nPatrick decide di andare a trovare un'amica brasiliana a New York. L\u00ec far\u00e0 la conoscenza di colui che diventer\u00e0 uno dei suoi amici pi\u00f9 fedeli, G\u00e9rard Presgurvic. Rester\u00e0 un anno negli Stati Uniti, prima di tornare a Parigi e sui banchi della facolt\u00e0 di Economia.\nTra il 1981 e il 1983, va in scena al Teatro Saint-Georges di Parigi con la commedia \"Le Charimari\". Nello stesso periodo, si lancia in una nuova avventura: la canzone. Nel 1982 esce \"Vide\", un titolo che passer\u00e0 relativamente inosservato - e il pubblico lo scopre nel film \"Les Dipl\u00f4m\u00e9s du dernier rang\". Poi il giovane attore ritrova Alexandre Arcady sul set di \"Le Grand Carnaval\", seguito di \"Le Coup de sirocco\".\nLe prime canzoni.\nNel 1984 arriva il grande successo internazionale, con la canzone \"Marre de cette nana\", scritta da G\u00e9rard Presgurvic. L'anno \u00e8 caratterizzato anche dal suo primo passaggio televisivo nel programma \"La Chance aux chansons\" di Pascal Sevran. Un anno dopo, Patrick Bruel lavora con Fabrice Luchini sul set di \"P.R.O.F.S\", che avr\u00e0 un gran successo al botteghino.\nNel 1986 esce il suo primo album, \"Deux faces\". Nonostante un relativo successo, il disco gli vale l'onore di cantare all'Olympia di Parigi. Poco tempo dopo il pubblico lo ritrova nei film \"Una storia dei nostri giorni\" di Claude Lelouch, poi nel ruolo di un soldato ferito in \"La Maison assassin\u00e9e\" di Georges Lautner.\nPatrick Bruel fa uscire un nuovo album nel 1989: \"Alors regarde\". Un successo immenso, grazie a titoli divenuti celebri quali \"Casser la voix\" o \"Place des grands hommes\". In quell'anno recita anche in due film: \"Due contro tutto\" e \"Forza maggiore\".\nLa Bruelmania.\nGli anni novanta arrivano e Patrick Bruel diventa un vero fenomeno mediatico. Adorato dalle folle, in particolare dal pubblico femminile. \u00c8 l'inizio della \"Bruelmania\".\nNel 1991, l'artista si schiera politicamente contro il Front National e il suo leader Jean-Marie Le Pen. Il cantante torna nel 1994 con un album registrato tra New York e Tolosa; poi decide di isolarsi e divide il suo tempo tra viaggi, cinema e amici.\nNel 1995, ottiene un piccolo ruolo nella commedia \"Sabrina\", accanto a Harrison Ford, e annulla tutti i concerti previsti nelle citt\u00e0 dove \u00e8 forte il Front National. Un anno pi\u00f9 tardi \u00e8 ancora al cinema, questa volta con Jean Reno, nel film \"Le Jaguar\". Poi ancora con Alexandre Arcady, in \"K\".\nAppassionato di poker, partecipa regolarmente alle competizioni. \u00c8 anche diventato l'icona francese di questo gioco grazie al DVD \"Poker Coach\" nel quale ne spiega i fondamentali e d\u00e0 consigli per imparare a giocare. Inoltre dal 2005 commenta su Canal Plus i tornei mondiali di World Poker Tour con Denis Balbir. Patrick Bruel, ormai quarantenne, fa uscire un album pi\u00f9 intimista, \"Juste avant\" scritto a quattro mani con Marie-Florence Gros, che aveva incontrato quando lei gli aveva scritto la canzone \"Demain\" (contro l'AIDS). Questo album \u00e8 apprezzato dai fan ma anche da un nuovo pubblico che inizia a scoprirlo solo ora.\nL'artista affermato.\nNel 2001, l'attore interpreta un produttore di variet\u00e0 nel film \"Les jolies choses\" e partecipa anche a \"Le lait de la tendresse humaine\". Un anno pi\u00f9 tardi, il cantante fa uscire un nuovo album, una compilation di rifacimenti di canzoni degli anni venti e trenta, sobriamente intitolato \"Entre-deux\": nuovo successo che lo catapulta sulle scene del Casino de Paris e dell'Olympia. Allo stesso tempo ritrova il teatro, dopo 17 anni di assenza, nello spettacolo \"Le Limier\".\nOttiene il ruolo principale in \"Une vie \u00e0 t'attendre\" (2004), al fianco di Nathalie Baye.\nIl 21 settembre 2004 sposa la sua compagna Amanda Sthers. Il 19 agosto 2003 nasce il loro primo figlio, Oscar. Due giorni dopo, Patrick Benguigui ottiene l'autorizzazione ufficiale a chiamarsi Patrick Bruel, grazie a un decreto pubblicato sul \"Journal officiel\", la Gazzetta Ufficiale francese. Il 28 settembre 2005, i due hanno avuto un altro bambino che hanno chiamato L\u00e9on. Dopo tre anni di matrimonio, per far tacere definitivamente ogni voce in merito, decide di annunciare personalmente la separazione dalla moglie in un numero della rivista Paris Match.\nBruel rimane un artista molto impegnato: nel 2005 esce il singolo \"Et puis la Terre\", accompagnato da una sessantina di altri artisti, scritto da Marie-Florence Gros e sua moglie, i cui fondi sono stati interamente devoluti alle vittime dello tsunami nel sud-est asiatico del 26 dicembre 2004. Il 14 febbraio 2005 partecipa a un grande concerto all'Olympia per ottenere la liberazione degli ostaggi Florence Aubenas e Hussein Hanoun.\nNel dicembre 2007 presiede la giuria di Miss Francia 2008. Loda pubblicamente la politica del suo amico Nicolas Sarkozy in un articolo per il quotidiano belga \"Le Soir\".\nNel 2017 \u00e8 protagonista in Italia del film \"Una famiglia\"."}
{"id": "1553201", "revid": "123313117", "url": "https://it.wikipedia.org/wiki?curid=1553201", "title": "Benazepril", "text": "Il Benazepril \u00e8 il principio attivo di indicazione specifica contro l'ipertensione.\nTale farmaco viene eliminato per via biliare e renale, appartiene al gruppo carbossilico e rispetto ad altri la sua durata di azione \u00e8 maggiore.\nIndicazioni.\n\u00c8 utilizzato come medicinale in cardiologia contro l'ipertensione, episodi di scompenso cardiaco e in seguito ad un infarto miocardico acuto.\nControindicazioni.\nSconsigliato in persone che usano diuretici, e la funzionalit\u00e0 epatica dovrebbe essere controllata durante la somministrazione del farmaco.\nFarmacodinamica.\nGli ace inibitori, inibiscono l'enzima di conversione dell'angiotensina I alla forma II, agendo sulla funzione del sistema renina-angiotensina-aldosterone.\nEffetti indesiderati.\nAlcuni degli effetti indesiderati sono angioedema, cefalea, dispepsia, leucopenia, vertigini, nausea, diarrea, vomito, febbre, neutropenia, ipoglicemia, discrasia ematica, affaticamento, porpora, vasculiti, ipotensione, anemia, broncospasmo, rash, artralgia."}
{"id": "1553203", "revid": "155634", "url": "https://it.wikipedia.org/wiki?curid=1553203", "title": "Coppa del Mondo di rugby a 7 2005", "text": "La Coppa del Mondo di rugby a 7 2005 si \u00e8 svolta a Hong Kong. Le hanno vinto il loro secondo titolo mondiale sconfiggendo in finale i campioni uscenti della col punteggio di 29-19. Protagonisti il solito capitano Waisale Serevi, ispiratore tra l'altro della giovane promessa William Ryder, e Semisi Naevo, Vilimoni Delasau, Sireli Bobo che spiccarono all'interno di una nazionale di stelle nuovamente impostasi a livello mondiale.\nL' si \u00e8 aggiudicata a sorpresa il Bowl sconfiggendo in finale il grazie a una meta di Benjamin De Jager.\nRisultati.\nFase a gironi.\nLe prime due classificate si qualificano par la fase ad eliminazione diretta per la Melrose Cup, la terza e la quarta accedono al plate, la quinta e la sesta si qualificano per il bowl."}
{"id": "1553205", "revid": "1305772", "url": "https://it.wikipedia.org/wiki?curid=1553205", "title": "Wynn Thomas", "text": "\u00c8 uno degli storici collaboratori di Spike Lee. Per il regista afroamericano ha infatti curato le scenografie di molti film, come \"Lola Darling\", \"Malcolm X\" e \"Inside Man\"."}
{"id": "1553207", "revid": "287204", "url": "https://it.wikipedia.org/wiki?curid=1553207", "title": "Delapril", "text": "Il delapril \u00e8 il principio attivo di indicazione specifica contro l'ipertensione.\nIndicazioni.\n\u00c8 utilizzato come medicinale in cardiologia contro l'ipertensione, episodi di scompenso cardiaco e in seguito ad un infarto miocardico acuto.\nControindicazioni.\nSconsigliato in persone che usano diuretici, e la funzionalit\u00e0 epatica dovrebbe essere controllata durante la somministrazione del farmaco.\nFarmacodinamica.\nGli ace inibitori, inibiscono l'enzima di conversione dell'angiotensina I alla forma II, agendo sulla funzione del sistema renina-angiotensina-aldosterone.\nEffetti indesiderati.\nAlcuni degli effetti indesiderati sono angioedema, cefalea, dispepsia, leucopenia, vertigini, nausea, diarrea, vomito, febbre, neutropenia, ipoglicemia, discrasia ematica, affaticamento, porpora, vasculiti, ipotensione, anemia, broncospasmo, rash, artralgia."}
{"id": "1553211", "revid": "767487", "url": "https://it.wikipedia.org/wiki?curid=1553211", "title": "Bad Company (gruppo musicale)", "text": "I Bad Company sono un supergruppo hard rock britannico, formato nel 1974 da Paul Rodgers (voce) e Simon Kirke (batteria) ex componenti dei Free, con Mick Ralphs (chitarra solista) ex dei Mott the Hoople, e da Boz Burrell (basso) ex dei King Crimson.\nStoria del gruppo.\nI Bad Company sono un supergruppo hard rock britannico formato nel 1974. Il gruppo \u00e8 stato fondato da Paul Rodgers (voce) e Simon Kirke (batteria) ex componenti dei Free, con Mick Ralphs (chitarra solista) ex dei Mott the Hoople e da Boz Burrell (1\u00ba agosto 1946 - 21 settembre 2006) (basso) ex dei King Crimson.\nSul nome del gruppo Rodgers ha detto: \u00abIo e Mick stavamo pensando al nome. Quando telefonammo a Peter Grant del management (Swan Song l'etichetta dei Led Zeppelin), proponendo come nome \"Bad Company\", lui riagganci\u00f2\u00bb. Grant avrebbe preferito 'The Heavy Metal Kids'. Rodgers lo convinse asserendo che anche il nome 'Free' non era gradito alla 'Island', la casa discografica del gruppo. Dopo lo scioglimento dei Free, causato oltre che dai dissapori tra Andy Fraser e Paul Rodgers e dalla tossico-dipendenza di Paul Kossoff, Rodgers e Kirke formarono insieme a Ralphs e Burrell questo supergruppo che sfond\u00f2 negli Stati Uniti grazie ad un sound di stampo sudista che gira intorno alla potente voce di Paul Rodgers. Il loro primo lavoro omonimo del 1974, oltre alla track che d\u00e0 il nome all'album, annovera \"Ready For Love\", \"Can't Get Enough\", \"Movin' On\" e \"Seagull\".\n\"Straight Shooter\" (1975) conferma la bont\u00e0 del progetto, sia dal punto di vista musicale sia da quello commerciale (soprattutto grazie al singolo \"Feel Like Makin' Love\"). Il terzo disco ufficiale \"Run With the Pack\" (1976) continua a vendere milioni di copie, per\u00f2 la critica comincia a non gradire e manifesta qualche dubbio.\nIl successivo \"Burnin' Sky\" conferma tutti i timori, con in pi\u00f9 l'aggravante di non avere nessun singolo da classifica. Il risultato \u00e8 che diventa il primo LP dei Bad Company a mancare la Top 10 sia negli Usa sia in Inghilterra.\nA settembre del 1979 \"Desolation Angels\" tenta il riscatto: la nuova formula prevede un uso massiccio delle tastiere e un netto distacco dalle radici rock 'n' roll e blues. Il risultato \u00e8 una ventata d'aria fresca, che non convince completamente la critica ma che riporta i Bad Company nelle zone alte della classifica: il brano \"Rock 'N' Roll Fantasy\" diventa singolo d'oro; l'album entra in Top 10 sia in Inghilterra sia negli Stati Uniti. Ci\u00f2 nonostante, la band d\u00e0 segni di stanchezza e ci vogliono quasi tre anni prima di rivederli in studio e la cosa non \u00e8 normale per i tempi. Con l'aprile del 1982 esce \"Rough Diamonds\", il disco con cui la band finisce di dire la sua nel mondo della musica. La critica esprime la propria delusione senza mezzi termini e il disco rimane persino fuori dalla Top 25 inglese. Paul Rodgers, abbandona la band e ne decreta la fine. Swan Song nel 1985 si limita a pubblicare \"10 From 6\", compilation che raccoglie tutti i successi dei Bad Company. Sembra tutto finito ma nel 1986 Simon Kirke e Mick Ralphs resuscitano il nome della band e tentano una seconda giovinezza, assoldando Brian Howe alla voce (lui arriva dal gruppo del chitarrista Ted Nugent). La mancanza di Paul Rodgers porta molti a bocciare il tentativo ancora prima di ascoltare il risultato musicale. Il primo disco dei nuovi Bad Company \u00e8 un fallimento commerciale (si intitola \"Fame And Fortune\" ed \u00e8 del 1986). Le cose vanno meglio col successivo \"Dangerous Age\" (1988), ma per ritornare a farsi vedere nelle zone alte della classifica bisogna aspettare pi\u00f9 o meno altri 2 anni. Nel 1990 esce infatti \"Holy Water\", che piazza il brano \"If You Needed Somebody\" all'interno della Top 20. Passano altri due anni e \"Here Comes Trouble\" (1992) conferma la seconda giovinezza del gruppo: pur senza tornare ai fasti della formazione originale, il disco diventa di platino e piazza il singolo \"How About That\" in Top 40. In occasione del loro trentesimo anniversario i Bad Company decidono di allargare la formazione e diventare un quintetto: entrano nel gruppo il bassista Rick Wills e il chitarrista ritmico Dave Colwell. Pubblicano una retrospettiva di brani live: \"The Best of Bad Company Live... What You Hear Is What You Get\" (1993). Dopo un altro paio di dischi (\"Company of Strangers\" e \"Stories Told &amp; Untold\") nel 1998 la formazione originale si riunisce e confeziona una manciata di nuovi brani. Le registrazioni diventano il corollario di \"The Original Bad Company Anthology\" (marzo 1999), quella che critica e fan considerano la compilation definitiva del gruppo."}
{"id": "1553214", "revid": "838137", "url": "https://it.wikipedia.org/wiki?curid=1553214", "title": "Isole dell'Estonia", "text": "Questa \u00e8 una lista parziale delle isole in Estonia. L'Estonia ha circa 1521 isole in totale.\nA.\nAbruka - Adralaid - Aegna (Wulf) - Ahelaid - Aherahu - Ahess\u00e4\u00e4r - Ahtra - Aksi (V\u00e4ike-Prangli) - Allirahu - Allu - Alumine Vaika - Ankrurahu - Annilaid (An\u00f5laid)\nE.\nEerikukivi - Eerikulaid - Elmrahu - Esirahu\nH.\nHanemaa - Hanerahu - Hanikatsi laid - Hara - Harilaid - H\u00e4rjakare - H\u00e4rjamaa - Heinlaid - Hellamaa rahu - Hiiumaa (Dag\u00f6) - Hobulaid - H\u00f5ralaid - H\u00fclgerahu\nI.\nImutilaid - Innarahu\nK.\nKadakalaid - Kaevatsi laid - Kahtla laid - Kajakarahu - Kakralaid - Kakrarahu - Kassari - Kasselaid - Keri (Koksk\u00e4r) - Keskmine Vaika - Kesselaid - Kihnu - K\u00f5inastu laid - K\u00f5rgelaid - K\u00f5verlaid - Kr\u00e4suli - Kriimi laid - Kuivarahu - K\u00fclalaid - Kullilaid - Kumari laid - Kuradis\u00e4\u00e4r\nL.\nLaasirahu - Langekare - Leemetikare - Liia - Liisi laid - Liivakari - Linnusitamaa - Loonalaid - Luigerahu\nM.\nMaakrirahu - Manilaid - Mardirahu - Mohni - Mondelaid - Muhu (Moon) - Mustarahu\nN.\nNaissaar (Narg\u00f6) - Naistekivi maa - Ninalaid - Nootamaa\nO.\nOrikalaid - Osmussaar (Odensholm)\nP.\nPaelaid - Pakulaid - Papilaid - Papirahu - Pasilaid - Pihlakare - Pihlalaid - Piirissaar - Prangli - P\u00fchadekare - Puhtulaid\nR.\nRammu - Ristlaid - Rohurahu - Rooglaid - Ruhnu (Run\u00f6) - Rukkirahu\nS.\nSaare ots - Saaremaa (\u00d6sel) - Saarnaki laid - Salava - Sangelaid - Seasaar - Selglaid - Sillalaid - Sipelgarahu - Sitakare - S\u00f5meri - Sorgu - Suurlaid - Suur-Pakri (R\u00e5g\u00f6)\nT.\nTaguk\u00fcla laid - T\u00e4kulaid - Tauksi - Tiirloo - Tondirahu\nU.\nUdrikulaid - Urverahu\nV.\nVahase - V\u00e4ike-Pakri - V\u00e4ike-Tulpe - Vaindloo - Valgerahu - Vareslaid - Varesrahu - Vesiloo - Vesit\u00fckimaa - Viirelaid - Vilsandi - Vissulaid - Vohilaid - V\u00f5ilaid - V\u00f5rgukare - Vormsi"}
{"id": "1553221", "revid": "287204", "url": "https://it.wikipedia.org/wiki?curid=1553221", "title": "Aequoreidae", "text": "Aequoreidae \u00e8 una famiglia di Hydrozoa dell'ordine Leptothecata.\nGeneri.\nSecondo Integrated Taxonomic Information System, i soli generi \"Aequorea\", \"Rhacostoma\" e \"Zygocanna\" sono riconosciuti."}
{"id": "1553222", "revid": "1573940", "url": "https://it.wikipedia.org/wiki?curid=1553222", "title": "Aequorea", "text": "Aequorea \u00e8 un genere di idrozoi della famiglia Aequoreidae.\nCaratteristiche.\nDalle specie del genere \"Aequorea\" si estrae l'aequorina, una proteina bioluminescente che consente a queste meduse di emettere lampi di luce in risposta a stimoli pressori."}
{"id": "1553231", "revid": "838137", "url": "https://it.wikipedia.org/wiki?curid=1553231", "title": "Titolo di citt\u00e0 in Estonia", "text": "Questa \u00e8 una lista delle citt\u00e0 (in lingua estone \"linn\") dell'Estonia. \nIl titolo di citt\u00e0 viene assegnato ufficialmente in base a criteri storici e, quindi, indipendentemente dalla popolazione.\nMolte di queste localit\u00e0 erano conosciute, con il loro nome tedesco, specialmente prima del 1918, o russo, fino alla dissoluzione dell'Unione sovietica, talvolta abbastanza differente dalla forma estone.\nDopo l'occupazione sovietica dell'Estonia nel 1940, vennero adottati i toponimi russi (ad esempio Vilyandi, Pylva al posto del Viljandi, P\u00f5lva). I nomi estoni sono stati ripristinati con l' nel 1991."}
{"id": "1553232", "revid": "116882040", "url": "https://it.wikipedia.org/wiki?curid=1553232", "title": "Diritto di recesso", "text": "Il diritto di recesso, in diritto, \u00e8 la facolt\u00e0 di una parte che rinuncia alla partecipazione ad un negozio giuridico.\nNel mondo.\nUnione Europea.\nLa Direttiva 85/577/CEE del Consiglio dell'Unione europea del 20 dicembre 1985 per la tutela del consumatore in caso di contratti negoziati fuori dei locali commerciali, ha introdotto il diritto di recesso entro un termine minimo di sette giorni, ed \u00e8 stata recepita da pi\u00f9 ordinamenti degli stati membri dell'Unione.\nPer effetto della norma, ove applicabile, chi acquista un oggetto, sottoscrive un abbonamento o stipula contratti simili, ha 7 giorni di tempo per disdire senza penali il contratto che ha firmato. Per l'acquisto di un prodotto, il recesso consiste nella restituzione dell'oggetto, ottenendo a scelta del consumatore la quantit\u00e0 di denaro corrisposta oppure un buono di pari valore da spendere nello stesso esercizio.\nIl diritto di recesso \u00e8 focalizzato sugli acquisti effettuati fuori dal pubblico esercizio (quindi ad esempio a distanza o a domicilio, oppure in contesti in cui la vendita \u00e8 effettuata a titolo accessorio o integrativo di altre attivit\u00e0, come nella nota vendita di stoviglie in occasione di viaggi organizzati). Non si applica perci\u00f2 a tutti i beni acquistati direttamente in negozio, di cui l'acquirente ha presuntivamente avuto preventivamente visione e possibilit\u00e0 di prendere atto e cognizione di tutte le caratteristiche: il ripensamento non \u00e8 riconosciuto come diritto, salvo accordi precedenti la conclusione del contratto presi direttamente con il venditore. In simili casi il diritto di recesso per vendita in negozio viene applicato solo ed esclusivamente a discrezione del venditore, non avendo questi alcun obbligo di legge in tal senso. Nei periodi di vendite a prezzi di saldo, non di rado non \u00e8 nemmeno consentita la sostituzione della merce.\nPoich\u00e9 la legge prevale su eventuali pattuizioni fra le parti, contratti che prevedano una penale in caso di recesso prima dei 7 giorni oppure un termine inferiore per il recesso anticipato, sono nulli. La presenza di una clausola vessatoria e nulla rende nullo l'intero contratto: in questo caso, la controparte pu\u00f2 esimersi dalle obbligazioni scritte nel contratto, anche dopo i 7 giorni per il recesso anticipato, non avendo il contratto di partenza alcuna validit\u00e0 giuridica.\nIl diritto di recesso non si applica ai contratti assicurativi e relativi a valori mobiliari.\nItalia.\nIn Italia, nei contratti di credito, a distanza o stipulati fuori dai locali commerciali, il recesso pu\u00f2 essere esercitato senza motivarlo, e senza oneri e penali: \nPer le condizioni unilaterali di recesso il Testo Unico Bancario afferma che (inseriti dal D. Lgs. 141/2010 art. 4, in attuazione della Direttiva 2008/48/CE). Le fonti di diritto nazionale sono le seguenti:\nNei contratti aventi un termine di durata il recesso spetta soltanto se pattuito contrattualmente a norma dell'art. 1373 c.c.\nProva dell'esistenza di una connessione fra contratto di credito con la finanziaria e di servizio con un terzo, sono il fatto che la societ\u00e0 finanziaria invia le condizioni di entrambi al cliente, ovvero anticipa al terzo l'ammontare del credito finanziato.\nInterventi legislativi succedutisi in attuazione di direttive comunitarie, hanno aumentato nel tempo il periodo di recesso, i tipi di contratti coperti dal diritto, e l'assenza di giusta causa, oneri e penali:\nNelle societ\u00e0 per azioni.\nL'azionista ha diritto di recedere dalle proprie quote azionarie in determinati casi specificati dalla legge. Essi comprendono le seguenti casistiche: significativa trasformazione dell'oggetto sociale, trasferimento della sede all'estero; trasformazione della societ\u00e0 (es. integrazione all'interno di un gruppo, specialmente se in presenza di un'attivit\u00e0 di direzione e coordinamento da parte della capogruppo); revoca dello stato di liquidazione; eliminazione delle cause di recesso previste dallo statuto; modifica delle modalit\u00e0 di determinazione del valore delle azioni in caso di recesso; modifiche dello statuto riguardanti i diritti di voto e di partecipazione. \nLo statuto pu\u00f2 prevedere il diritto di recesso dell'azionista assente o dissenziente in assemblea per le delibere relative alla proroga del termine di durata della societ\u00e0 e all'introduzione/rimozione di vincoli alla circolazione delle azioni. Ogni patto contrario che non sia di maggior favore, ma limitativo di tali diritti \u00e8 nullo.\nLe societ\u00e0 per azioni chiuse hanno la facolt\u00e0 di tipizzare ulteriori cause di recesso."}
{"id": "1553235", "revid": "767487", "url": "https://it.wikipedia.org/wiki?curid=1553235", "title": "The Searchers (gruppo musicale)", "text": "The Searchers sono una band inglese nata nel 1959.\nBiografia.\nThe Searchers originariamente presero forma come duo, quando i chitarristi Mike Prendergast (successivamente rinominatosi Mike Pender) e Johnny McNally, dopo aver fatto esperienza esibendosi in gruppi \"skiffle\" del distretto di Bootle, Liverpool, nel 1959 decisero di unirsi e scelsero il nome in onore del film omonimo con John Wayne. A loro subito dopo si aggregarono Tony Jackson al basso e Norman McGarry, sostituito ben presto da un compagno di scuola di Pender, Chris Crummy (anch'egli ribattezzatosi Chris Curtis), alla batteria, e infine complet\u00f2 il quintetto Johnny Sandon (il cui vero nome era Bill Beck). In poco tempo guadagnarono ampio credito nel mondo musicale di Liverpool, e nel primo sondaggio di popolarit\u00e0 raggiunsero la quinta posizione. Dopo l'abbandono di Sandon che era confluito nei Remo Four, proseguirono la carriera come quartetto, col rimpianto di non essere stati valorizzati da Brian Epstein a causa di una loro esibizione disastrata dall'ubriachezza proprio il giorno in cui Epstein era andato a visionarli.\nI Searchers, come molti gruppi di Liverpool, frequentarono la maggior parte dei club locali, fra cui il Cavern, dove ebbero modo di incrociare i Beatles nel dicembre del 1961 e nei mesi di febbraio e aprile dell'anno successivo; e cos\u00ec come diverse formazioni di Liverpool, venne anche per loro la chiamata sulla piazza di Amburgo, dove nel 1962 si esibirono per la prima volta allo Star-Club in due riprese, dal 1\u00ba maggio al 30 giugno e dal 1\u00ba agosto al 30 settembre. Nella citt\u00e0 tedesca vennero a contatto con diverse formazioni inglesi. Ai Rebel Rousers di Cliff Bennett, incontrati ad Amburgo negli anni 1962-63, i Searchers si rivolsero quando nel 1964 dovettero sostituire Tony Jackson che aveva lasciato il gruppo, e chiamarono all'avvicendamento Frank Allen, il bassista dei Rebel Rousers.\nNel frattempo i Searchers, che avevano firmato un contratto con la Pye Records, avevano ottenuto un grande successo con il brano \"Sweets for My Sweet\", che era stato lanciato in un'edizione speciale di \"Thank Your Lucky Stars\" dedicata al \"Merseybeat\" e che aveva visto la partecipazione anche dei Beatles, e il pezzo era stato giudicato in termini molto lusinghieri da John Lennon. Il secondo successo era arrivato con il disco \"Sugar and Spices\", e quello seguente fu il brano \"Needles and Pins\", da cui i Byrds avrebbero tratto spunto per lo stridente effetto acustico della chitarra; pezzi seguiti da altri dischi di buon successo fra i quali \"Don't Throw Your Love Away\", \"Some Day We're Gonna Love Again\", \"When You Walk in the Room\", \"Love Potion No. 9\", \"What Have They Done to the Rain\", \"Goodbye My Love\", \"He's Got No Love \".\nNel 1966 il gruppo fece da spalla ai Rolling Stones in una tourn\u00e9e che tocc\u00f2 le Filippine, Hong Kong e l'Australia, ma subito dopo Curtis decise di lasciare la formazione per intraprendere la carriera di compositore e produttore, e venne sostituito dal percussionista John Blunt con cui i Searchers incisero diversi dischi (fra di essi \"Take It or Leave It\" e \"Have You Ever Loved Somebody\"), a sua volta rimpiazzato nel 1969 dallo scozzese Billy Adamson.\nPer tutti gli anni settanta il gruppo si limit\u00f2 a suonare nel circuito dei club musicali, seguito da un pubblico che gustava le loro \"performance\" raffinate, rientrando in sala di registrazione alla fine del decennio per l'incisione di due album, \"Searchers\" e \"Play for Today\", che per\u00f2 non ebbero successo.\nNel dicembre del 1985 Mike Pender decise di lasciare il gruppo, e i tre rimasti furono affiancati da Spencer James, che aveva grandi capacit\u00e0 alla chitarra. La formazione cos\u00ec rinnovata pot\u00e9 effettuare tour in Gran Bretagna, Stati Uniti e Germania, oltre alla registrazione a fine anni ottanta di un album con canzoni nuove di zecca intitolato \"Hungry Hearts\".\nGli anni novanta videro i Searchers impegnati in trasferte nei quattro angoli del mondo fino al 1998, anno in cui Adamson si ritir\u00f2 dalle scene e venne sostituito da Eddie Rothe con cui i Searchers ripresero a compiere tourn\u00e9e intercontinentali, attivit\u00e0 che svolgono tuttora.\nAccoglienza.\nSingoli\nFormazione.\n1957-1959\n1960-Febbraio 1962\nFebbraio 1962-Giugno 1964\nLuglio 1964-Aprile 1966\nMaggio 1966-Dicembre 1969\nGennaio 1970-Dicembre 1985\nGennaio 1986-Novembre 1998\nNovembre 1998-attuale"}
{"id": "1553238", "revid": "2229996", "url": "https://it.wikipedia.org/wiki?curid=1553238", "title": "Rien ne va plus", "text": ""}
{"id": "1553239", "revid": "74801", "url": "https://it.wikipedia.org/wiki?curid=1553239", "title": "Ilkley", "text": "Ilkley \u00e8 una parrocchia civile e una stazione termale del West Yorkshire, nel nord dell'Inghilterra. La parrocchia civile di Ilkley comprende l'adiacente villaggio di Ben Rhydding ed \u00e8 parte del distretto di Bradford. Conta abitanti che vivono soprattutto sulla sponda meridionale del fiume Wharfe.\nA sud della citt\u00e0 c'\u00e8 l'altura di Ilkley Moor, famosa per avere inciso una rosa a svastica, pressoch\u00e9 gemella di quella irlandese di Cloone."}
{"id": "1553242", "revid": "125061509", "url": "https://it.wikipedia.org/wiki?curid=1553242", "title": "Personaggi di Sin City", "text": "Protagoniste femminili.\n Miho \u00e8 uno dei personaggi pi\u00f9 caratteristici dell'intero fumetto. \u00c8 una ragazza della Citt\u00e0 Vecchia di Basin City, una prostituta giapponese di bassa statura ma ci\u00f2 nonostante una letale samurai. Rappresenta l'antitesi del cannibale Kevin, \"the good demon\", il demone buono, la forza invincibile del \"bene\". Nella versione cinematografica del fumetto del 2005 la parte di Miho \u00e8 interpretata da Devon Aoki, mentre nel sequel del 2014 \u00e8 interpretata da Jamie Chung."}
{"id": "1553245", "revid": "1745361", "url": "https://it.wikipedia.org/wiki?curid=1553245", "title": "Baleazarre", "text": "Nella versione di F\u00e9nelon di un noto mito greco, Baleazarre (\"Bal\u00e9azar\") era il nome di un figlio di Pigmalione e Astarbea.\nIl mito.\nAstarbea, regina di Tiro, ambiziosa e folle uccise avvelenando e poi strangolando il proprio marito. Gi\u00e0 in precedenza aveva cercato di uccidere Baleazarre, corrompendo i marinai che dovevano condurlo a Samo, perch\u00e9 lo facessero annegare. Sfuggito alla morte, fece poi ritorno in patria e vendic\u00f2 il padre, imprigionando Astarbea, che, condannata alla morte sul rogo, prefer\u00ec avvelenarsi. In seguito a ci\u00f2, Baleazarre divenne re, amato dalla popolazione per la sua mitezza e giustizia, che contrastava con la malvagit\u00e0 e la violenza del padre e della madre."}
{"id": "1553247", "revid": "619191", "url": "https://it.wikipedia.org/wiki?curid=1553247", "title": "Formazioni dei Guns N' Roses", "text": "Formazione.\nEx componenti.\nMembri\nLive\nLe formazioni durante la loro storia.\n1985\n1985-1990\n1990-1991\n1991-1994\n1994-1996\n1996-1997\n1997-1999\n1999\n2000\n2000-2002\n2002-2004\n2004-2006\n2006-2008\n2008-2015\n2016-presente"}
{"id": "1553249", "revid": "519091", "url": "https://it.wikipedia.org/wiki?curid=1553249", "title": "Calciatore dell'anno (FWA)", "text": "Il Giocatore dell'anno della FWA (ing. FWA Footballer of the Year o Football Writers' Association Footballer of the Year) \u00e8 un premio calcistico assegnato ai giocatori che militano nella Premier League.\nA differenza del Professional Footballers' Association Players' Player of the Year, il premio viene assegnato al termine di un sondaggio condotto tra i membri della Football Writers' Association."}
{"id": "1553252", "revid": "1745361", "url": "https://it.wikipedia.org/wiki?curid=1553252", "title": "Armotoe", "text": "Armotoe () \u00e8 un personaggio della mitologia greca.\nGenealogia.\nSpos\u00f2 Pandareo che la rese madre di Aedona, Chelidona, Cleotera e Merope. \nPausania cambia i nomi delle ultime due in Cameiro e Clizia.\nMitologia.\nSecondo le vicende narrate nel mito i due sposi, per paura della punizione divina dovuta ai misfatti del marito, fuggirono dalla Grecia e giunsero in Sicilia dove vissero fino alla morte. "}
{"id": "1553254", "revid": "156341", "url": "https://it.wikipedia.org/wiki?curid=1553254", "title": "Becchi Forl\u00ec", "text": ""}
{"id": "1553256", "revid": "1305772", "url": "https://it.wikipedia.org/wiki?curid=1553256", "title": "Ludovica Torelli", "text": "Biografia.\nFiglia di Achille Torelli, conte di Guastalla e di Veronica Pallavicino, figlia del marchese Pallavicino Pallavicini, alla morte del padre avvenuta il 30 novembre del 1522 nella Contea di Novellara, eredit\u00f2 i beni e il titolo di contessa di Guastalla. Perduti prematuramente il marito Ludovico Stanga, conte di Castelnuovo Bocca d'Adda, e il figlio Achille, si rispos\u00f2 nel 1525 con Andrea Martinengo di Brescia, che fu ucciso il 18 aprile 1528 da un cognato, e lei stessa riusc\u00ec a sventare un tentativo di assassinio ordito a suoi danni dai parenti, che intendevano impadronirsi dei suoi beni.\nAvvicinatasi alla religione, ebbe una particolare devozione per San Paolo ed inizi\u00f2 a firmarsi \"Paula alias Ludovica\". Ebbe per confessore fra Battista da Crema, in odore di eresia, ospite dal 1529 nella sua casa di Guastalla, dove mor\u00ec il 2 gennaio 1534; ebbe allora per guida spirituale Antonio Maria Zaccaria, seguace di fra Battista. Finanzi\u00f2 la costituzione a Milano, nel 1533, di un ricovero per ex-prostitute \u2013 ne seguir\u00e0 un altro dieci anni dopo \u2013 e, nel 1534, di un monastero di Angeliche, religiose non legate a regola di clausura, unitamente al collegio del nuovo ordine dei Barnabiti, diretto dallo Zaccaria insieme con Bartolomeo Ferrari e Giacomo Antonio Morigia, e del collegio laico dei \"Maritati di san Paolo\".\nStabilitasi definitivamente a Milano, il 3 ottobre 1539 vendette la contea di Guastalla a Ferrante I Gonzaga per pi\u00f9 di 22.200 scudi. Il 1\u00ba novembre 1557 fond\u00f2 il Collegio della Guastalla, il cui scopo era quello di accogliere fanciulle di nobili origini, ma prive di mezzi e dar loro educazione e una dote. Il palazzo solo in parte distrutto e i suoi giardini sono ancora visitabili. Infatti i Giardini della Guastalla, che con il collegio furono espropriati dal comune di Milano nel 1936, sono fra i pi\u00f9 vecchi della citt\u00e0. A seguito di questo esproprio il collegio si trasfer\u00ec a Monza nella sua sede attuale di Villa Pallavicini-Barb\u00f2.\nC.G Rosignoli, predicatore gesuita del XVII secolo, la descrive nel seguente modo: \u201cera ella di ingegno sommamente acuto, e vivace, col quale penetrava ogni cosa per ben oscura, di un cuore cotanto magnanimo, che ne avversit\u00e0 anche inaspettata l'abbatteva, d'una maturit\u00e0 di giudicio cos\u00ec profonda, che non se gli presentava facenda cos\u00ec avviluppata della quale subito non discernesse il meglio, alla quale speditamente non provvedesse, e col tempo al preteso fine prudentemente non conducesse\u2026Aveva eloquenza nello scrivere, leggiadria acutezza\u2026era cortese, ed affidabile nel conversare, saggia, ed accorta nel decidere le altrui diferenze, ne propri affari avveduta, e sagace, di modo che mai fu ingannata\u2026e sebbene per suo mantenimento spendesse alla grande, ad ogni modo non solamente non scem\u00f2, ma le facolt\u00e0 paterne grandemente accrebbe, e tale in somma che nella et\u00e0 pi\u00f9 acerba pareva donna gi\u00e0 matura, e se pure donna, di senno per\u00f2 maschio, e virile\u201d."}
{"id": "1553257", "revid": "1305772", "url": "https://it.wikipedia.org/wiki?curid=1553257", "title": "Master Levels for Doom II", "text": "Master Levels for Doom II \u00e8 una raccolta di 21 livelli aggiuntivi per \"\", distribuita da id Software nel dicembre del 1995.\nStoria.\nMentre il team era all'opera su \"Quake\", decise, data la grande diffusione di compilation di livelli come \"D!Zone\", di realizzarne una ufficiale. Il progetto fu coordinato da Shawn Green, che assold\u00f2 i migliori level designer sulla piazza: John W. Anderson e Tim Willits (gi\u00e0 autori di alcune mappe di \"The Ultimate Doom\"), Sverre Andre Kvernmo, Christen David Klie, Jim Flynn e Tom Mustaine.\nInoltre, nel cd trovano spazio anche 1830 livelli amatoriali per \"Doom\" e \"Doom 2\", realizzati da terzi o comunque da appassionati, raccolti da internet.\nElenco dei livelli.\nI livelli, pur essendo raccolti sotto un unico nome, non sono connessi fra loro, ma possono essere affrontati in maniera casuale grazie al front-end incluso.\nAutori.\n\"Master Levels for Doom II\" \u00e8 stato una buona rampa di lancio per i suoi autori, che in seguito hanno trovato lavoro in diverse aziende del settore:"}
{"id": "1553259", "revid": "287204", "url": "https://it.wikipedia.org/wiki?curid=1553259", "title": "Serie A1 1981-1982 (pallavolo maschile)", "text": "La Serie A1 maschile FIPAV 1981-82 fu la 37\u00aa edizione del principale torneo pallavolistico italiano organizzato dalla FIPAV.\nIl titolo fu conquistato dalla Sant\u00e0l Parma. La Pallavolo Catania fu ripescata all'inizio della stagione per la mancata iscrizione di Loreto."}
{"id": "1553261", "revid": "287204", "url": "https://it.wikipedia.org/wiki?curid=1553261", "title": "Cadaques", "text": ""}
{"id": "1553264", "revid": "156341", "url": "https://it.wikipedia.org/wiki?curid=1553264", "title": "Jollycolombani Forl\u00ec", "text": ""}
{"id": "1553266", "revid": "78273", "url": "https://it.wikipedia.org/wiki?curid=1553266", "title": "Recoaro Forl\u00ec", "text": ""}
{"id": "1553267", "revid": "78273", "url": "https://it.wikipedia.org/wiki?curid=1553267", "title": "Acquabrillante Forl\u00ec", "text": ""}
{"id": "1553268", "revid": "757396", "url": "https://it.wikipedia.org/wiki?curid=1553268", "title": "Latini Forl\u00ec", "text": ""}
{"id": "1553271", "revid": "156341", "url": "https://it.wikipedia.org/wiki?curid=1553271", "title": "Filanto Forl\u00ec", "text": ""}
{"id": "1553273", "revid": "156341", "url": "https://it.wikipedia.org/wiki?curid=1553273", "title": "Olitalia Forl\u00ec", "text": ""}
{"id": "1553276", "revid": "78273", "url": "https://it.wikipedia.org/wiki?curid=1553276", "title": "Fulgor Libertas Basket Forl\u00ec", "text": ""}
{"id": "1553278", "revid": "78273", "url": "https://it.wikipedia.org/wiki?curid=1553278", "title": "Carne Montana Forl\u00ec", "text": ""}
{"id": "1553279", "revid": "44627", "url": "https://it.wikipedia.org/wiki?curid=1553279", "title": "Mother (album Luna Sea)", "text": ""}
{"id": "1553280", "revid": "78273", "url": "https://it.wikipedia.org/wiki?curid=1553280", "title": "Vem Sistemi Forl\u00ec", "text": ""}
{"id": "1553281", "revid": "78273", "url": "https://it.wikipedia.org/wiki?curid=1553281", "title": "VemSistemi Forl\u00ec", "text": ""}
{"id": "1553282", "revid": "106908", "url": "https://it.wikipedia.org/wiki?curid=1553282", "title": "Aequorea victoria", "text": "Aequorea victoria \u00e8 una specie di Idrozoo della famiglia Aequoreidae.\n\u00c8 una medusa bioluminescente reperibile sulle coste ad ovest del Nord America.\nBiologia.\nQuesta specie esprime una proteina, denominata Green Fluorescent Protein (GFP), che ha la propriet\u00e0 di emettere una fluorescenza di colore verde e che viene utilizzata come marker in biologia molecolare."}
{"id": "1553283", "revid": "156341", "url": "https://it.wikipedia.org/wiki?curid=1553283", "title": "Libertas Forl\u00ec", "text": ""}
{"id": "1553285", "revid": "1501558", "url": "https://it.wikipedia.org/wiki?curid=1553285", "title": "Scandalo della telefonata", "text": "Il cosiddetto scandalo della telefonata riguard\u00f2 un illecito sportivo commesso durante il campionato di calcio di serie A 1973-74 e che vide coinvolte, con vari ruoli, le societ\u00e0 di e (come direttamente implicate) e (come societ\u00e0 danneggiata), nonch\u00e9 il calciatore italo-brasiliano Sergio Clerici e l'arbitro Gino Menicucci, della sezione di Firenze.\nA seguito di tale vicenda il Verona fu retrocesso in serie B 1974-75, con ripescaggio in serie A della Sampdoria, mentre al Foggia fu inflitta una penalizzazione in classifica di sei punti.\nIl fatto.\nDopo l'incontro della 26\u00aa giornata di serie A 1973-74 vinto dall'Hellas Verona per 1-0 contro il , un quotidiano partenopeo riport\u00f2 la notizia di una telefonata intercorsa tra il presidente veronese Saverio Garonzi e il calciatore Sergio Clerici (all'epoca attaccante del Napoli ma noto a Garonzi per avere militato nell'Hellas tra il 1969 e il 1971) nella quale il primo avrebbe promesso al secondo, ormai prossimo alla fine della carriera, un aiuto per aprire una concessionaria della FIAT una volta rientrato in Brasile.\nA seguito di tale rivelazione il chiese l'apertura di un fascicolo all'Ufficio Inchieste della FIGC in qualit\u00e0 di societ\u00e0 interessata dal presunto illecito commesso dal dirigente veronese: a fine campionato la classifica sul campo vedeva infatti l'Hellas Verona salvo al quart'ultimo posto con 25 punti, mentre le tre squadre retrocesse nella serie B della stagione successiva erano, nell'ordine, il citato Foggia con 24 punti, la con 20 punti e il con 17, e gli illeciti commessi da un dirigente potevano configurarsi come responsabilit\u00e0 diretta della societ\u00e0, con conseguente retrocessione della stessa e ripescaggio delle squadre retrocesse sul campo.\nLa Procura Federale inizi\u00f2 l'indagine subito dopo il termine del campionato, a fine maggio 1974; Garonzi neg\u00f2 inizialmente di avere contattato Clerici ma sia lo stesso Clerici che l'allenatore dell'epoca del Napoli, il brasiliano Vin\u00edcio, confermarono la telefonata; nel frattempo era emersa la notizia di un possibile illecito anche da parte dello stesso Foggia il cui co-segretario Giuseppe Affatato, per conto del presidente della societ\u00e0 Antonio Fesce, avrebbe tentato di corrompere la terna arbitrale guidata dal fiorentino Gino Menicucci prima dell'ultimo incontro di campionato dei pugliesi, contro il , offrendo loro un orologio ciascuno.\nMenicucci rifiut\u00f2 e inform\u00f2 immediatamente l'Ufficio Inchieste.\nIl 1\u00ba giugno 1974 furono rinviati a giudizio davanti alla Commissione Disciplinare della Lega Nazionale Professionisti i citati Fesce e Affatato per rispondere, il primo come mandante e il secondo come esecutore materiale, di avere tentato di alterare il risultato di Foggia \u2014 Milan tramite corruzione dell'ufficiale di gara e dei suoi collaboratori, tentativo non andato a buon fine per rifiuto dell'ufficiale stesso; Saverio Garonzi per avere tentato di alterare il risultato di Hellas Verona \u2014 Napoli tramite corruzione di un giocatore della squadra avversaria; le societ\u00e0 di Foggia ed Hellas Verona per responsabilit\u00e0 diretta nei summenzionati illeciti.\nIl processo si tenne il 20 giugno successivo e dopo poche ore di dibattito la richiesta del procuratore federale Corrado De Biase fu di retrocessione diretta per l'Hellas Verona e sei punti di penalizzazione per il Foggia da scontarsi nel campionato successivo, ma la Corte decise di penalizzare entrambe le squadre di tre punti, da scontare nei campionati di propria assegnazione (Hellas Verona in serie A, Foggia in B), e di squalificare Affatato e Garonzi per tre anni e Fesce per tre mesi; a seguito di tale sentenza sia il procuratore federale che la Sampdoria ricorsero presso la Corte d'Appello Federale.\nUn mese pi\u00f9 tardi, il 18 luglio, la CAF ribalt\u00f2 completamente la decisione di primo grado, procedendo all'assegnazione diretta dell'Hellas Verona all'ultimo posto in classifica con conseguente retrocessione in serie B, e alla penalizzazione di sei punti del Foggia da scontarsi nel campionato appena finito: quest'ultima penalizzazione fu decisiva perch\u00e9 permise alla Sampdoria di salvarsi avendo superato in classifica il Foggia, che quindi non benefici\u00f2 della retrocessione dell'Hellas Verona; immutate altres\u00ec le squalifiche inflitte ai dirigenti tesserati.\nIl Verona tent\u00f2 di fare ricorso alla stessa CAF adducendo presunti fatti nuovi che avrebbero potuto far riconsiderare la gravit\u00e0 della pena al collegio giudicante, ma tali fatti non furono considerati sufficienti a riaprire il dibattimento e il 19 settembre successivo il ricorso fu definitivamente respinto e il procedimento chiuso senza possibilit\u00e0 di ulteriore appello."}
{"id": "1553287", "revid": "729019", "url": "https://it.wikipedia.org/wiki?curid=1553287", "title": "Eutelsat 8 West C", "text": "Eutelsat 8 West C (in precedenza Hot Bird 6, poi Eutelsat Hot Bird 13A) \u00e8 un satellite artificiale del gruppo operante nel settore delle telecomunicazioni, con sede a Parigi, Eutelsat Communications. \u00c8 impiegato per la trasmissione di canali televisivi digitali secondo lo standard DVB-S (\"Digital Video Broadcasting \u2013 Satellite\").\nStoria.\nIl satellite \u00e8 messo in orbita nell'agosto 2002 con un razzo Atlas V partito dalla base di lancio di Cape Canaveral (FL) negli Stati Uniti d'America. Ha rimpiazzato il precedente Hot Bird 5, posizionato anch'esso a 13\u00b0 est. \u00c8 il primo ad usare le frequenze sulla banda Ka per la quale dispone di 4 ripetitori (transponder) oltre ai 28 in banda Ku.\nA partire dal 1\u00ba marzo 2012 l'intera flotta satellitare adotta una nuova denominazione. Tutti i satelliti del gruppo aggiungono \"Eutelsat\" al nome che contiene la propria posizione orbitale e una lettera che segue l'ordine cronologico di lancio; il satellite Hot Bird 6 diventa quindi Eutelsat Hot Bird 13A.\nEutelsat nei primi giorni di luglio 2013 sposta il satellite Eutelsat 3C, sostituito dal nuovo Eutelsat 3D, dalla posizione 3\u00b0 est alla posizione 13\u00b0 est e lo rinomina Eutelsat Hot Bird 13D, mentre lo stesso satellite Eutelsat Hot Bird 13A da quella posizione \u00e8 a sua volta spostato a 7/8\u00b0 ovest e rinominato Eutelsat 8 West C."}
{"id": "1553289", "revid": "1983214", "url": "https://it.wikipedia.org/wiki?curid=1553289", "title": "Mother", "text": ""}
{"id": "1553290", "revid": "339392", "url": "https://it.wikipedia.org/wiki?curid=1553290", "title": "Hotbird 6", "text": ""}
{"id": "1553292", "revid": "729019", "url": "https://it.wikipedia.org/wiki?curid=1553292", "title": "Virgilio Bellone", "text": "\u00c8 considerato una tra le maggiori personalit\u00e0 del mondo musicale torinese.\nSalesiano, Professore al Conservatorio Giuseppe Verdi di Torino, era in particolare conosciuto, a livello nazionale ed internazionale, come il Direttore Artistico della \"Stefano Tempia\" di Torino.\nBiografia.\nFiglio di Angelo, alla cui memoria \u00e8 intitolata la Scuola Media Statale di Costigliole d'Asti, divenne sacerdote salesiano nel 1924 e dal 1950 al 1953, si trasfer\u00ec, per studi, in Belgio, dove, alcune musiche da lui composte, vennero trasmesse alla Radio nazionale Belga.\nFu allievo della Casa Madre di Valdocco alla scuola di don Filippo Rinaldi, don Barberis, don Francesia, don Piscetta e don Ricaldone.\nDurante il noviziato a Foglizzo, il prefetto don Latil orient\u00f2 sempre meglio il chierico Bellone allo studio della musica sacra.\nDopo la professione religiosa nel 1924, fu per tre anni assistente e maestro di musica al Noviziato di Monte Oliveto di Pinerolo e a Villa Moglia di Chieri.\nA Valsalice fece il corso filosofico, sotto la guida del Direttore don Cimatti e del preside don Coiazzi.\nAl Convitto di Cuneo per il tirocinio frequent\u00f2 il corso teologico nel Seminario e riceve l'ordinazione sacerdotale nel 1933.\nTrasferito a Valdocco, aiut\u00f2 il maestro Scarzanella nelle esecuzioni musicali della Basilica, frequent\u00f2 il Conservatorio e consegu\u00ec il diploma di magistero superiore in composizione, quindi quello di organo, di musica e canto corale; inviato poi successivamente come maestro di musica alla Crocetta, a Chieri, a Bagnolo, a Lanzo Torinese e all'Istituto San Giovanni Battista di Torino, sotto la guida di don Pagella, complet\u00f2 la sua cultura artistica.\nNel 1954 divenne docente di composizione vocale ed esercitazioni corali al Conservatorio di Torino, dove rimase per oltre 25 anni; nello stesso anno assunse la direzione dell'Accademia Corale \"Stefano Tempia\" che cur\u00f2 con passione, incrementandone l'attivit\u00e0 e il prestigio per le sue numerose e impeccabili esecuzioni a Torino, in Piemonte, in Italia e anche all'estero.\nNel 1968 fu preposto alla direzione dei corsi di pedagogia musicale istituiti e patrocinati dall'Assessorato alla Pubblica Istruzione della Citt\u00e0 di Torino.\n\u00c8 stato insignito dalla Presidenza della Repubblica Italiana dell'onorificenza di Grand'Ufficiale al merito della Repubblica.\nAveva il diploma di benemerenza della Scuola della Cultura e dell'Arte.\nEra stato insignito della medaglia d'oro alla Pubblica Istruzione ed era membro dell'Accademia Mariana Salesiana, dell'Accademia Tiburtina di Roma, della Commissione Diocesana per la musica sacra, del Comitato di redazione di Case Editrici nazionali ed estere.\n\u00c8 scomparso nel 1981 all'et\u00e0 di 73 anni\nBibliografia:\n- Cfr. elenco in un dossier, in due volumi, di composizioni musicali conservate presso il Fondo Musica della Biblioteca Centrale della Universit\u00e0 pontificia Salesiana di Roma.\n- Si segnala, in particolare:\nLa didattica della musica, LDC, Leumann Torino 1949.\nL'armonioso linguaggio della muisica, 2 v., SEI, Torino 1959. Questo manuale in uso per le scuole magistrali in Italia conobbe, almeno fino al 1971, 12 ristampe.\nOnorificenze.\nMedaglia d'oro alla Pubblica Istruzione\nDiploma di benemerenza della Scuola della Cultura e dell'Arte"}
{"id": "1553294", "revid": "114081327", "url": "https://it.wikipedia.org/wiki?curid=1553294", "title": "Tremal-Naik", "text": "Tremal-Naik \u00e8 un personaggio ideato dal romanziere Emilio Salgari. Compare per la prima volta nel romanzo \"I misteri della jungla nera\" (pubblicato a puntate nel 1887 come \"Gli strangolatori del Gange\", raccolto in volume nel 1895).\nTremal-Naik \u00e8 un indiano bengalese che vive nella giungla in compagnia della sua tigre Darma e del suo cane Punthy, e lotta contro i thug, una spietata setta di assassini; conoscer\u00e0 poi Sandokan e Yanez de Gomera, intraprendendo con loro numerose avventure.\nNelle opere di Salgari.\nTremal-Naik \u00e8 un uomo dal fisico imponente e statuario, alto cinque piedi e sei pollici (1 metro e 67) e di bell'aspetto; Yanez, appena lo vede la prima volta, afferma di non aver mai incontrato un uomo di colore cos\u00ec bello e cos\u00ec vigoroso. L'unico che potesse superarlo in bellezza era sicuramente Sandokan. Rappresenta, come Sandokan, il tipico eroe salgariano: coraggioso, indomito, spesso anche avventato, che si lascia trascinare dall'amore ma anche dalla vendetta, e nonostante tutto lotta per il bene."}
{"id": "1553298", "revid": "767487", "url": "https://it.wikipedia.org/wiki?curid=1553298", "title": "Max Emanuel Cen\u010di\u0107", "text": " Si afferma da bambino come voce bianca solista per le sue qualit\u00e0 vocali e la longevit\u00e0 del timbro vocale che gli consente di cantare nel registro soprano dai 6 ai 18 anni. Intraprende quindi dal 2001 la carriera di controtenore, specializzandosi nella riscoperta del repertorio barocco.\nBiografia.\nNato in Croazia nel 1976, Cen\u010di\u0107 comincia a cantare giovanissimo. Gi\u00e0 a sei anni, nel 1983, appare alla televisione croata esibendosi in arie da Rodgers e Hammerstein a Mozart. A Belgrado nel 1987 esegue in concerto il \"Fr\u00fchlingsstimmen\" di Johann Strauss (figlio).\nOrmai noto a livello internazionale, dal 1987 al 1992 \u00e8 voce bianca solista ne \"I piccoli cantori di Vienna\". Tra le sue numerose esecuzioni ed incisioni discografiche si segnala come voce solista nella Sinfonia n. 4 di Gustav Mahler (nel 1991 con Anton Nanut e la Ljubljana Radio Symphony) e in opere di Wolfgang Amadeus Mozart e Georg Friedrich H\u00e4ndel.\nProsegue anche oltre il 1992 come sopranista in un cd di Lieder di Schubert (1992), come interprete di Amore nell\"'Orfeo ed Euridice\" di Christoph Willibald Gluck e numerose altre opere, fino al 1997, a causa del fisiologico cambiamento di registro vocale.\nRitorna all'attivit\u00e0 concertistica nel 2001 come controtenore, specializzandosi negli allestimenti di opere barocche e settecentesche, come interprete di opere di Gluck, Galuppi, Haendel (Serse), Jommelli (Demoofoonte). Si esibisce in teatri d'opera come la Wiener Staatsoper, il Theater an der Wien, l'Opernhaus Z\u00fcrich, l'Op\u00e9ra Royal de Versailles, la Bayerische Staatsoper, la Staatsoper Unter den Linden di Berlino, il Gran Teatro del Liceu di Barcellona , il Th\u00e9\u00e2tre des Champs-Elys\u00e9es, Parigi e La Monnaie di Bruxelles. Gli impegni di concerti lo portano alla Laeiszhalle di Amburgo, alla Carnegie Hall (New York), al Barbican Centre (Londra), al Concertgebouw di Amsterdam, alla Wiener Musikverein e alla Wiener Konzerthaus, e alla Tchaikovsky Hall di Mosca. Inoltre, ha cantato in numerosi festival internazionali, tra cui il Festival di Salisburgo. Lavora con direttori d'orchestra come William Christie, Ren\u00e9 Jacobs, Ottavio Dantone, Diego Fasolis, George Petrou \n, Emmanuelle Ha\u00efm e Riccardo Muti. I suoi ultimi dischi includono cantate di Antonio Caldara, Antonio Vivaldi e Domenico Scarlatti.\nCome direttore artistico di Parnassus Arts Productions \u00e8 responsabile della concezione, della supervisione e dell'esecuzione di opere del barocco italiano, tra cui la riscoperta dell'ultima opera di Leonardo Vinci, \"Artaserse\" e, pi\u00f9 recentemente, \"Arminio\". Negli ultimi anni affianca con sempre maggiore frequenza all'attivit\u00e0 di interprete anche quella di regista. Dal settembre 2020 Max Emanuel Cencic \u00e8 il direttore artistico del Bayreuth Baroque Opera Festival."}
{"id": "1553299", "revid": "1154737", "url": "https://it.wikipedia.org/wiki?curid=1553299", "title": "Mondol\u00e9 Ski", "text": "Mondol\u00e9 Ski \u00e8 il pi\u00f9 esteso comprensorio sciistico della provincia di Cuneo (secondo in Piemonte per importanza solo alla Via Lattea) che si trova nella zona di Mondov\u00ec, ai piedi del monte Mondol\u00e8.\nTerritorio.\nIl comprensorio si estende tra i comuni di Frabosa Sottana e Frabosa Soprana collegando le stazioni sciistiche di Prato Nevoso e Artesina alle quali si \u00e8 aggiunta, nel 2007, Frabosa Soprana con gli storici impianti del Monte Moro e della Malanotte. Dispone di numerosi impianti di risalita e di 130 km di piste di discesa."}
{"id": "1553301", "revid": "33751", "url": "https://it.wikipedia.org/wiki?curid=1553301", "title": "Calciatore dell'anno (Polonia)", "text": "Calciatore polacco dell'anno () \u00e8 un premio calcistico assegnato dal quotidiano \"Pi\u0142ka No\u017cna\" al miglior giocatore polacco dell'anno solare."}
{"id": "1553302", "revid": "15756", "url": "https://it.wikipedia.org/wiki?curid=1553302", "title": "Oasi La Francesa", "text": "La Francesa \u00e8 un'oasi di protezione della fauna selvatica situata all'interno della zona di protezione speciale Valle di Gruppo, nei pressi della localit\u00e0 di Fossoli, frazione di Carpi, in provincia di Modena.\nCaratteristiche del sito dell'oasi.\nIl territorio a nord di Carpi, seppure soggetto a varie trasformazioni agrarie che hanno impoverito e semplificato nell'ultimo mezzo secolo tutto il territorio della pianura, presenta attualmente un'ampia gamma di ambienti naturali e seminaturali di pregio, quali risaie, bacini per l'itticoltura, casse di espansione, canali irrigui e fossati ricchi di idrofite.\nA questi ambienti sono stati aggiunti negli ultimi anni siepi, filari alberati, zone umide e boschetti, realizzati a vario titolo da amministrazioni pubbliche e da aziende agricole anche attraverso incentivi finanziari e spinte legislative. L'insieme di questi ambienti, ognuno dei quali non rappresenta di per s\u00e9 un'eccezionale rilevanza naturalistica, nel complesso costituisce un diversificato e particolarissimo mosaico di ambienti che supporta numerose specie animali e vegetali d'interesse conservazionistico.\nL'area dell'oasi, denominata \"La Francesa\" dal nome del fondo agricolo preesistente, \u00e8 oggi di propriet\u00e0 del Comune di Carpi, che l'ha concessa in uso all'Associazione PandaCarpi per la realizzazione d'interventi mirati al potenziamento della valenza naturalistica dell'area e la successiva realizzazione di strutture destinate alla didattica naturalistica ed alla conservazione dell'habitat.\nStoria dell'oasi.\nSul terreno dove si trova ora l'oasi si sono succeduti nel tempo diversi interventi antropici che hanno inizialmente bonificato i terreni, naturalmente acquitrinosi tipici di questo territorio che si trova a poche decine di metri sul livello del mare e spesso pi\u00f9 in basso del livello del mare e spesso pi\u00f9 in basso del livello dei principali fiumi e canali. Le caratteristiche del terreno, molto argilloso, non sono tali da favorire un'agricoltura di pregio che al contrario si possono trovare in altre zone con diversa tessitura.\nSi sono succedute cos\u00ec nel tempo coltivazioni di riso con prati, oppure cereali e barbabietole. Le politiche agricole comunitarie, dettate dalle eccedenze di produzione, hanno spinto nel 1990 alla realizzazione del cosiddetto \"set - aside\": la messa a riposo del terreno, interrompendo di fatto le coltivazioni ed i relativi trattamenti con fertilizzanti ed altre sostanze chimiche. Nel 1993 sono state piantate oltre 12000 piante, lungo la fascia perimetrale del fondo su cui \u00e8 stata creata l'oasi. La relativa mancanza di manutenzione e la ridotta presenza di scoli idrici ha portato nel tempo la zona ad un ritorno verso la condizione iniziale. Successivamente, con iniziative che hanno coinvolto anche scuole ed associazioni locali, nonch\u00e9 molti volontari, sono stati posti a dimora altri alberi ed in particolare delle siepi, essenziali per la piccola fauna. In questo periodo sono iniziate le osservazioni nell'area di pregevoli specie animali.\nQuesto naturale ripopolamento ha spinto il WWF di Carpi a contattare le amministrazioni locali per la realizzazione di un'oasi. Nel 2005, grazie all'intervento di un progetto con valenza naturalistica - conservazionista, si \u00e8 dato impulso a questa tendenza attraverso la realizzazione di un prato umido e di uno stagno. Dal limitrofo canale \"Fantozza\" \u00e8 stata creata una derivazione idraulica che ha consentito di allagare una zona di oltre 8 ettari, precedentemente contornata da un piccolo argine. Livelli di profondit\u00e0 diverse e la presenza di rilievi ed isolotti consentono la presenza e la nidificazione di numerose specie ornitologiche.\nLa fauna.\nGli habitat presenti, in continua e rapida evoluzione, favoriscono la presenza di una ricca e svariata fauna selvatica.\nLa presenza dell'acqua a diverse profondit\u00e0, nel lago-prato umido, nelle pozze e nei canali, consente il proliferare di numerose specie d'invertebrati acquatici, vermi, molluschi, crostacei ed insetti, alimento prevalente degli uccelli limicoli. Tra gli insetti si rileva la presenza di numerose specie di coleotteri, libellule, la mantide religiosa, grilli e cavallette, soprattutto nei campi aperti e nelle radure; si possono osservare inoltre con una certa variabilit\u00e0 stagionale falene e farfalle, licenidi, la vanessa del cardo e dell'ortica, il macaone ed il podalirio e diverse diverse forme di larvali ed adulte di sfingidi, nonch\u00e9 numerosi ditteri ed imenotteri impollinatori. Recente \u00e8 inoltre il ritrovamento di spettacolari ragni vespa in grado di tessere tele spettacolari.\nAltre presenze faunistiche sono costituite da anfibi e rettili, in forte diminuzione negli ambienti planiziali, come il rospo comune, il rospo smeraldino, la raganella, la rana verde, la natrice, alcune specie di lucertole, il ramarro, la tartaruga d'acqua dolce. Sono presenti inoltre mammiferi quali il riccio, la talpa europea, la lepre e micromammiferi come il moscardino, il toporagno, il topo selvatico, l'arvicola ed alcune specie di chirotteri.\nAvifauna.\nLa componente faunistica pi\u00f9 appariscente e di maggiore interesse conservazionistico dell'oasi \u00e8 rappresentata dall'avifauna ed in particolare dagli uccelli acquatici, che sono i vertebrati on la maggior capacit\u00e0 di colonizzazione di biotopi creati ex novo. Grazie all'ecosistema del lago - prato umido notevoli sono le presenze di uccelli limicoli, come il Cavaliere d'Italia, il Combattente, il Beccaccino, la Pettegola, la Pantana, il Corriere piccolo. La zona umida \u00e8 quella con la maggior presenza di uccelli: essa offre infatti un luogo di sosta ed alimentazione per migratori come l'Alzavola, il Mestolone, la Marzaiola, il Fischione, il Codone, la Pittima reale e persino per la Cicogna bianca; essa \u00e8 inoltre un luogo di sosta e nidificazione per la Pavoncella, il Tarabuso, l'Allodola, il Tarabusino, l'Allodola golagialla, l'Averla cenerina, il Germano reale ed il Tuffetto.\nGli habitat diversificati intorno allo stagno consentono inoltre l'alimentazione dei rapaci diurni come il Gheppio, la Poiana, il Falco di palude, caratteristico dell'oasi e presente con alcune coppie, lo Sparviero, l'Albanella minore e l'Albanella reale.\nLa presenza di ruderi nelle vicinanze consente la nidificazione di rapaci notturni come il Barbagianni, la Civetta, il Gufo comune e l'Assiolo. Nei campi aperti e nei boschetti si possono vedere e percepire nel canto il Fringuello, il Cardellino, il Verdone, la Capinera, lo Strillozzo, la Cinciallegra e la Cinciarella, il Picchio rosso ed il Picchio verde, il Rigogolo, il Pettazzurro , il pettirosso e la rara Upupa.\nLa vegetazione.\nLa vegetazione attuale dell'oasi \u00e8 il risultato della colonizzazione spontanea e dell'intervento di rimboschimento, teso a ripristinare le condizioni naturali degli ambienti planiziali. Le specie vegetali presenti sono prevalentemente autoctone, caratteristiche della bassa pianura padana. Nel bosco misto a radure, tra l'essenze arboree troviamo in gran parte Quercia, Carpino bianco, Olmi, Acero campestre, Mirabolano, Abete, Larice e pomacee selvatiche; nelle zone pi\u00f9 umide sono presenti diverse specie e variet\u00e0 di Salici, Pioppi e Frassini.\nTra gli arbusti, nei tratti di siepi miste a cespuglietti sparsi si possono trovare in prevalenza Prugnolo, Biancospino, Sanguinello, Rosa canina, Sambuco, Frangola, Ligustro ed altre specie, in gran parte produttrici di semi e bacche utili per la fauna selvatica.\nNaturalmente le specie floristiche erbacee sono innumerevoli e variano secondo le caratteristiche degli ambienti in cui si sviluppano. Nelle zone aperte e prative si possono osservare diverse specie di Ranuncoli, la Vitalba e l'Adone, il Campanellino, il Tulipano silvestre, il Muscari azzurro, l'Ibisco trione, diverse Asteracee, tra cui Cicorie, Artemisia, Scorzonera, Cardi, Mirtillo.\nInoltre nei terreni pi\u00f9 umidi differenti specie di Viola, Menta, Non ti scordar di me, Equiseto, Matricale e Salcerella. Nonostante la presenza dell'acqua all'interno nello stagno - prato umido sia recente, \u00e8 gi\u00e0 imminente la formazione ed evoluzione del canneto a Fragmite e Tife; diffusi ovunque nell'oasi sono Carici, Giunchi e Scirpi.\nCentro visite e capanno avvistamento.\nIl Centro Visite \u00e8 stato realizzato interamente in legno e con l'impiego di sostanze non tossiche per l'uomo e l'ambiente; \u00e8 formato da una vasta sala utilizzata come aula didattica che si pu\u00f2 trasformare in mostra naturalistico-didattica allestita con materiali prodotti prevalentemente dalle scuole dell'obbligo.\n\u00c8 il luogo nel quale vengono accolti i visitatori e permette alle guide di mostrare quello che successivamente si potr\u00e0 ammirare nel percorso didattico, realizzato grazie al contributo del Lions Club \"Alberto Pio\" di Carpi. Inoltre \u00e8 stato realizzato un percorso sensoriale pianeggiante d'oltre 500 m adatto anche a persone con disabilit\u00e0 motorie e particolari accorgimenti ne permettono la fruizione anche da parte di non vedenti.\n\u00c8 stata realizzata un'aula didattica all'aperto dedicata alla conoscenza delle energie alternative e del risparmio energetico, ma \u00e8 anche utilizzata per le esercitazioni pratiche sul campo degli studenti e di sera per le osservazioni astronomiche.\nIl Capanno di Avvistamento dell'avifauna \u00e8 posto a pochi metri dal prato umido, ma ad una distanza sufficiente per non disturbare gli uccelli, esso \u00e8 costruito dai volontari con materiali ecologici ed a zero impatto ambientale.\nPercorso dei sensi e delle emozioni.\nIl percorso \"sensoriale\" \u00e8 provvisto di strutture che consentono la fruizione autonoma anche a persone con handicap motori o della vista. Lungo il percorso sono allestite delle zone che permettono l'interazione con la natura per mezzo dei sensi. Il percorso si compone di vari momenti dove compiere azioni che a seconda della stagione, possono essere l'annusare i fiori o le foglie, toccare cortecce, erbe e terra ed altri elementi naturali, percepire gli aromi di frutti selvatici e le essenze di erbe spontanee, concentrarsi sul canto degli uccelli, osservare e contemplare forme e colori dell'ambiente naturale, interpretare i suoni e percepire emozioni altrimenti non sperimentabili. Alcuni dei punti previsti lungo il percorso natura dei sensi sono:"}
{"id": "1553305", "revid": "1516566", "url": "https://it.wikipedia.org/wiki?curid=1553305", "title": "BAP Almirante Grau (CLM-81)", "text": "L'Almirante Grau era un incrociatore che, dopo avere prestato servizio nella Koninklijke Marine con il nome De Ruyter, per oltre 40 anni \u00e8 stato in servizio nella Marina de Guerra del Per\u00fa in qualit\u00e0 di nave ammiraglia della flotta.\nL'unit\u00e0 \u00e8 stata radiata dalla marina peruviana il 26 settembre 2017.\nHr. Ms. \"De Ruyter\" (C 801).\nLa costruzione dell'unit\u00e0, cui venne dato il nome De Zeven Provinci\u00ebn venne iniziata il 5 settembre 1939 nel cantiere Wilton-Fijenoord di Schiedam ed il nome richiamava la Repubblica delle Sette Province Unite sorta tra il 1581 ed il 1795 nei territori che oggi costituiscono i Paesi Bassi. La costruzione per la Marina Reale Olandese venne interrotta dall'occupazione tedesca dei Paesi Bassi il 10 maggio 1940 e la nave venne catturata insieme all'unit\u00e0 gemella \"Kijkduin\". La loro costruzione venne proseguita dai tedeschi con delle modifiche rispetto al progetto originale, proseguendo a rilento a causa di continui sabotaggi della resistenza olandese. Il \"De Zeven Provinci\u00ebn\", ribattezzato \"KH1\" venne varato il 24 dicembre 1944 per essere affondato allo scopo di ostruire il Nieuwe Waterweg, il canale navigabile della citt\u00e0 di Rotterdam, ma l'azione non venne portata a termine.\nLa costruzione venne ripresa dopo la seconda guerra mondiale e venne completata tra il 1950 ed il 1953 entrando in servizio ribattezzato \"De Ruyter\" mentre il nome \"De Zeven Provinci\u00ebn\" venne assegnato al gemello \"Kijkduin\" che era stato prima rinominato prima \"Eendracht\" e poi \"KH2\" durante l'occupazione tedesca.\nCaratteristiche ed armamento.\nLe due unit\u00e0 ebbero delle modifiche rispetto al progetto originario, con un sistema di propulsione pi\u00f9 potente, un secondo fumaiolo, un diverso armamento e nuove apparecchiature elettroniche. Il sistema di propulsione pass\u00f2 da 78000 CV ad 85000 hp e l'armamento, che nel progetto originale era di 3 torri trinate e 2 binate da 152/53mm, 2 impianti binati da 40mm e 2 lanciasiluri tripli da 533mm, venne modificato in 4 torri binate Bofors da 152/53mm, 4 torrette binate Bofors da 57/60mm e 8 cannoni Bofors 40/70 mm in impianti singoli.\nServizio nella Koninklijke Marine.\nNella Marina Olandese le due unit\u00e0 parteciparono a diverse esercitazioni NATO e spesso furono unit\u00e0 ammiraglie di diverse Task force navali. Tra il 1962 e il 1964, il \"De Zeven Provinci\u00ebn\" venne sottoposto a lavori di ammodernamento nel corso dei quali venne riconvertito in incrociatore lanciamissili con la rimozione delle due torri da 152/53mm di poppa e l'installazione del sistema missilistico terra-aria Terrier, rimanendo in servizio fino al 1976 quando entrarono in servizio le due fregate della Classe Tromp, mentre la mancanza di fondi imped\u00ec che le stesse modifiche venissero effettuate sul \"De Ruyter\" che uscito di squadra sin dal 1\u00ba gennaio 1971 venne posto in disarmo il 13 ottobre 1972.\nBAP \"Almirante Grau\" (CLM-81).\nDopo essere stato messo in disarmo il \"De Ruyter\" venne acquistato per 22.500.000 Gulden dal Per\u00f9 il 7 marzo 1973 e ribattezzato \"Almirante Grau\" entr\u00f2 in servizio nella nuova marina di appartenenza il 23 maggio 1973, quando il Pabell\u00f3n Nacional fu issato per la prima volta a bordo dell'unit\u00e0 che raggiunse la sua nuova base operativa di El Callao il successivo 11 luglio.\nL'acquisto avvenne in risposta a quello, da parte del Cile dell'incrociatore svedese \"Gota Lejon\" ribattezzato \"Almirante Latorre\" nella marina cilena.\nL'unit\u00e0 sin dall'entrata in servizio nella Marina de Guerra del Per\u00f9 ha avuto il ruolo di nave ammiraglia della flotta, rimpiazzando in tale ruolo una precedente unit\u00e0 con lo stesso nome, l'ex-, un incrociatore della classe Crown Colony che venne a sua volta ribattezzato BAP \"Capit\u00e1n Qui\u00f1\u00f3nes\".\nModernizzazioni.\nDal 1985 al 1988 rientr\u00f2 nei Paesi Bassi per essere sottoposto a lavori di ammodernamento, incrociando ancora una volta il proprio destino con quello del gemello \"De Zeven Provinci\u00ebn\" che, ribattezzato \"Aguirre\", dal 1978 era entrato a far parte della Marina peruviana dopo essere stato trasformato in unit\u00e0 portaelicotteri.\nDal 7 agosto 1986 al 15 febbraio 1988, l\"'Aguirre\" assunse temporaneamente il nome Almirante Grau ed il ruolo di nave ammiraglia della flotta.\nI lavori avvenuti nell'ambito del \"Proyecto de Modernizaci\u00f3n 01\" o PM-01 vennero effettuati nel cantiere di Amsterdam ed al termine, con il rientro in squadra dell'Almirante Grau a El Callao, le due unit\u00e0 ripresero i loro nomi.\nI lavori di ammodernamento videro le seguenti modifiche:\nUlteriori lavori di ammodernamento vennero effettuati nei cantieri SIMA (Servicio Industrial de la Marina) di El Callao. Nel 1993 vennero montati 8 lanciamissili Otomat e nel 1996 2 sistemi CIWS Dardo binati che aggiunti ai 4 cannoni singoli Bofors da 40 mm migliorarono le capacit\u00e0 antiaeree. Avrebbe dovuto essere dotato anche di missili terra-aria ed era inizialmente prevista l'installazione del sistema AAW Sea Wolf, mentre in un secondo momento si opt\u00f2 per l'Aspide, ma alla fine per problemi di disponibilit\u00e0 finanziaria nessun sistema missilistico antiaereo venne installato.\nLa nave \u00e8 andata in disarmo il 26 settembre 2017 ed \u00e8 stata sostituita a partire da tale data nel ruolo di nave ammiraglia dalla fregata \"Montero\", ribattezzata \"Almirante Grau\".\nNome.\nIl nome \"Almirante Grau\" \u00e8 ricorrente nelle unit\u00e0 della Marina de Guerra del Per\u00f9. Il nome ricorda l'ammiraglio Miguel Grau Seminario eroe della Guerra del Pacifico combattuta tra Cile e Per\u00f9 alla fine del XIX secolo.\nQuesta \u00e8 la terza unit\u00e0 a portare questo nome, dopo un incrociatore protetto costruito in Inghilterra, in servizio dal 1907 al 1958 e l'ex incrociatore della Royal Navy HMS \"Newfoundland\" che ha prestato servizio nella Marina peruviana con questo nome dal 1959 al 1973 e che con l'entrata in servizio dell'attuale unit\u00e0 venne ribattezzato BAP \"Capit\u00e1n Qui\u00f1\u00f3nes\". Una quarta unit\u00e0 a portare questo nome fu il gemello \"Aguirre\" che assunse provvisoriamente il nome \"Almirante Grau\" durante i lavori di ammodernamento dell\"'Almirante Grau\" fino al suo rientro in squadra, quando le due unit\u00e0 ripresero i loro nomi."}
{"id": "1553314", "revid": "767487", "url": "https://it.wikipedia.org/wiki?curid=1553314", "title": "Mio cor, povero cor", "text": "Mio cor, povero cor (RV 690) \u00e8 una serenata a tre in due parti del compositore Antonio Vivaldi su un libretto di origine ignota.\nFu rappresentata per la prima volta probabilmente attorno al 1719 in una localit\u00e0 sconosciuta. Ripresa pi\u00f9 volte in tempi moderni, \u00e8 stata spesso messa in scena sotto vari titoli: i pi\u00f9 noti sono \"Eurilla e Alcindo\" e \"Serenata a Tre\"."}
{"id": "1553319", "revid": "228587", "url": "https://it.wikipedia.org/wiki?curid=1553319", "title": "Valle del Rio dei Gamberi", "text": "La valle del Rio dei Gamberi (in sloveno \"Rakov \u0160kocjan\"), detta anche valle di San Canziano (per la presenza di una chiesa dedicata al santo di cui rimangono ormai solo delle rovine), \u00e8 una valle carsica lunga alcuni chilometri, che prende il nome dal rio dei Gamberi che vi scorre (in sloveno \"rak\" = gambero). Si trova nell'omonimo insediamento del comune sloveno di Circonio a sud-est dell'autostrada A1 Postumia-Unza. Tra il 1920 e il 1947 la valle faceva parte del Regno d'Italia e si trovava al confine con la Jugoslavia.\nParco naturale.\nLa valle, un tempo di propriet\u00e0 del principe di Windischgr\u00e4tz, \u00e8 stata protetta e inserita come parco naturale con decreto n. 595 del 29 agosto 1949, pubblicato sulla Gazzetta Ufficiale della Repubblica di Slovenia n. 27 del 6 settembre 1949.\nOrigine della valle.\nIl calcare presente nella valle giustifica il comportamento carsico del terreno, che in seguito all'azione corrosiva delle piogge viene lentamente disciolto. In profondit\u00e0 tunnel e anfratti si trovano lungo la direttrice del flusso d'acqua che, nelle fasi di piena, pu\u00f2 erodere il tetto delle caverne che attraversa facendone alla fine crollare la volta sotto il loro stesso peso, come accadde in un tempo remoto anche nella valle del Rio dei Gamberi.\nIl rio dei Gamberi sgorga nelle grotte del Principe Ugo (\"Zel\u0161ke jame\") ad est della valle, ricevendo le acque dal lago intermittente di Circonio (\"Cerkni\u0161ko jezero\"), mentre scompare in un sifone della grotta del Tessitore (\"Tkalca jama\") e prosegue sottoterra verso la grotta di Planina dove, nella caverna denominata Confluenza, si incontra con le acque sotterranee del fiume Piuca dove nasce un nuovo fiume, l'Unza.\nLungo la valle va ricordata la presenza di due notevoli fenomeni naturali, due volte rocciose chiamate il Piccolo ponte naturale (\"Mali naravni most\"), attiguo alle sorgenti del rio dei Gamberi, ed il Grande ponte naturale (\"Veliki naravni most\"), vicino al punto in cui il rio si inabissa nella grotta del Tessitore; infine la grotta di Kebe (\"Kebetova jama\").\nCuriosit\u00e0.\nLa grotta del Tessitore deve il suo nome a una leggenda gi\u00e0 descritta dallo storico Valvasor nel \"Die Ehre des Herzogthums Krain\" (1689): \"contadini ignoranti credono che le stalagmiti e le stalattiti della Grotta Skocjanske siano animali e uomini trasformati in pietra\". La stalagmite al suo interno ricorda la figura di un tessitore accanto a un telaio."}
{"id": "1553320", "revid": "1305772", "url": "https://it.wikipedia.org/wiki?curid=1553320", "title": "Image", "text": "Image (inglese per \"immagine\") pu\u00f2 riferirsi a:"}
{"id": "1553321", "revid": "76430", "url": "https://it.wikipedia.org/wiki?curid=1553321", "title": "RV 690", "text": ""}
{"id": "1553325", "revid": "767487", "url": "https://it.wikipedia.org/wiki?curid=1553325", "title": "Panther (film)", "text": "Panther \u00e8 un film del 1995 diretto da Mario Van Peebles, scritto dal padre Melvin Van Peebles, riguardante la storia delle Pantere Nere.\nTrama.\nIl film narra la storia del movimento rivoluzionario afroamericano delle Pantere Nere, dal 1966 al 1968. Dall'incontro tra Huey P. Newton e Bobby Seale alla scorta operata nei confronti di Betty Shabazz (la vedova di Malcolm X), fino ai tentativi da parte della CIA e dell'F.B.I. di smembrare il movimento, portando la droga nei ghetti afroamericani.\nDistribuzione.\nIn Italia non \u00e8 stato mai distribuito nelle sale cinematografiche. Il Centro Sociale Leoncavallo lo ha sottotitolato in italiano e distribuito nel circuito alternativo."}
{"id": "1553327", "revid": "124923419", "url": "https://it.wikipedia.org/wiki?curid=1553327", "title": "The Star Wars Holiday Special", "text": "The Star Wars Holiday Special \u00e8 uno speciale televisivo del 1978, diretto da Steve Binder. Il film per la TV, facente parte dell'Universo espanso di \"Guerre stellari\" e trasmesso per la prima e unica volta in versione integrale il 17 novembre 1978 dall'emittente statunitense CBS, non \u00e8 mai stato pubblicato in nessun formato e le uniche copie disponibili sono quelle registrate da quell'unica messa in onda.\nLa storia principale del film, ambientato nel 2 ABY, vede come protagonista Chewbecca e Ian Solo in visita su Kashyyyk, pianeta natale di Chewbecca, per celebrare il \"Life Day\". Lo speciale introduce, inoltre, tre membri della famiglia di Chewbecca: suo padre Attichitcuk, la moglie Mallatobuck (Malla), e il figlio Lumpawarrump (Lumpy). Lo show contiene diversi elementi, inclusi siparietti comici e uno spezzone animato (nel quale viene introdotto per la prima volta il famoso personaggio di Boba Fett) che \u00e8 stato distribuito internazionalmente per la prima volta a giugno 2021 su Disney+.\nTrama.\n\u00c8 il \"Life Day\" e Chewbecca \u00e8 sulla via di casa, per rivedere la sua famiglia e celebrare le feste, accompagnato dal suo amico, Ian Solo. Dopo aver lasciato Tatooine a bordo del Millennium Falcon, il duo si ritrova inseguito da due Star Destroyer. Nel frattempo, su Kashyyyk, la famiglia di Chewbecca sta ansiosamente aspettando il suo ritorno, in quanto lo Wookiee non \u00e8 ancora arrivato.\nMalla e Itchy, rispettivamente moglie e padre di Chewbecca, iniziano a preoccuparsi. Malla, allora, contatta Luke Skywalker, che, assieme al fedele droide C1-P8, sta lavorando sul suo X-wing. Luke afferma di non sapere che sta succedendo, ma che, conoscendo Ian e Chewbecca, presume che si siano probabilmente fermati da qualche parte. Luke inizia ad avere dei problemi con la sua navetta e, vedendolo occupato, Malla interrompe la comunicazione. Ritornando al terminale dati, Malla contatta il negoziante umano Saun Dann, impegnato con una Guardia Imperiale. Il commerciante fa capire alla Wookiee che Ian e Chewbecca dovrebbero arrivare a momenti. Nel frattempo, Dart Fener viene informato della fuga del Falcon. Ossessionato dai ribelli che hanno distrutto la Morte Nera, impone un blocco sul pianeta Kashyyyk.\nChewbecca e Ian sono vicini alla loro meta, ma vengono sorpresi da quattro caccia TIE. Su Kashyyyk, invece, l'annuncio del blocco viene trasmesso su tutto il pianeta. Malla, intanto, sente bussare sulla porta: \u00e8 Saun Dann ed ha portato i regali per la famiglia. Malla contatta la Principessa Leila per avvertirla del blocco. La senatrice, accompagnata da D-3BO, afferma di non poterla aiutare, ma \u00e8 rincuorata dal fatto che Saun Dann \u00e8 l\u00ec a proteggerli.\nIan e Chewbecca, nel frattempo, raggiungono una zona esente dal blocco di Kashyyyk. Il luogo dove atterrano, per\u00f2, \u00e8 molto distante dalla casa dello Wookiee. Lumpy, il figlio di Chewbecca, nel momento in cui i due atterrano, riconosce il rumore del Falcon e avverte la famiglia. Eccitati, aprono la porta, ma si trovano davanti due guardie imperiali, in cerca di Chewbecca. Non trovandolo, scandagliano la casa. Malla, per tenere occupato Lumpy, gli mostra un proiettore d'ologrammi e iniziano a guardare una delle avventure vissute dal padre del piccolo Wookiee. Il cartone narra il primo incontro tra Luke, Ian e Leila con Boba Fett. Il trio, alla ricerca di un talismano sul pianeta marino Panna, incontr\u00f2 il cacciatore di taglie, disponibile ad aiutarli. In realt\u00e0, Fett stava facendo il doppio gioco ed era al servizio di Dart Fener. Chewbecca riusc\u00ec, infine, a sventare il piano del cacciatore di taglie e a rivelare la sua vera natura.\nLumpy, arrabbiato per il caos che gli Imperiali avevano creato nella sua stanza, progetta un comunicatore che imita la voce degli ufficiali superiori, usando il regalo di Saun Dann.\nMentre gli imperiali stanno cercando, la TV si accende e trasmette un messaggio per tutti gli ufficiali: devono ritornare tutti alla base. Lumpy, viene per\u00f2 scoperto e catturato da un soldato. All'improvviso Chewbecca prende il soldato e lo scaraventa per la stanza. Dietro di lui, compare anche Ian. I due sono finalmente tornati e la famiglia pu\u00f2 festeggiare il \"Life Day\", sotto l'albero della vita, vestiti negli abiti cerimoniali. Sotto la pianta, arrivano anche D-3BO, C1-P8, Luke e Leila. Alla conclusione della cerimonia, Chewbecca ricorda tutti i momenti da lui vissuti in \"Una nuova speranza\".\nQuella notte, Chewbecca, Mallatobuck, Lumpawarrump e Attichitcuk sono tutti seduti ad un tavolo, per festeggiare: la famiglia \u00e8 finalmente riunita.\nSegmenti.\nNonostante la trama si concentri su Kashyyyk, \"The Star Wars Holiday Special\" usa diversi pretesti narrativi per mostrare ambienti esotici e per inserire camei e altri intermezzi.\nSpezzoni musicali.\nLo show include quattro canzoni. La prima, \"This Minute Now\", cantata da Diahann Carroll, viene ricordata per il bizzarro monologo che la precede, nel quale Carroll, sotto forma di ologramma, ricorda al padre di Chewbecca di essere una sua fantasia. Il secondo numero musicale, \"Light the Sky on Fire\", viene eseguita dagli Jefferson Starship. Gli altri due intermezzi musicali vengono cantati rispettivamente da Bea Arthur, che intona \"Good Night, But Not Goodbye\" e da Carrie Fisher, che canticchia il tema musicale di \"Guerre stellari\", alla fine dello speciale.\nSpezzoni comici.\nHarvey Korman interpreta tre spezzoni comici: uno nella Cantina, uno nelle vesti dello chef Gormanda, cuoco con quattro braccia, e uno nei panni di un malfunzionante droide, presente sotto forma di ologramma nel video visto da Lumpy. Art Carney interpreta inoltre Saun Dann, un personaggio semi-comico, amico di Malla.\nSpezzone animato.\nUno dei momenti pi\u00f9 conosciuti dai fan della saga \u00e8 proprio lo spezzone animato, realizzato dalla casa d'animazione canadese Nelvana, che introduce uno dei personaggi pi\u00f9 famosi della serie: Boba Fett. Nel cartone, gli animatori si presero diverse libert\u00e0, una delle pi\u00f9 conosciute \u00e8 data dal movimento degli occhi di D-3BO e dal fatto che sbatte le \"ciglia\". Boba Fett nell'intermezzo usa inoltre il suo zainetto propulsore, che riapparir\u00e0 solo quattro anni dopo, ne \"Il ritorno dello Jedi\". Il 18 giugno 2021 il corto \u00e8 stato reso disposnibile sul servizio on demand Disney+ con il titolo \"Star Wars Vintage: Story of the Faithful Wookiee\" in tutti i paesi in cui il servizio \u00e8 disponibile.\nProduzione.\nNel maggio 1978, quando \"Guerre stellari\" aveva ormai raggiunto un alto successo, la 20th Century Fox sugger\u00ec alla Lucasfilm di creare uno spin-off al film, a tema festivo. A quel tempo, molti spin-off erano gi\u00e0 stati sottoposti alla Lucasfilm, che li aveva rifiutati tutti. Ma a Lucas piacque questa idea e permise la creazione dello special. Si sedette con i produttori dello show e deline\u00f2 la trama base.\nIl filo conduttore della trama, il ritorno di Chewbecca a casa per festeggiare il \"Life Day\", fu creato dallo stesso Lucas, che si limit\u00f2 a supervisionare il lavoro sul segmento animato, in quanto troppo impegnato sul set de \"Guerre stellari - L'Impero colpisce ancora\".\nNei successivi abbozzi della sceneggiatura, i produttori dello show, Ken e Mitzie Welch, intervennero pesantemente e riscrissero da principio l'idea di Lucas. Il soggetto rimase lo stesso, ma i contenuti erano totalmente inediti. Dopo cinque bozze e diverse aggiunte e sottrazioni, il copione fu completato nell'ottobre del 1978.\n\"The Star Wars Holiday Special\" fu prodotto con poco pi\u00f9 di un milione di dollari, considerato, per l'epoca, uno dei budget pi\u00f9 alti per un prodotto televisivo. David Acomba, il regista originale scelto per dirigere lo special, era un vecchio amico di Lucas e conosceva bene il suo stile registico. Acomba riusc\u00ec a girare una sola scena, prima di venire licenziato per \"divergenze creative\". Un nuovo regista, Steve Binder, fu assunto, ma non conosceva il lavoro di Lucas e non aveva mai visto \"Guerre stellari\". La rete, inoltre, espanse la durata dello show, da una a due ore, per poter inserire pi\u00f9 messaggi pubblicitari.\nLo special fu altamente pubblicizzato prima del debutto, il 17 novembre. Nonostante gli ottimi ascolti, il film fu accolto negativamente, sia dai critici che dai fan della saga.\nAccoglienza.\n\"The Star Wars Holiday Special\" ha ricevuto diverse critiche, sia dai fan della serie, sia dal pubblico in generale. David Hofstede, autore di un libro sulle trasmissioni pi\u00f9 stupide nella storia delle televisione, posiziona lo special al primo posto, definendolo \"Le peggiori due ore della televisione\".\nAd una convention australiana, George Lucas ha affermato: \"Se avessi tempo e un martello, rintraccerei ogni copia dello show e la distruggerei\".\nIn seguito, nel maggio 2005, ad un'intervista con il sito \"StaticMultimedia.com\", a Lucas fu chiesto come si rapporta con il mezzo televisivo, specialmente, con lo spin-off di \"Guerre stellari\":\nIl sito ufficiale \"StarWars.com\" ha affermato che, nonostante, lo special abbia ricevuto molte critiche, ha il pregio di aver introdotto il personaggio di Boba Fett. Lo spezzone \u00e8, infatti, l'unica nota positiva, apprezzata da quelli che hanno avuto l'occasione di vederlo. Il sito si riferisce a quel segmento come ad un cult."}
{"id": "1553329", "revid": "599013", "url": "https://it.wikipedia.org/wiki?curid=1553329", "title": "Luca Valdesi", "text": " Fa parte del gruppo sportivo delle Fiamme Gialle; \u00e8, inoltre, il capitano della nazionale FIJLKAM di karate.\nValdesi inizia la pratica del karate a soli 6 anni; il suo primo maestro sar\u00e0 proprio suo padre: Andrea Valdesi. Gi\u00e0 nel 1995, a soli 19 anni, entra a far parte del gruppo sportivo delle Fiamme Gialle, societ\u00e0 alla quale appartiene tuttora. Contemporaneamente iniziano le vittorie di una certa seriet\u00e0: nello stesso 1995 Valdesi diventa campione assoluto italiano e l'anno dopo \u00e8 medaglia d'oro ai mondiali juniores. Iniziano le prime vittorie anche nella categoria seniores: \u00e8 subito medaglia d'argento nel 1998, sia agli europei che ai mondiali. Dal 2002 ha sempre conquistato il primo posto ai mondiali ed agli europei nel kata individuale, mentre in quello a squadre, insieme ai suoi compagni Vincenzo Figuccio e Lucio Maurino, \u00e8 sceso dal gradino pi\u00f9 alto del podio solo nel 2008. Uno dei suoi principali rivali \u00e8 Antonio D\u00edaz.\n\u00c8 sposato con Ada Spinella, dalla quale ha avuto tre figli: Andrea (Che gioca nelle giovanili della societ\u00e0 calcistica della Juventus), Francesco, Davide. Nel 2004 ha conseguito la laurea in Economia e Commercio."}
{"id": "1553330", "revid": "6923", "url": "https://it.wikipedia.org/wiki?curid=1553330", "title": "Calciatore dell'anno (Ungheria)", "text": "Calciatore ungherese dell'anno (Magyar Aranylabda) \u00e8 un premio calcistico assegnato a partire dal 1998 dalla Federazione calcistica dell'Ungheria al miglior giocatore ungherese dell'anno solare."}
{"id": "1553334", "revid": "486946", "url": "https://it.wikipedia.org/wiki?curid=1553334", "title": "Emittenti televisive della Puglia", "text": ""}
{"id": "1553335", "revid": "41462047", "url": "https://it.wikipedia.org/wiki?curid=1553335", "title": "Samsung Group", "text": ""}
{"id": "1553344", "revid": "44627", "url": "https://it.wikipedia.org/wiki?curid=1553344", "title": "Image (album Luna Sea)", "text": ""}
{"id": "1553350", "revid": "1543377", "url": "https://it.wikipedia.org/wiki?curid=1553350", "title": "HD 211211", "text": "HD 211211 \u00e8 una stella della costellazione della Lucertola, situata nella parte centrale della costellazione a circa 14 primi in ascensione retta dalla stella 6 Lacertae."}
{"id": "1553351", "revid": "121832149", "url": "https://it.wikipedia.org/wiki?curid=1553351", "title": "Punk metal", "text": " \nIl punk metal (chiamato anche crossover thrash) \u00e8 un genere musicale nato nella prima met\u00e0 degli anni ottanta negli Stati Uniti, dato dalla fusione di elementi hardcore punk e speed/thrash metal. Questo genere \u00e8 quindi compreso nel contesto del crossover, essendo composto da diversi stili di derivazione. Tra primi gruppi, e i pi\u00f9 rappresentativi di questo filone musicale vanno citati Dirty Rotten Imbeciles (D.R.I.), Suicidal Tendencies e Corrosion of Conformity (C.O.C.).\nStoria.\nOrigini.\nL'unione tra punk rock ed heavy metal non fu un'idea originale o casuale, ma anzi sembr\u00f2 naturale, visto che entrambi gli stili condividevano un gusto per velocit\u00e0 e violenza e si fondavano sull'aggressivit\u00e0 sonora. In realt\u00e0 le prime mescolanze avevano gi\u00e0 iniziato a manifestarsi verso la met\u00e0 degli anni settanta, con l'esordio dei Mot\u00f6rhead; la loro particolarit\u00e0 fu quella di incorporare nell'heavy metal la velocit\u00e0 del punk rock riuscendo a fare da ponte tra i due generi e quindi trovando consensi anche tra i punk. Comunque in un primo momento le due culture potevano essere viste come rivali, visto che il punk aveva \"rubato\" la popolarit\u00e0 del metal durante la sua esplosione avvenuta nella seconda met\u00e0 degli anni settanta.\nAd ogni modo, un'ulteriore prova di questa vicinanza fu l'avvento della NWOBHM; si ritenne infatti che il punk rock avesse influenzato parte di questa nuova ondata di heavy metal sorta alla fine degli anni settanta in Gran Bretagna. Ci\u00f2 che per\u00f2 segn\u00f2 veramente l'incontro tra le due correnti fu la nascita dello speed e thrash metal durante i primi anni ottanta in California, Stati Uniti. Infatti questa corrente era nata sotto l'influenza dell'emergente hardcore punk, una nuova variante estrema del punk rock. Ci\u00f2 che lo speed/thrash prese in prestito dall'hardcore, erano i tempi veloci e ribelli, ma anche l'attitudine \"Do It Yourself\". Non a caso, gli stessi Mot\u00f6rhead vennero citati come un gruppo seminale per la creazione dello speed e del thrash, ma anche un'importante ispirazione per i gruppi hardcore. L'unione tra la musica heavy metal (in particolare lo speed/thrash) e punk rock (in particolare l'hardcore), era stata favorita dal fatto che entrambe le scene musicali avevano trovato un ampio sviluppo in contemporanea e nella stessa area, ovvero nella Los Angeles dei primi anni ottanta.\nIn realt\u00e0 nei primi anni del decennio gi\u00e0 alcuni esponenti dell'hardcore punk britannico iniziarono ad introdurre elementi di heavy metal nella propria musica, ispirati dall'ondata NWOBHM, ed in particolare proprio dai Mot\u00f6rhead. Non a caso, queste band inglesi saranno poi citate come fonte di ispirazione da diversi gruppi speed/thrash. Tra i porta bandiera della corrente britannica figuravano i GBH, The Exploited, Discharge, Broken Bones: i primi tre, gi\u00e0 verso il 1982 pubblicarono del materiale che mescolava le sonorit\u00e0 hardcore con influenze di derivazione heavy metal, anticipando di poco sia i gruppi speed/thrash, che i veri e propri gruppi punk metal statunitensi.\nLa nascita.\nQuesti eventi portarono alla nascita del punk metal, genere che univa l'hardcore punk con lo speed/thrash (genere gi\u00e0 di per s\u00e9 ispirato dall'hardcore). Questo fenomeno di unione era destinato a verificarsi e a crescere sempre di pi\u00f9, favorito anche dall'avvicinamento tra i rispettivi fan dei due stili ai concerti di gruppi come Slayer. Le influenze di questi gruppi potevano essere riscontrate in diverse band hardcore come Black Flag, T.S.O.L., Dead Kennedys, Misfits e Minor Threat, e gruppi speed/thrash come Slayer e Metallica. Le band punk metal coniugavano la precisione e la velocit\u00e0 del thrash con la grezzezza ed il malcontento del punk: questi gruppi presentavano generalmente una tecnica pi\u00f9 sviluppata rispetto ai comuni gruppi hardcore, ma i loro riff non erano cos\u00ec complessi se paragonati a quelli delle band thrash metal, come anche le strutture musicali risultavano pi\u00f9 semplici e dirette. Specialmente nel primo periodo, il punk metal americano dimostr\u00f2 una certa affinit\u00e0 con la scena skate punk; tra i gruppi punk metal parte di questa particolare corrente vanno riconosciuti i The Adolescents, D.R.I., Gang Green, Sick of It All, o Suicidal Tendencies. Tuttavia il genere si spost\u00f2 gradualmente verso un pubblico heavy metal. \nTra le formazioni pi\u00f9 rappresentative del punk metal spiccavano i Suicidal Tendencies di Los Angeles, per i quali si pu\u00f2 riconoscere il loro debutto omonimo del 1983 come uno dei primi esempi del genere, nonch\u00e9 uno dei pi\u00f9 rilevanti. L'esplosione del punk metal avvenne attorno al 1985, quando gruppi come Corrosion of Conformity (C.O.C.) e Dirty Rotten Imbeciles (D.R.I.), pubblicarono rispettivamente gli album \"Animosity\" e \"Dealing with It\". Sul versante della east coast, furono i newyorkesi Agnostic Front, ad aprire la strada al genere, in particolare con l'album \"Cause for Alarm\" (1986), considerato da molti come l'album crossover definitivo. Ma da New York provenivano gli altrettanto importanti Ludichrist, che esordirono nello stesso '86 con l'album \"Immaculate Deception\", e i Cro-Mags con \"The Age of Quarrel\" (1986). Un altro gruppo seminale spesso sottovalutato furono i Clown Alley di San Francisco, con l'album \"Circus Chaos\" (1986).\nAnni novanta.\nAll'inizio degli anni novanta, molti dei gruppi punk metal sopravvissuti iniziarono a spostarsi su territori che verranno poi riconosciuti come alternative metal; i Corrosion of Conformity ad esempio, iniziarono a mescolare lo stile classico dei Black Sabbath con il grunge, mentre i Suicidal Tendencies sperimentarono nuovi stili dall'unione tra alternative rock e funk metal. Il loro frontman Mike Muir fond\u00f2 un gruppo dall'unione con l'ex batterista dei Jane's Addiction, Stephen Perkins, gli Infectious Grooves, proprio sullo stile funk metal. Anche gli ex membri dei Ludichrist Tommy Christ e Glen Cummings, dopo lo scioglimento della band, fondarono un nuovo gruppo orientato sul funk metal e rap metal chiamato Scatterbrain.\nParallelamente, proprio i gruppi newyorkesi come gli Agnostic Front diedero origine ad una nuova variante del punk metal, che prese il nome di metalcore. Questo rappresentava essenzialmente l'erede del punk metal anni ottanta, poich\u00e9 fondeva l'hardcore con il thrash, ma era pi\u00f9 legato all'hardcore di New York e trov\u00f2 lo sviluppo a partire dai primi anni novanta."}
{"id": "1553353", "revid": "123565253", "url": "https://it.wikipedia.org/wiki?curid=1553353", "title": "BAP Aguirre (CH-84)", "text": "L'incrociatore Aguirre \u00e8 stato un'unit\u00e0 portaelicotteri della Marina Peruviana dopo che precedentemente aveva servito con il nome \"De Zeven Provinci\u00ebn\" nella Regia Marina Olandese, cambiando diverse volte il suo nome nel corso della sua vita operativa.\nHNLMS De Zeven Provinci\u00ebn (C 802).\nLa sua costruzione per la Marina Olandese come incrociatore leggero inizi\u00f2 nel cantiere Rotterdamsche Droogdok Maatschappij di Rotterdam il 19 maggio 1939 e venne interrotta dall'occupazione tedesca dei Paesi Bassi. Battezzata in un primo momento \"Kijkduin\" e successivamente \"Eendracht\", l'unit\u00e0 venne rinominata \"KH2\" dagli occupanti tedeschi che cercarono invano di completarne la costruzione che venne ripresa dopo la seconda guerra mondiale con delle modifiche rispetto al progetto originario.\nL'unit\u00e0 venne varata il 22 agosto 1950 entrando in servizio il 17 dicembre 1953 con il nome \"De Zeven Provinci\u00ebn\", nome che inizialmente era stato dato ad un'unit\u00e0 gemella che invece entr\u00f2 in servizio ribattezzata con il nome \"De Ruyter\".\nTra il 1962 e il 1964 il \"De Zeven Provinci\u00ebn\" venne sottoposto a lavori di ammodernamento nel corso dei quali venne rivonvertito in incrociatore lanciamissili con l'installazione del sistema missilistico terra-aria Terrier in sostituzione delle artiglierie poppiere.\nNel 1976 venne posto in disarmo e ceduto, nell'agosto dello stesso anno, al Per\u00f9 affiancando il \"De Ruyter\" che messo in disarmo nel 1972, era stato a sua volta venduto ai peruviani nel 1973 e ribattezzato Almirante Grau.\nBAP Aguirre (CH-84).\nDopo l'acquisto da parte del governo peruviano il \"De Zeven Provinci\u00ebn\" venne ribattezzato \"Aguirre\" e riconvertito prima della consegna ai peruviani, nei cantieri olandesi in unit\u00e0 portaelicotteri. I lavori di riconversione videro la rimozione del sistema Terrier al posto del quale venne costruito un hangar fisso e un ponte di volo per elicotteri ed ebbero termine il 31 ottobre 1977. Dopo la consegna avvenuta a Den Helder il 24 febbraio 1978, quando a bordo venne per la prima innalzato il Pabell\u00f3n Nacional, l'unit\u00e0 raggiunse la sua nuova base operativa di El Callao il successivo 17 maggio.\nL'unit\u00e0 ben concepita era capace di trasportare 3 elicotteri ASH-3D Sea King e 2 elicotteri AB 212 ed inoltre disponeva sopra l'hangar di una coperta ausiliare di volo. Queste ed altre caratteristiche ne facevano all'epoca una nave da guerra unica nella sua classe nell'area del Pacifico dell'America latina. Unit\u00e0 simili all'epoca erano l'italiana \"Vittorio Veneto\" e le sovietiche \"Leningrad\" e \"Moskva\".\nI lavori di ricostruzione ricalcarono quelli dell'unit\u00e0 della Royal Navy HMS Blake che inizialmente costruito come incrociatore leggero venne ultimato come incrociatore missilistico e trasformato in seguito in incrociatore portaelicotteri.\nNel corso del servizio nella Marina de Guerra del Per\u00f9 ha preso parte ad importanti esercitazioni navali multinazionali tra cui la UNITAS, venendo messo in disarmo il 12 marzo 1999 e radiato nel 2000 quando venne venduto per demolizione.\nBAP Almirante Grau (CH-81).\nDal 7 agosto 1986 al 15 febbraio 1988 in concomitanza dei lavori di ammodernamento dell\"'Almirante Grau\" assunse temporaneamente il nome \"Almirante Grau\", la matricola ed il ruolo di nave ammiraglia della flotta riprendendo il proprio nome al rientro in squadra dell'Almirante Grau.\nNome.\nIl nome Aguirre \u00e8 stato dato in onore del Capitano di Corvetta El\u00edas Aguirre Romero, eroe della Guerra del Pacifico combattuta dal Per\u00f9 alla fine dell'Ottocento, caduto in combattimento l'8 ottobre 1879 durante la battaglia di Punta Angamos dopo aver assunto il comando della nave corazzata \"Hu\u00e1scar\" in seguito alla morte in combattimento del comandante della nave, il Contrammiraglio Miguel Grau Seminario.\nIn precedenza il nome \"Aguirre\" era stato assegnato alla USS \"Waterman\", cacciatorpediniere della Classe Cannon proveniente dalla US Navy, costruito nel 1943 che aveva partecipato alla seconda guerra mondiale nell'area del Pacifico. Messo in disarmo nel 1946 venne ceduto al Per\u00f9 nel 1952 e ribattezzato \"Aguirre\", rimase in servizio fino al 1974. Dopo essere stato radiato venne usato come bersaglio in un test del missile Exocet.\nAttualmente il nome \"Aguirre\" \u00e8 stato assegnato ad una fregata lanciamissili del tipo Lupo della Classe Carvajal che in precedenza aveva operato nella Marina Militare Italiana con il nome \"Orsa\"."}
{"id": "1553354", "revid": "729019", "url": "https://it.wikipedia.org/wiki?curid=1553354", "title": "R4M", "text": "Il razzo R4M, soprannominato l'Uragano (Tedesco: \"Orkan\") a causa della sua caratteristica scia prodotta dopo essere stato lanciato, fu il primo razzo antiaereo di impiego pratico.\nSviluppato dalla Luftwaffe durante la Seconda guerra mondiale e usato brevemente prima della fine del conflitto. Dopo la guerra l'R4M fece da modello per molti dispositivi simili, usati da quasi tutti i caccia intercettori durante gli anni quaranta e cinquanta.\nSviluppo.\nL'R4M venne sviluppato per risolvere il problema del peso crescente delle armi antibombardiere dispiegate dai caccia della Luftwaffe. La loro progettazione era iniziata con i cannoncini MG 151/20 calibro 20\u00a0mm, che per\u00f2 richiedevano una media di 20 colpi per abbattere un Boeing B-17 Flying Fortress. I cannoni da 20\u00a0mm furono sostituiti (o integrati) con i cannoni MK 108 da 30\u00a0mm, che potevano abbattere un bombardiere con uno o tre colpi. Tuttavia l'MK 108 era pi\u00f9 pesante e la munizione ingombrante rendeva difficile trasportare colpi a sufficienza per due o pi\u00f9 \"passaggi\". Peggio ancora, la bassa velocit\u00e0 alla volata dell'MK 108 significava una gittata corta, costringendo i caccia a entrare nel raggio d'azione delle mitragliatrici avversarie per poter mettere a segno qualche colpo. Il pi\u00f9 potente MK 103 aveva una velocit\u00e0 alla volata pi\u00f9 alta e una gittata maggiore, al prezzo di peso e dimensioni molto pi\u00f9 elevati.\nLa soluzione fu rimpiazzare il cannone con un piccolo razzo a propellente solido, montante una testata simile a quella della granata del cannone. Sebbene ogni razzo fosse pi\u00f9 pesante della corrispondente granata sparata dal cannone, la mancanza d'un cannone ridusse considerevolmente il peso complessivo. La differenza di peso era cos\u00ec marcata che perfino razzi di maggiori dimensioni sarebbero stati pi\u00f9 leggeri dei cannoni che sostituivano, oltretutto con prestazioni superiori.\nLa versione antiaerea dell'R4M usava una testata larga 55\u00a0mm caricata con ben 520g di esogeno, garantendo quasi un abbattimento per ogni razzo andato a segno. Ogni R4M pesava 3,2\u00a0kg ed era provvisto di abbastanza carburante da poter essere lanciato da 1000 m, oltre il raggio dei cannoni difensivi dei bombardieri. Lo scheletro del razzo consisteva di un semplice tubo di acciaio con alettoni in coda per la stabilizzazione. Una batteria normalmente consisteva di due gruppi di 12 razzi e se tutti i 24 venivano lanciati contemporaneamente potevano coprire un'area tra i 15 e i 30 m a 1000 m di distanza, abbastanza fitta per essere certi di colpire il bersaglio. Gli R4M erano normalmente lanciati in quattro salve di sei missili a intervalli di 0,07 secondi da una distanza di 600 m. Erano disponibili due tipi di testata per l'R4M, la classica PB-3 con una carica di 0.4\u00a0kg per uso antiaereo e una carica dalla forma pi\u00f9 larga, simile nella costruzione al Panzerschreck, il Panzerblitz II (PB-2), per uso anticarro.\nOperazioni.\nSolo un ridotto numero di aerei fu equipaggiato con l'R4M, soprattutto il Messerschmitt Me 262 e la versione per l'attacco al suolo dell'Fw 190, che lo montava su una piccola rastrelliera in legno sotto le ali.\nL'arma diede eccellenti risultati. L'asso francese Pierre Clostermann annota nel suo libro \"La Guerra nell'Aria ( Feux du ciel ),\" che, nel marzo 1945, gli equipaggi di sei Me 262 armati con R4M decollati dal centro di volo sperimentale di Oberammergau guidati dal generale Gordon Gollob della Luftwaffe affermarono di avere abbattuto quattordici B-17 in una missione. Nell'aprile 1945, i piloti di Me 262 equipaggiati con R4M sostennero di avere abbattuto trenta B-17 con la perdita di tre aerei. La Luftwaffe not\u00f2 che i razzi R4M avevano una traiettoria in volo simile a quella del cannone MK 108 da 30\u00a0mm, quindi poteva essere usato con efficacia il collimatore a riflessione Revi 16\"B\" standard. \nDopo la guerra l'R4M fece da modello sia per lo statunitense FFAR (Fin-Folding Aerial Rocket) da 70\u00a0mm che per il pi\u00f9 largo Zuni da 127\u00a0mm."}
{"id": "1553356", "revid": "54354", "url": "https://it.wikipedia.org/wiki?curid=1553356", "title": "Post-it note", "text": ""}
{"id": "1553362", "revid": "23117", "url": "https://it.wikipedia.org/wiki?curid=1553362", "title": "Luiz Marcelo Morais dos Reis", "text": ""}
{"id": "1553366", "revid": "767487", "url": "https://it.wikipedia.org/wiki?curid=1553366", "title": "Craig Fagan", "text": ""}
{"id": "1553374", "revid": "6923", "url": "https://it.wikipedia.org/wiki?curid=1553374", "title": "Imation", "text": "Imation \u00e8 una multinazionale statunitense che progetta, produce un'ampia gamma di prodotti per la registrazione e l'archiviazione di dati e di elettronica di consumo.\nLa societ\u00e0 nasce nel 1996 da una divisione di 3M. La sua sede \u00e8 in Oakdale (Minnesota).\nHa acquistato Memorex nell'aprile 2006 e la TDK Brand Recording Media business nel luglio 2007 e nel 2008 ha acquisito XtremeMac. Vende i suoi prodotti attraverso i marchi: Imation, Memorex, TDK Life on Record, IBM, Sun StorageTek, HP, Exabyte e XtremeMac."}
{"id": "1553375", "revid": "2036605", "url": "https://it.wikipedia.org/wiki?curid=1553375", "title": "Lusio Quieto", "text": "Era principe di una trib\u00f9 della Mauretania mai conquistata dai Romani. Il suo omonimo padre fu un fedele alleato di Roma negli anni che seguirono la conquista e trasformazione in provincia della Mauretania Tingitana (41-46), tanto da meritarsi la cittadinanza romana.\nBiografia.\nLusio serv\u00ec nelle file degli \"auxilia\", come prefetto di un'ala di Mauri, prima di venire allontanato dal servizio con ignominia da parte di Domiziano.\nTornato in servizio, \u00e8 ricordato soprattutto per le sue imprese militari durante il principato di Traiano, prima nel corso della conquista della Dacia degli anni 101-106, e poi nel corso delle campagne partiche degli anni 114-117. In Dacia sono ricordate le sue imprese a capo della cavalleria leggera dei Mauri, mentre in Mesopotamia, Lusio si distinse particolarmente per aver conquistato Nisibis e saccheggiato Edessa, capitale dell'Osroene, oltre ad aver represso una rivolta di Giudei in Mesopotamia (seconda guerra giudaica).\nSotto Traiano divenne prima senatore, con la formula \"adlectus inter praetorios\", poi nel 117 console, e subito dopo legato della Siria-Palestina.\nL'anno seguente (118), fu per\u00f2 accusato da Attiano, prefetto del pretorio ed ex tutore di Adriano, di aver ordito una congiura ai danni del \"Princeps\", insieme a tre complici.\nAssente da Roma l'imperatore, i quattro furono sottoposti a un sommario processo \"in absentia\" conclusosi con la condanna a morte.\nLusio Quieto, braccato, ebbe la medesima sorte degli altri: rintracciato mentre era in viaggio, si vide inflitta una sommaria esecuzione sul posto.\n\u00c8 probabile che i quattro fossero semplicemente oppositori della rinunciataria politica imperiale sul \"limes orientale\".\nAdriano avrebbe preso energicamente le distanze da questo oscuro episodio che segn\u00f2 negativamente il suo esordio e i rapporti con il senato. Anche nella sua perduta autobiografia ne avrebbe attribuita ogni responsabilit\u00e0 ad Attiano, poi rimosso dalla carica."}
{"id": "1553377", "revid": "54354", "url": "https://it.wikipedia.org/wiki?curid=1553377", "title": "Ferrania SPA", "text": ""}
{"id": "1553381", "revid": "767487", "url": "https://it.wikipedia.org/wiki?curid=1553381", "title": "The Spirit of Ukko", "text": "The Spirit of Ukko \u00e8 il primo album del gruppo musicale finlandese power metal Kiuas, pubblicato nel 2005. Tutte le tracce dell'album sono state composte da Mikko Salovaara tranne \"No More Sleep For Me\", scritta da Ilja Jalkanen. La versione giapponese dell'album contiene anche la bonus track \"Winter in June\".\nUkko \u00e8 il nome la massima divinit\u00e0 dell'antica religione finlandese."}
{"id": "1553383", "revid": "1543377", "url": "https://it.wikipedia.org/wiki?curid=1553383", "title": "HD 213930", "text": "HD 213930 \u00e8 una stella della costellazione della Lucertola, situata nella parte settentrionale della costellazione, situata 15 primi a Sud, in declinazione, dal confine con la costellazione di Cefeo.\nDista circa 340 anni luce.\n\u00c8 una variabile irregolare con oscillazioni di magnitudine di piccola ampiezza, fra 5,8 e 6,8, con periodicit\u00e0 circa annuale.\nLa stella \u00e8 una gigante gialla ( che quindi ha abbandonato la sequenza principale), di magnitudine apparente +5,73, quindi visibile ad occhio nudo solo in mancanza di inquinamento luminoso che possiede una temperatura superficiale di 5000-6000 gradi K."}
{"id": "1553385", "revid": "599013", "url": "https://it.wikipedia.org/wiki?curid=1553385", "title": "Stephen Bywater", "text": "Ha giocato per nove squadre professionistiche ed \u00e8 stato portiere nella squadra dell'.\nCarriera.\nWest Ham United.\nBywater ha iniziato la sua carriera professionistica nel 1997 nella squadra del Rochdale militante nella Football League One, terza serie calcistica inglese. La sua unica apparizione in prima squadra fu contro il Carlisle United in Autoglass Trophy.\nFu portato al West Ham, da Harry Redknapp, nel febbraio 1998 ed \u00e8 stato allenato per due stagioni da Les Sealey ex portiere di , e Coventry City.\nEssendo il quarto portiere della squadra, fu girato in prestito al Wycombe Wanderers, poi pass\u00f2 sempre in prestito all'Hull City.\nDebutto contro il Bradford City in sostituzione di Shaka Hislop, che si era fratturato una gamba.\nBywater ha giocato anche le ultime tre partite della stagione 1999-2000 contro , and .\nRientrato dall'Hull City, fu girato in prestito prima al Wolves e nel 2002 al Cardiff City Football Club in quanto aveva davanti a lui David James ed ancora Shaka Hislop rientrato dall'infortunio.\nNel 2002 David James si trasfer\u00ec a Manchester City e Bywater rientr\u00f2 al West Ham restando in prima squadra per tre stagioni, alternandosi in porta con James Walker, che \u00e8 stato portato a partire dal Walsall.,\nNel 2005 passa in prestito al Coventry City e l'anno seguente, sempre in prestito al .\nDerby County.\nNel 2006 viene ceduto definitivamente al Derby County. Con questa squadra, dopo essersi piazzato al terzo posto nella classifica finale, vince la doppia finale di playoff della Football League Championship 2006/2007, dopo aver superato in semifinale il Southampton.\nAgli inizi del 2008 passa in prestito per sei mesi all'Ipswich Town\nNella stagione 2010-2011, Bywater ritorna ancora a difendere la porta del Derby County.\nCarriera internazionale.\nBywater ha avuto molte convocazioni nelle nazionali minori Inglesi, ma ha giocato solo 6 partite con l'Inghilterra Under-21.\nStatistiche.\nPresenze e reti nei club.\n\"Statistiche aggiornate al 30 giugno 2017.\""}
{"id": "1553392", "revid": "113757", "url": "https://it.wikipedia.org/wiki?curid=1553392", "title": "Rock'n'Roll Circus", "text": ""}
{"id": "1553401", "revid": "13552559", "url": "https://it.wikipedia.org/wiki?curid=1553401", "title": "Bir Mourad Ra\u00efs", "text": ""}
{"id": "1553403", "revid": "819238", "url": "https://it.wikipedia.org/wiki?curid=1553403", "title": "Ferrovia da trincea", "text": "La ferrovia da trincea \u00e8 un sistema di trasporto usato principalmente durante la prima guerra mondiale per distribuire rifornimenti nelle trincee. Generalmente con scartamento di 60\u00a0cm, vi viaggiavano carrellini spinti a mano.\nQueste ferrovie avevano lo scartamento comune con le ferrovie a scartamento ridotto usate per rifornire le linee del fronte ed esercite con locomotive a vapore o diesel. Era possibile scambiare i vagoni da una all'altra o fare giungere i carichi direttamente dai magazzini alle trincee."}
{"id": "1553404", "revid": "113757", "url": "https://it.wikipedia.org/wiki?curid=1553404", "title": "Rock and Roll Circus", "text": ""}
{"id": "1553417", "revid": "154893", "url": "https://it.wikipedia.org/wiki?curid=1553417", "title": "Azolo", "text": "Con il termine azolo si identifica un particolare tipo di sabbia grigio-nera, aspra e a spigoli vivi, tipico dell'area dell'Etna, in Provincia di Catania.\nOrigine.\nL'azolo trae origine da terreni di tipo agricolo rimasti sepolti sotto una colata lavica, avendone come conseguenza una metamorfosi determinata dalle elevate temperature della lava stessa.\nUsi.\nL'azolo \u00e8 utilizzato nell'area come componente della malta e sotto le colate laviche della zona etnea, in particolare quelle risalenti al XVI-XVII secolo, sono state scavate gallerie, di solito lunghe qualche centinaio di metri, per permetterne l'estrazione.\nUna delle pi\u00f9 note \u00e8 la cosiddetta \"Grotta della Leucat\u00eca\", ubicata nel comune di Sant'Agata li Battiati, una cavit\u00e0 pressoch\u00e9 circolare sostenuta artificialmente da alcuni pilastri in muratura, scavata per l'approvvigionamento dell'azolo necessario alla costruzione della vicina \"Villa Leucat\u00eca\".\nInoltre l'azolo di tipo pi\u00f9 fine pu\u00f2 essere usata in agricoltura come fertilizzante, con ottimi risultati, nella proporzione di un chilo ogni metro quadro di terra, gran parte della provincia di Catania \u00e8 particolarmente fertile anche grazie alle frequenti eruzioni vulcaniche dell'Etna con conseguente dispersione di cenere lavica."}
{"id": "1553420", "revid": "1543377", "url": "https://it.wikipedia.org/wiki?curid=1553420", "title": "Dipartimento di Iguaz\u00fa", "text": "Iguaz\u00fa \u00e8 un dipartimento situato nel nord-est della provincia argentina di Misiones.\nConfina con i dipartimenti di Eldorado e General Manuel Belgrano, oltre che con le nazioni del Paraguay e del Brasile, ponendosi cos\u00ec nella cosiddetta \"tripla frontiera\".\nIl dipartimento ha un'estensione superficiale di 2.736\u00a0km\u00b2, che \u00e8 equivalente al 9,21 % del totale della provincia. La sua popolazione \u00e8 di 82.227 abitanti, secondo il censimento INDEC del 2010, con un aumento del 23% rispetto al censimento del 2001"}
{"id": "1553422", "revid": "1543377", "url": "https://it.wikipedia.org/wiki?curid=1553422", "title": "Rivoluzione zafferano", "text": "Per rivoluzione zafferano si \u00e8 soliti designare le manifestazioni anti-governative che hanno coinvolto la Birmania (o Myanmar) a partire dal 18 settembre 2007. La protesta, condotta con metodi non-violenti soprattutto dai monaci buddisti e da attivisti dell'opposizione democratica, aveva lo scopo di obbligare la giunta dittatoriale al potere ad un'apertura democratica ed al rispetto dei diritti umani.\nCausa scatenante delle proteste fu l'improvviso aumento del prezzo della benzina e dei generi alimentari dovuto all'interruzione dei sussidi governativi, su suggerimento del Fondo Monetario Internazionale. Le proteste, soffocate dalla giunta militare con arresti e minacce, hanno ottenuto il sostegno unanime della stampa e della politica occidentale, ed hanno coinvolto l'opinione pubblica protagonista di sit-in in molte capitali.\nOrigine del termine.\nIl termine Rivoluzione Zafferano \u00e8 un richiamo alle Rivoluzioni colorate, serie di proteste non-violente che hanno caratterizzato alcuni stati post-sovietici. Il colore Zafferano \u00e8 stato scelto in riferimento alle vesti dei monaci che hanno condotto la protesta. La Rivoluzione Zafferano ha in comune con le rivoluzioni colorate le richieste di democrazia e la forma non violenta, ispirata anche agli scritti gi Gene Sharp tradotti in birmano ed in cinque dialetti locali.\nSostegno occidentale.\nGli sforzi degli attivisti pro-democrazia sono stati sostenuti attivamente dal Dipartimento di Stato americano e da diverse organizzazioni anche non governative. Nel rapporto del Dipartimento di Stato statunitense sulle attivit\u00e0 di promozione della democrazia in Myanmar, successivo al Burmese Freedom and Democracy Act firmato da George W. Bush nel 2003, \u00e8 spiegato e quantificato parte del sostegno all'opposizione birmana.\n\u00abLa restaurazione della democrazia in Birmania \u00e8 una delle priorit\u00e0 della politica statunitense nell'Asia meridionale. Per raggiungere questo scopo, gli Stati Uniti hanno sostenuto in maniera consistente gli attivisti democratici ed i loro sforzi. Tuttavia, l'organizzazione di una opposizione democratica in Birmania si \u00e8 rivelata difficoltosa, visto l'uso del terrore, della tortura, di intimidazioni e di censura, operato della giunta militare. Il National Endowment for Democracy (NED) \u00e8 stato in prima linea nel nostro programma atto a promuovere la democrazia e i diritti umani in Birmania fin dal 1996. Nell'anno 2003 abbiamo provveduto ad un finanziamento di 2,5 milioni di dollari che saranno utilizzati a beneficio dei gruppi di promozione della democrazia\u00bb. Dallo stesso documento si apprende come gli Stati Uniti, mediante le agenzie governative, hanno inoltre finanziato corsi di formazione in Thailandia per giovani giornalisti birmani, radio \"indipendenti\", borse di studio all'estero. Le richieste del Dipartimento di Stato per l'anno fiscale successivo, il 2004, sono state quasi triplicate fino a raggiungere i 6,5 milioni di dollari.\nA questo sostegno va sommato il sostegno offerto dalle altre organizzazioni non governative, spesso finanziate dallo stesso Dipartimento di Stato."}
{"id": "1553429", "revid": "508156", "url": "https://it.wikipedia.org/wiki?curid=1553429", "title": "Elfrida (opera)", "text": "Elfrida \u00e8 una tragedia per musica in due atti del compositore Giovanni Paisiello su libretto di Ranieri de' Calzabigi.\nFu rappresentata per la prima volta il 4 novembre 1792 al Teatro San Carlo di Napoli.\nL'opera ebbe numerose rappresentazioni in Italia fino al 1798 (in alcuni casi con un finale lieto) e vi fu anche una ripresa a Londra nel 1800.\nPrima delle due opere con testo prodotto da Calzabigi, \"Elfrida\" \u00e8 caratterizzata dalla ripartizione non usuale di tutte le parti solistiche ai personaggi principali. \"Elfrida\" \u00e8 un'opera con tendenze romantiche, caratterizzata dalla rappresentazione di \u00abamore, magnanimit\u00e0 e sacrificio come reali emozioni piuttosto che come astrazioni\u00bb.\nUna ripresa moderna di questo lavoro si ebbe a Savona nel novembre del 1990. La critica vide in \"Elfrida\" un'alternanza di \u00abpregevoli aperture e ricadute in un settecentismo\u00bb ormai superato da molti compositori dell'epoca, cosicch\u00e9 il primo atto risulta di \u00abimbarazzante staticit\u00e0\u00bb, mentre il secondo, in cui vi \u00e8 maggior sintonia tra il sentimento di Paisiello e il libretto di Calzabigi, \u00e8 complessivamente pi\u00f9 interessante.\nInterpreti della prima rappresentazione.\nDirettore: Michele Nasci.&lt;br&gt;\nScenografo: Domenico Chelli.\nTrama.\nLa vicenda si svolge in Inghilterra nel X secolo.\nIl re Eggardo ha sentito parlare della bellezza di Elfrida, figlia del conte Orgando, e invia in missione l'amico Atelvolto, col compito di chiederne la mano.\nAtelvolto, alla vista di Elfrida, se ne innamora, e invece di portare a termine il compito affidatogli la chiede in moglie per s\u00e9. Celebrato il matrimonio, col pretesto della gelosia la nasconde in un proprio castello, impedendo a chiunque, anche a Eggardo e ad Orgando, di vederla. Atelvolto si giustifica con Eggardo raccontandogli che Elfrida non \u00e8 affatto bella come si dice.\nIl tradimento di Atelvolto viene scoperto quando nel castello dove Elfrida \u00e8 tenuta segregata giungono sia Orgando, che cerca disperatamente di rivedere la figlia, sia Eggardo, per una visita improvvisata all'amico.\nEggardo sfida a duello Atelvolto e lo ferisce mortalmente. Elfrida, alla vista di Atelvolto morente, si toglie a sua volta la vita pugnalandosi."}
{"id": "1553430", "revid": "287204", "url": "https://it.wikipedia.org/wiki?curid=1553430", "title": "Serie A1 1981-1982 (pallavolo femminile)", "text": "La Serie A1 femminile FIPAV 1981-82 fu la 37\u00aa edizione del principale torneo pallavolistico italiano femminile organizzato dalla FIPAV.\nIl titolo fu conquistato dalla Diana Docks Ravenna, al suo secondo scudetto consecutivo. La Patriarca Messina fu penalizzata di due punti per la rinuncia a disputare la gara di Reggio Emilia contro la Fibrotermica."}
{"id": "1553439", "revid": "3732", "url": "https://it.wikipedia.org/wiki?curid=1553439", "title": "Marc'Aurelio", "text": "Marc'Aurelio fu una pubblicazione periodica satirica italiana fondata a Roma nel 1931 da Oberdan Cotone e Vito De Bellis che raccolsero i fuoriusciti delle pi\u00f9 importanti testate umoristiche che avevano caratterizzato i primi decenni del Novecento. Usciva due volte alla settimana: il mercoled\u00ec e il sabato. La rivista era pi\u00f9 orientata all'umorismo fine a se stesso che alla satira anti governativa.\nVi collaborarono le noti autori dell'epoca: Gabriele Galantara, Furio Scarpelli, Agenore Incrocci, in arte \u00abAge\u00bb, \u00abAttalo\u00bb (pseudonimo di Gioacchino Colizzi), \u00abSteno\u00bb (pseudonimo di Stefano Vanzina), Vittorio Metz, Marcello Marchesi, Giovanni Mosca, Mameli Barbara, Cesare Zavattini, Mario Bava, Walter Faccini, Simeoni, Vargas, Luigi Bompard, Fernando Sparadigliozzi (\"Nando\"), Anton Germano Rossi, Daniele Fontana, Nino Camus, Mario Camerini, Vincenzo Campanile (Rovi), Alberto Cavaliere, Augusto Camerini, Tullio Gramantieri il futuro cineasta Ettore Scola, e il diciottenne Federico Fellini, che esord\u00ec sul bisettimanale come disegnatore satirico, ideatore di numerose rubriche, vignette, e delle celebri \u00abStorielle di Federico\u00bb in pi\u00f9 sequenze illustrate.\nStoria editoriale.\nL'uscita della rivista riscontr\u00f2 subito uno strepitoso successo. Nelle prime settimane arriv\u00f2 a 30\u201335\u00a0000 copie, mentre dal 1935 al 1940 super\u00f2 le 350\u00a0000 copie. La rivista divenne un fatto di costume, i cui personaggi, come il Gag\u00e0 o \u00abGenoveffa la racchia\u00bb entrarono nei modi di dire della gente.\nSospese le pubblicazioni nel 1943, riprendendole, con alterne vicende, dopo la Liberazione, e fino al 1955, quando pass\u00f2 in propriet\u00e0 all'editore Corrado Tedeschi, che trasfer\u00ec la redazione a Firenze, dove concluse la sua avventura nel 1958. Tedeschi si avvalse di valenti disegnatori, tra i quali Castellano e Pipolo ed Ettore Scola (che poi faranno fortuna nel cinema).\nFu infine nuovamente ripreso a Roma nel 1973, diretto da Delfina Metz (figlia del celebre sceneggiatore Vittorio), con la supervisione artistica di Enrico de Seta. A quest'ultima stagione (26 numeri settimanali), breve ma intensa, parteciparono, accanto agli \u00abstorici\u00bb Attalo, de Seta, Claudio Medaglia, alcuni giovani autorevoli autori, come il caricaturista Sergio Ippoliti e il disegnatore Melanton (pseudonimo di Antonio Mele).\nImpatto culturale.\nNel film \"Che strano chiamarsi Federico\", di Ettore Scola, viene ricostruita la redazione del Marc'Aurelio, prima e dopo la seconda guerra mondiale. Numerosi gli autori del giornale rappresentati nel film come Federico Fellini (interpretato da Tommaso Lazotti), Giovanni Mosca (interpretato da Fabio Morici), Stefano Vanzina (interpretato da Andrea Salerno), Furio Scarpelli (interpretato da Giulio Forges Davanzati), Vittorio Metz (interpretato da Andrea Mautone)."}
{"id": "1553444", "revid": "486946", "url": "https://it.wikipedia.org/wiki?curid=1553444", "title": "Giovanni di Berry", "text": ""}
{"id": "1553449", "revid": "125394197", "url": "https://it.wikipedia.org/wiki?curid=1553449", "title": "Betlemme", "text": "Betlemme (IPA: ; , \"casa della carne\"; , Beit Le\u1e25em, \"casa del pane\") \u00e8 la capitale del Governatorato omonimo nella giurisdizione dell'Autorit\u00e0 Nazionale Palestinese.\nSi trova a circa a sud di Gerusalemme, a un'altezza di , e il suo agglomerato urbano comprende anche le cittadine di Beit Jala e Beit Sahour.\nSi tratta di una citt\u00e0 che ricopre una grande importanza per i credenti che appartengono a religioni di derivazione biblica perch\u00e9 esse considerano Betlemme quale luogo di nascita sia di Ges\u00f9 che di Davide, secondo re di Giuda e Israele.\nLuca evangelista menziona infatti Betlemme come \"la citt\u00e0 di David\".\nSecondo una profezia biblica (), il Messia, che la tradizione cristiana e islamica identifica nel citato Ges\u00f9, avrebbe dovuto essere discendente di Davide e nascere nella sua citt\u00e0.\nIn omaggio alla tradizione evangelica che vuole Ges\u00f9 nato a Betlemme, vi sorge la paleocristiana basilica della Nativit\u00e0.\nGeografia fisica.\nBetlemme si trova ad un'altitudine di circa 775 m sul livello del mare sulla dorsale dei monti della Giudea, 30 m pi\u00f9 in alto della vicina Gerusalemme. \nLa citt\u00e0 si trova a 73\u00a0km in direzione nord-est da Gaza ed il Mar Mediterraneo, 75\u00a0km ad ovest di Amman, Giordania, 59\u00a0km a sud-est di Tel Aviv, Israele e 10\u00a0km a sud di Gerusalemme.\nAltre importanti citt\u00e0 situate nelle vicinanze sono Beit Safafa a nord, Beit Jala a nord-ovest, Husan ad ovest, al-Khadr e Artas a sud-ovest, e Beit Sahour a est.\nLa Citt\u00e0 Vecchia.\nLa Citt\u00e0 Vecchia si trova al centro di Betlemme. La Citt\u00e0 Vecchia \u00e8 composta da otto quartieri, organizzati in stile mosaico, intorno alla Piazza Principale. Questi quartieri sono: al-Najajreh, al-Farahiyeh, al-Anatreh, al-Tarajmeh, al-Qawawsa e Hreizat, che sono cristiani e al-Fawaghreh l'unico quartiere musulmano. La maggior parte dei quartieri cristiani hanno nomi arabi a causa dell'influenza degli Arabi Ghassanidi che si stabilirono qui. Il quartiere Al-Qawawsa venne fondato dagli arabi cristiani emigrati dalla vicina citt\u00e0 di Tuqu' nel XVIII secolo. C'\u00e8 anche un quartiere Siriaco fuori dalla Citt\u00e0 Vecchia i cui abitanti sono originari di Midyat e Ma'asarte in Turchia. La popolazione nella Citt\u00e0 Vecchia conta 5.000 abitanti.\nClima.\nBetlemme ha un Clima mediterraneo, con estati calde e secche e inverni freddi. Le temperature invernali possono essere molto basse e le giornate spesso sono piovose. Gennaio \u00e8 certamente il mese pi\u00f9 rigido, con temperature che oscillano tra 1-13\u00a0\u00b0C (33\u201355\u00a0\u00b0F). Da maggio a settembre, il clima \u00e8 mite e soleggiato. Il mese pi\u00f9 caldo \u00e8 agosto, con massime fino a 27\u00a0\u00b0C (81\u00a0\u00b0F). Annualmente, su Betlemme cadono 700\u00a0mm di pioggia, il 70% dei quali tra novembre e gennaio.\nL'umidit\u00e0 media annuale \u00e8 del 60%, con punte di massimo tra gennaio e febbraio e minimi nel mese di maggio. Il fenomeno della rugiada notturna pu\u00f2 arrivare a verificarsi fino anche 180 giorni in un anno. Inoltre, verso mezzogiorno, la citt\u00e0 \u00e8 colpita dalla brezza che spira dal Mar Mediterraneo e da annuali ondate del caldo, secco e sabbioso vento \"Khamaseen\" proveniente dal deserto Arabico nei mesi di aprile, maggio e a met\u00e0 giugno.\nStoria.\nIl primo riferimento storico alla citt\u00e0 appare nelle \"Lettere di Amarna\" (circa 1400 a.C.) quando il re di Gerusalemme chiese aiuto al re d'Egitto nella riconquista di \"Bit-Lahmi\", persa in seguito alle incursioni degli Habiru. Dal momento che giudei e arabi non erano ancora arrivati nella zona si pensa che la somiglianza di questo nome alla sua forma moderna indichi che qui si stanziarono popoli della terra di Canaan, che condivisero un'eredit\u00e0 culturale e linguistica semitica con i successivi arrivati.\nEpoca biblica.\nSecondo il libro di Rut, la valle a est \u00e8 dove Rut di Moab spigol\u00f2 nei campi e torn\u00f2 in citt\u00e0 con Naomi. Betlemme \u00e8 la tradizionale citt\u00e0 natale di David, il secondo re di Israele, e il luogo dove \u00e8 stato unto re da Samuele. \u00c8 stato dal pozzo di Betlemme che tre dei suoi guerrieri gli portarono l'acqua quando si era nascosto nella grotta di Adullam.\nPeriodo romano e bizantino.\nTra il 132 e il 135 la citt\u00e0 fu occupata dai Romani dopo la sua cattura nel corso della terza guerra giudaica. Gli abitanti ebrei furono espulsi dagli ordini militari di Adriano. Mentre dominavano Betlemme, i Romani costruirono un santuario dedicato alla mitica figura del culto greco Adone sul luogo della Nativit\u00e0. Una chiesa fu eretta nel 326, quando Elena, la madre del primo imperatore cristiano Costantino, and\u00f2 in visita a Betlemme.\nDurante la rivolta samaritana del 529, Betlemme \u00e8 stata saccheggiata e sono state distrutte le sue mura e la basilica della Nativit\u00e0, ma sono state subito ricostruite per ordine dell'imperatore Giustiniano I. Nel 614, l'impero persiano sasanide invase la Palestina e prese Betlemme. Una storia raccontata in fonti successive sostiene che i sassanidi si astennero dal distruggere la chiesa vedendo i Magi raffigurati con abiti persiani in un mosaico.\nLuogo nativo di Ges\u00f9.\nDue narrazioni nel Nuovo Testamento descrivono Ges\u00f9 come nato a Betlemme. Secondo il Vangelo di Luca, i genitori di Ges\u00f9 vissero a Nazaret, ma si recarono per un censimento a Betlemme, e Ges\u00f9 vi nacque prima che la famiglia tornasse a Nazaret.\nIl Vangelo secondo Matteo sembra invece implicare che la famiglia viveva gi\u00e0 a Betlemme quando Ges\u00f9 nacque e che successivamente si spost\u00f2 a Nazaret. Matteo riporta che Erode il Grande, sentito che un 're dei Giudei' era nato a Betlemme, ordin\u00f2 l'uccisione di tutti i bambini di due anni o pi\u00f9 piccoli nella citt\u00e0 e nelle zone circostanti. Giuseppe, padre putativo di Ges\u00f9, \u00e8 avvertito di questo in un sogno; la famiglia sfugge a questo destino fuggendo in Egitto e ritornando solo dopo che Erode era morto. Ma avvertito in un altro sogno di non tornare in Giudea, Giuseppe conduce la famiglia in Galilea, e va a vivere a Nazaret.\nI primi cristiani interpretarono un versetto del Libro di Michea come una profezia della nascita del Messia a Betlemme. Molti studiosi moderni mettono in discussione la nascita di Ges\u00f9 a Betlemme, e suggeriscono che i diversi racconti evangelici siano stati inventati per presentare la nascita di Ges\u00f9 come compimento delle profezie e a creare una connessione con il lignaggio di Re Davide. Il Vangelo di Marco e il Vangelo di Giovanni non presentano un racconto della Nativit\u00e0 o accenni al fatto che Ges\u00f9 nacque a Betlemme, e riportano solamente che fosse di Nazaret. In un articolo del 2005 nella rivista \"Archaeology\", l'archeologo Aviram Oshri ha sottolineato la mancanza di prove di un insediamento in quell'area al tempo in cui Ges\u00f9 \u00e8 nato, e ipotizza quindi una sua nascita a Betlemme di Galilea. Opponendosi a lui, Jerome Murphy-O'Connor sostiene invece la posizione tradizionale.\nL'antichit\u00e0 della tradizione della nascita di Ges\u00f9 a Betlemme \u00e8 attestata dall'apologeta cristiano Giustino, dichiara nel suo \"Dialogo con Trifone\" (c. 155-161) che la Sacra Famiglia si era rifugiata in una grotta al di fuori della citt\u00e0. Origene di Alessandria, che scriveva intorno all'anno 247, si riferisce ad una grotta nella citt\u00e0 di Betlemme che la popolazione locale riteneva fosse il luogo di nascita di Ges\u00f9. Questa grotta \u00e8 stata forse in precedenza un luogo di culto di Tammuz.\nLa dominazione araba e le Crociate.\nNel 637, poco dopo la conquista di Gerusalemme da parte delle forze musulmane, 'Omar ibn al-Khatt\u0101b, il secondo califfo, visit\u00f2 Betlemme e promise che la basilica della Nativit\u00e0 sarebbe rimasta a disposizione dei cristiani.\nUna moschea dedicata a Omar fu edificata vicino alla basilica, sul luogo nella citt\u00e0 dove egli preg\u00f2.\nBetlemme pass\u00f2 poi sotto il controllo dei califfati islamici degli Omayyadi nell'VIII secolo e degli Abbasidi nel IX secolo.\nUn geografo persiano musulmano scrisse nella met\u00e0 del IX secolo che nella citt\u00e0 sorgeva una chiesa ben conservata e molto venerata.\nNel 985, il geografo arabo al-Muqaddasi visit\u00f2 Betlemme, e si rifer\u00ec alla sua chiesa come alla \"basilica di Costantino, il cui uguale non esiste in tutto il paese\".\nNel 1009, durante il regno del sesto califfo fatimide al-Hakim bi-Amr Allah, la basilica della Nativit\u00e0 fu parzialmente danneggiata per suo ordine ma, al contrario della Chiesa del Santo Sepolcro di Gerusalemme, essa fu in parte risparmiata dai musulmani della citt\u00e0, dal momento che era stato loro consentito l'accesso per le loro pratiche religiose, a sud del transetto. Ci\u00f2 era dovuto al fatto che Ges\u00f9 \u00e8 venerato anche dalla religione islamica, che non lo considera tuttavia incarnazione divina (come i cristiani) ma profeta, predecessore immediato di Maometto.\nFu presto riportata alla sua veste precedente dal successore di al-Hakim, l'Imam Ali al-Zahir per riprendere buone relazioni tra Fatimidi e Impero bizantino.\nNel 1099, Betlemme fu conquistata dai crociati, che la fortificarono e costruirono un nuovo monastero e convento sul lato settentrionale della basilica della Nativit\u00e0. Il clero della chiesa greco-ortodossa fu rimosso dalla propria sede e sostituito dai chierici latini. Fino a quel momento la presenza ufficiale cristiana nella regione era stata greco-ortodossa. Nel giorno di Natale del 1100, Baldovino I, primo re di Gerusalemme, fu incoronato a Betlemme; quell'anno \u00e8 stato anche istituito un episcopato latino nella citt\u00e0.\nNel 1187, Saladino, il sultano di Egitto e Siria che ha guidato i musulmani Ayyubidi, prese Betlemme dai crociati. I chierici latini furono costretti ad andarsene, consentendo al clero greco-ortodosso di tornare. Saladino acconsent\u00ec il ritorno di due sacerdoti e due diaconi latini nel 1192. Betlemme perse cos\u00ec il commercio legato ai pellegrinaggi, giacch\u00e9 ci fu una netta diminuzione di pellegrini europei.\nGuglielmo IV di Nevers aveva promesso al Vescovo di Betlemme che se la citt\u00e0 fosse caduta sotto il controllo musulmano, lui li avrebbe accolti nel piccolo paesino di Clamecy, nella regione della Borgogna in Francia. Immediatamente il Vescovo si trasfer\u00ec a Clamecy nel 1223. Da quel momento, in Clamecy, rimase la sede del Vescovato di Betlemme per altri 600 anni, fino allo scoppio della Rivoluzione francese nel 1789.\nBetlemme \u2014 con Gerusalemme, Nazaret e Sidone - venne ceduta per un breve periodo ai crociati per annetterle nuovamente al Regno di Gerusalemme grazie ad un accordo del 1229 tra l'imperatore del Sacro Romano Impero, Federico II e al-Kamil, sultano ayyubide in cambio di una tregua di 10 anni tra i Crociati e gli ayyubidi. Nel 1239, quando la tregua si concluse l'accordo venne meno e Betlemme venne riconquistata dai musulmani nel 1244.\nNel 1250, l'ultimo sultano ayyubide venne ucciso e salirono al potere i Mamelucchi guidati da Rukn al-Din Baybars. La tolleranza verso il Cristianesimo venne meno e gli ecclesiastici vennero allontanati dalla citt\u00e0, le cui mura verranno distrutte nel 1263. Parte del clero torner\u00e0 a Betlemme solo il secolo successivo, stabilendosi nel monastero adiacente alla Basilica della Nativit\u00e0. Ai greci ortodossi fu affidato il controllo della basilica e il controllo della \"Milk Grotto\", condividendone il possesso con i cattolici e con gli armeni.\nL'epoca ottomana ed egiziana.\nDal 1517, durante gli anni del controllo ottomano, la custodia della Basilica fu aspramente contesa tra la Chiesa cattolica e le chiese greco-ortodosse. Verso la fine del XVI secolo, Betlemme era divenuta uno dei pi\u00f9 grandi borghi nel Distretto di Gerusalemme, e fu suddivisa in sette quartieri.\nMusulmani e cristiani vennero organizzati in quartieri separati, ognuno con un proprio leader: cinque capi-comunit\u00e0 regnavano sulla Betlemme di met\u00e0 XVI secolo, tre di questi erano musulmani.\nNel decennio 1831-1841, la Palestina fu governata dalla dinastia di Muhammad Al\u00ec d'Egitto. Durante questo periodo, la citt\u00e0 sub\u00ec un violento terremoto e, nel 1834, il quartiere musulmano venne distrutto dalle truppe egiziane come rappresaglia per l'assassinio di un fedele di Ibr\u0101h\u012bm Pasci\u00e0. Nel 1841, Betlemme ritorn\u00f2 ancora una volta sotto il controllo dell'impero ottomano, e vi rimase sino alla fine della prima guerra mondiale. Con gli ottomani, molti abitanti di Betlemme rimasero senza occupazione, costretti alla leva militare obbligatoria e colpiti da un feroce aumento delle tasse. Il risultato di questa politica fu un enorme migrazione verso il Sud America. Un missionario americano nel 1850 descrisse Betlemme come una piccola cittadina con una popolazione inferiore ai 4.000 abitanti, molti dei quali appartenenti alla Chiesa Greco-Ortodossa.\nXX secolo.\nBetlemme \u00e8 stata amministrata dal mandato britannico dal 1920 fino al 1948. Nell'Assemblea generale delle Nazioni unite del 1947 per la partizione della Palestina, Betlemme \u00e8 stata inclusa nell'enclave internazionale speciale di Gerusalemme per essere amministrato dalle Nazioni Unite.\nLa Giordania ha annesso la citt\u00e0 durante la Guerra arabo-israeliana del 1948. Molti rifugiati della zona furono catturati dalle forze israeliane nel 1947-48; essi erano fuggiti nella zona di Betlemme, soprattutto per stabilirsi in quello che divenne il campo profughi ufficiale di Gazanel Dheisheh. L'afflusso di rifugiati ha significativamente trasformato la maggioranza cristiana di Betlemme in una musulmana.\nLa Giordania ha mantenuto il controllo della citt\u00e0 fino alla Guerra dei sei giorni nel 1967, quando fu occupato da Israele, insieme al resto della Cisgiordania. Il 21 dicembre 1995, le truppe israeliane si ritirarono da Betlemme, nonostante avessero vinto la precente guerra dei sei giorni, e tre giorni pi\u00f9 tardi la citt\u00e0 pass\u00f2 sotto la completa gestione e il controllo militare dell'Autorit\u00e0 Nazionale Palestinese in conformit\u00e0 con l'accordo ad interim sulla Cisgiordania e la Striscia di Gaza nel 1995.\nSeconda Intifada.\nDurante la Seconda Intifada, che inizi\u00f2 nel 2000-01, le infrastrutture e l'industria turistica di Betlemme furono gravemente danneggiate.\nNel 2002 le Forze di Difesa Israeliane (IDF) lanciarono un'importante offensiva, chiamata Operazione Scudo Difensivo.\nDurante questa operazione, l'IDF assedi\u00f2 la Basilica della Nativit\u00e0, dove circa 200 Palestinesi, incluso un gruppo di militanti, avevano cercato riparo dall'avanzata dell'IDF nella citt\u00e0. L'assedi\u00f2 dur\u00f2 39 giorni e 9 militanti e il campanaro della basilica vennero uccisi. L'attacco si concluse con un compromesso, in base al quale 13 militanti ricercati sarebbero stati esiliati in varie nazioni europee e in Mauritania. Il Papa Giovanni Paolo II condann\u00f2 le azioni dell'esercito israeliano, descrivendole come \"intollerabili\" ed ugualmente il ministro degli Esteri britannico le classific\u00f2 come \"totalmente inaccettabili\".\nSociet\u00e0.\nDemografia.\nStando al censimento del 1997 della PCBS (\"Palestinian Central Bureau of Statistics\") la citt\u00e0 contava 21.670 abitanti, inclusi 6.570 rifugiati palestinesi residenti nei campi profughi \"Dheisheh\" e \"Aida\". Inoltre tale censimento rivel\u00f2 che nel '97 il 27.4% degli abitanti erano minori di 10 anni, il 20% oscillava tra 10 e 19, il 17.3% tra 20-29, 17.7% da 30 a 44, 12.1% tra 45-64 ed infine il 5.3% superavano i 65 anni d'et\u00e0. Vennero contati 11.079 maschi e 10.594 femmine.\nSempre secondo le stime della PCBS, la popolazione di Betlemme crebbe a 29.930 abitanti a met\u00e0 2006. Il censimento successivo (2007), invece, rivel\u00f2 una diminuzione a 25.266 abitanti di cui 12.753 maschi e 12.513 femmine. Vennero contate 6.709 unit\u00e0 abitative, di cui 5.211 abitate da famiglie, con una media di 4,8 membri a famiglia.\nComunit\u00e0 cristiana.\nBasandosi sulle registrazioni fiscali ai tempi ottomani, i cristiani erano circa il 60% della popolazione agli inizi del XVI secolo, ma si ridussero percentualmente alla parit\u00e0 con la popolazione musulmana, nella met\u00e0 dello stesso secolo.\nNel 1948, la popolazione della citt\u00e0 consisteva nell'85% di palestinesi cristiani, molti dei quali greco ortodossi e cattolici, il 13% musulmani sunniti. La quantit\u00e0 di abitanti Cristiani diminu\u00ec drasticamente nel corso degli anni, e nel 2005 erano circa il 20% della popolazione di Betlemme. L'unica moschea nella Citt\u00e0 Vecchia \u00e8 la Moschea di Omar, situata in Manager Square.\nLa maggior parte dei Cristiani di Betlemme sono discendenti clan arabi cristiani provenienti dalla Penisola araba: al-Farahiyya e al-Najajre. Quelli di al-Farahiyya sono i successori dei Ghassanidi che migrarono dallo Yemen fino alla zona Wadi Musa, nell'attuale Giordania; mentre il clan an-Najajreh include gli eredi dagli arabi di Najr\u0101n, nel sud di Hejaz. Un ulteriore clan, al-Anantreh, ha anch'esso origine nella Penisola Araba.\nLa percentuale dei cristiani a Betlemme \u00e8 diminuita negli ultimi cinquant'anni a causa di una continua ed intensa emigrazione. Nel 1947, i cristiani erano oltre il 75% della popolazione, ma nel 1998 questo valore \u00e8 diminuito al 23%. Il sindaco di Betlemme Victor Batarseh spieg\u00f2 al Voice of America che \"a causa dello stress, fisico e psicologico, e per l'avversa situazione economica, molte persone hanno deciso di emigrare, sia Musulmani che Cristiani, questo fenomeno \u00e8 stato pi\u00f9 apparente tra questi ultimi perch\u00e9 essi erano gi\u00e0 una minoranza.\"\nLe autorit\u00e0 palestinesi sono fermamente impegnate per mantenere il benessere della comunit\u00e0 cristiana, anche se vi sono stati alcuni incidenti eattacchi da parte di alcuni gruppi militanti\nLo scoppio della seconda intifada e la conseguente la diminuzione del turismo ha duramente colpito la comunit\u00e0 cristiana da un punto di vista economico. Un'analisi statistica rilev\u00f2 tra i fattori che spingevano molti cristiani ad abbandonare la citt\u00e0 scarse opportunit\u00e0 in ambito educativo ed economico, specialmente per la classe medio istruita. A partire dalla seconda intifada, il 10% dei cristiani ha abbandonato la citt\u00e0.\nUn sondaggio effettuato nel 2006 ha rilevato che il 90% dei crisitani di Betlemme aveva amici musulmani, il 73,3% era concorde che le autorit\u00e0 palestinesi fossero impegnate per conservare il retaggio cristiano della citt\u00e0 e il 78% attribuiva l'esodo di molti cristiani alle limitazioni al transito imposte dalle autorit\u00e0 israeliane.\nLa posizione ufficiale del governo di Hamas espresse sostegno alla comunit\u00e0 cristiana della citt\u00e0, anche se il partito venne criticato e accusato da alcuni residenti di voler incrementare la presenza islamica in citt\u00e0. Secondo il \"Jerusalem Post\", sotto Hamas, la popolazione cristiana dovette far fronte a una carenza di ordine e ad un'inefficienza della magistratura che la rese suscettibile a vessazioni di terreni da parte della criminalit\u00e0 locale."}
{"id": "1553451", "revid": "1305772", "url": "https://it.wikipedia.org/wiki?curid=1553451", "title": "AR Lacertae", "text": "AR Lac \u00e8 una stella variabile della costellazione della Lucertola, situata nella parte settentrionale della costellazione, situata a 6 minuti in Ascensione retta dal confine con la costellazione del Cigno.\n\u00c8 una variabile a eclisse tipo EA/AR/RS, la cui magnitudine oscilla fra 6,08 e 6,77, seguendo lo schema tipo delle RS CVn, con periodo di 1,98319204 giorni. Gli inviluppi di gas presenti nel sistema possono causare distorsioni nella curva di luce. Il sistema \u00e8 formato da due componenti subgiganti di spettro G2 e K0, rispettivamente di 1,23 e 1,27 masse solari e 1,52 e 2,72 raggi solari."}
{"id": "1553456", "revid": "32372", "url": "https://it.wikipedia.org/wiki?curid=1553456", "title": "Boris Kaufman", "text": "Biografia.\nFratello minore del regista Dziga Vertov (David Kaufman), lasci\u00f2 la Russia nel 1917, viaggiando attraverso Germania e Belgio per poi arrivare a Parigi nel 1927. Durante questi anni i suoi fratelli gli diedero lezioni di cinema per corrispondenza. Conobbe L\u00e9on Moussinac e Jean Lods.\nDopo un cortometraggio nel 1927 (\"Les Halles centrales, cf. Remarque\"), Boris Kaufman debutt\u00f2 concretamente nel 1928 con la compagine cinematografica di Jean Lods, documentarista con cui lavorer\u00e0 a pi\u00f9 riprese (\"Le Mile\", \"La Vie d'un fleuve\"). Nello stesso anno partecip\u00f2 a \"La Marche des Machines d'Eug\u00e8ne Deslaw\".\nIncontr\u00f2 Jean Vigo e divennero amici. Boris Kaufman fu il direttore della fotografia di tutti e quattro i film del regista francese: \"\u00c0 propos de Nice\", \"Taris, roi de l'eau\", \"Zero in condotta\" e \"L'Atalante\".\nInoltre collabor\u00f2 con Christian-Jaque, Marc All\u00e9gret, Henri Chomette (fratello di Ren\u00e9 Clair), Abel Gance, Dimitri Kirsanoff, L\u00e9o Joannon, Ren\u00e9 Le H\u00e9naff e altri.\nNel 1939 combatt\u00e9 nell'esercito francese. Dopo la sconfitta francese del 1940 si trasfer\u00ec negli Stati Uniti ma non trov\u00f2 lavoro a Hollywood. Lavor\u00f2 ancora nel mondo del documentario nell'Office National Film Board del Canada (fondato da John Grierson nel 1939), con l'Ufficio di informazione di guerra (\"Toscanini, L'Hymne des nations\", \"1944\"), poi con il Servizio di informazioni degli Stati Uniti (\"Un Voyage au pays de la m\u00e9decine\", 1946).\nDurante gli anni cinquanta collabor\u00f2 in film di Elia Kazan e Sidney Lumet, negli anni sessanta con Jules Dassin e Otto Preminger; nel 1965 fu il direttore della fotografia nell'unico cortometraggio di Samuel Beckett: \"Film\".\nSi ritir\u00f2 a vita privata nel 1970 e pi\u00f9 tardi and\u00f2 a vivere a New York, dove in seguito sarebbe morto."}
{"id": "1553459", "revid": "1788047", "url": "https://it.wikipedia.org/wiki?curid=1553459", "title": "Alagoinha", "text": "Pu\u00f2 riferirsi anche a:"}
{"id": "1553464", "revid": "433605", "url": "https://it.wikipedia.org/wiki?curid=1553464", "title": "Lederata", "text": "Lederata o Laederata (\u039b\u03b5\u03b4\u03b5\u03c1\u03ac\u03c4\u03b1 e \u039b\u03b9\u03c4\u03b5\u03c1\u03b1\u03c4\u03ac) fu un forte romano di unit\u00e0 ausiliarie della provincia di Mesia superiore, non molto distante dalla vicina fortezza legionaria di Viminacium lungo il Danubio. \nFu base di operazioni militari soprattutto durante la conquista della Dacia, nel corso delle campagne del 101-106 d.C. Le rovine di questo forte romano corrispondono a quelle scoperte dagli archeologi presso la moderna citt\u00e0 di Rama o Ram in Serbia."}
{"id": "1553468", "revid": "1745361", "url": "https://it.wikipedia.org/wiki?curid=1553468", "title": "Pigmalione di Tiro", "text": ", figlio di Belo e fratello di Didone. Viene identificato con il personaggio storico di Pumayyaton, figlio del re di Tiro Mattan I (829-821 a.C.), e re a sua volta dall'820 al 774 a.C.\nSecondo la leggenda, Didone aveva sposato un sacerdote di Ercole, Sicheo (o Sicarbas/Acerbas), il pi\u00f9 ricco di tutti i fenici. Pigmalione, accecato dall'avidit\u00e0 di ricchezze, avrebbe sorpreso un giorno Sicheo nel tempio, mentre sacrificava agli dei, e lo avrebbe assassinato ai piedi dell'altare. Per molto tempo tenne celato l'assassinio, inducendo la sorella a nutrire vane speranze. Ma l'ombra di Sicheo, privato degli onori di una sepoltura, apparve in sogno a Didone mostrandole l'altare ai piedi del quale era stato immolato e consigliandole di fuggire portando con s\u00e9 i tesori che da tempo aveva nascosto in un luogo segreto. Da qui la nascita di Cartagine.\nIl suo nome \u00e8 di etimologia in parte sconosciuta ma potrebbe derivare dal nome di una divinit\u00e0 cipriota, \"p'm\", e \"'lyon\", l'altissimo, essendo questo nome attestato anche in un re di Cipro, Pigmalyon.\nSecondo una versione di F\u00e9nelon Pigmalione avrebbe sposato Astarbea (\"Astarb\u00e9\"), donna empia e malvagia ancora pi\u00f9 di lui. Questa, innamorata del ricco Joazar, desiderosa di vedere salire al trono quest'ultimo, decise di far morire sia Pigmalione che i figli da lui avuti. Con false accuse di tradimento fece mettere a morte il primogenito, Fadael, e allontanare il secondogenito, Baleazarre (\"Bal\u00e9azar\"), incaricando i marinai che dovevano portarlo a Samo di ucciderlo. In seguito, uccise anche il marito, prima avvelenandolo e poi strangolandolo mentre gi\u00e0 era moribondo. Ma Baleazarre, che, gettato in mare, si era salvato, torn\u00f2 e fece giustizia."}
{"id": "1553470", "revid": "2110845", "url": "https://it.wikipedia.org/wiki?curid=1553470", "title": "Raimondo Rimondi", "text": "Biografia e attivit\u00e0 artistica.\nSi diplom\u00f2 all'Istituto d'arte di Bologna e si form\u00f2 come ceramista a Faenza. Segu\u00ec l'attivit\u00e0 di scultore, dal dopoguerra alla met\u00e0 degli anni cinquanta.\nFra le esposizioni, si ricordano la X Quadriennale di Roma (1972) e la \"Mostra del bronzetto contemporaneo italiano\" (1976).\nUna sua opera si trova nella collezione d'arte della Camera dei deputati."}
{"id": "1553471", "revid": "34928", "url": "https://it.wikipedia.org/wiki?curid=1553471", "title": "Balcazzare", "text": ""}
{"id": "1553473", "revid": "124000333", "url": "https://it.wikipedia.org/wiki?curid=1553473", "title": "Steel (rete televisiva)", "text": "Steel \u00e8 stato un canale televisivo a pagamento di Mediaset Premium (LCN 323), la piattaforma televisiva del gruppo Mediaset destinata alla televisione digitale terrestre ricevibile in Italia.\nSteel era un brand di NBCUniversal in collaborazione con Mediaset per quanto riguarda la pubblicit\u00e0 e la fiction italiana.\nStoria.\nSteel e Steel +1 inizia le trasmissioni sabato 19 gennaio 2008 alle ore 13,30 insieme a Joi, Joi +1, Mya e Mya +1. Il target del canale era principalmente rivolto ad un pubblico maschile.\nIl 1\u00ba luglio 2011 Steel +1 cessa le trasmissioni (insieme a Joi +1 e Mya +1) e la versione principale trasloca dal mux Dfree al mux Mediaset 1. Tale operazione comporter\u00e0 successivamente il blocco delle trasmissioni durante l'attivazione dei canali Premium Calcio. Con il passare del tempo il palinsesto \u00e8 stato notevolmente indebolito a causa della continua riorganizzazione editoriale di Mediaset Premium con il passaggio di molte serie agli altri canali della piattaforma. Successivamente, dal 1\u00ba gennaio 2013 viene eliminato lo spazio Syfy.\nLa mattina del 1\u00ba aprile 2013 alle 6:00, il canale chiude e si trasforma in Premium Action, che a differenza del canale precedente viene edito interamente da Mediaset senza il supporto della NBC Universal.\nSyfy.\nSyfy, noto precedentemente come Sci Fi, spazio di programmazione disponibile del canale interamente dedicato alla fantascienza, andava in onda il luned\u00ec, marted\u00ec e venerd\u00ec dalle 21:15. Nato come deriva dal canale americano Syfy (trasmesso in diversi paesi oltre gli USA come canale autonomo); \u00e8 sempre curato direttamente dalla NBC Universal come per il palinsesto di Steel.\nPalinsesto.\nIl canale trasmetteva principalmente contenuti come film, serie TV e fiction di genere thriller, horror, avventura, azione e commedia, oltre a contenuti dedicati alla fantascienza."}
{"id": "1553474", "revid": "460676", "url": "https://it.wikipedia.org/wiki?curid=1553474", "title": "Mya (rete televisiva)", "text": "Mya \u00e8 stato un canale televisivo a pagamento di Mediaset Premium, la piattaforma televisiva del gruppo Mediaset destinata alla televisione digitale terrestre ricevibile in Italia.\nIl canale trasmetteva molte serie americane di successo in anteprima assoluta e a soli pochi mesi dalla messa in onda statunitense, come \"Gossip Girl\", \"I Tudors\", \"Men in Trees\", \"The Vampire Diaries\" e \"Pretty Little Liars\".\nStoria.\nMya ha iniziato le trasmissioni il 19 gennaio 2008 alle ore 13:30 con il primo episodio di \"Gossip Girl\".\nIl 1\u00ba luglio 2011 la versione timeshift +1 (insieme a \"Steel +1\" e \"Joi +1\") ha cessato le sue trasmissioni.\nIl 23 giugno 2015 alle 06:00 il canale ha terminato le sue trasmissioni per lasciar spazio a Premium Stories, il cui palinsesto \u00e8 rimasto pressoch\u00e9 uguale a quello di Mya.\nPalinsesto.\nMya trasmetteva serie TV, soap opera e film, alcuni dei quali in prima visione, similmente a Comedy Life, emittente satellitare di Mediaset chiusa nel 2003. Inoltre trasmetteva anche film per la televisione di genere thriller e azione."}
{"id": "1553475", "revid": "767487", "url": "https://it.wikipedia.org/wiki?curid=1553475", "title": "The Alibi (film 2006)", "text": "The Alibi \u00e8 un film del 2006 diretto da Matt Checkowski e Kurt Mattila con Steve Coogan, Rebecca Romijn e James Brolin.\nIl film, conosciuto negli Stati Uniti anche come Lies and Alibis, ha avuto notevoli problemi di distribuzione uscendo direttamente \"direct-to-video\". \u00c8 stato presentato al festival CineVegas 2006.\nTrama.\nRay per mestiere fornisce alibi a uomini e donne che intendono tradire i propri partner. Da molti anni vive grazie all'infedelt\u00e0 altrui, abituato a menzogne e sotterfugi ha vissuto situazioni di ogni tipo, anche le pi\u00f9 bizzarre, ma mai si sarebbe immaginato che un giorno si sarebbe dovuto trovare un alibi per se stesso, dopo che l'amante di un suo cliente viene trovata morta e lui potrebbe essere l'unico a venire accusato. Questo dar\u00e0 vita ad un'ingarbugliata situazione in cui verranno coinvolte molte persone."}
{"id": "1553479", "revid": "1398753", "url": "https://it.wikipedia.org/wiki?curid=1553479", "title": "Premium Joi", "text": "Premium Joi (abbreviato in Joi) \u00e8 stato un canale televisivo tematico italiano edito da Mediaset e dedicato all'intrattenimento per la famiglia. Il canale era disponibile esclusivamente in Italia a pagamento sulle piattaforme Mediaset Premium, Sky Italia ed Infinity.\nStoria.\nJoi e Joi +1 iniziano le trasmissioni sabato 19 gennaio 2008 alle 13:30 su Mediaset Premium.\nIl 21 settembre 2010, in concomitanza del lancio della serie The Event, il canale subisce un restyling totale nella grafica con nuovi bumpers e jingle.\nIl 1\u00ba luglio 2011 Joi +1 (insieme a Steel +1 e Mya +1) cessa le sue trasmissioni.\nIl 1\u00ba gennaio 2013 il canale si rinnova, orientandosi verso una linea editoriale dedicata al divertimento. Molti telefilm e sitcom comiche che in precedenza venivano trasmesse su Mya o su Steel vengono spostate su Joi, facendo di esso il canale di riferimento.\nIl 1\u00ba marzo 2016 viene attivata una nuova versione timeshift del canale, \"Joi +24,\" sul canale 316 che trasmette la programmazione in differita del giorno precedente. Questa versione cessa le trasmissioni il 19 aprile 2018.\nIl 1\u00ba giugno 2018 il canale sbarca anche su Infinity nella sezione \"Canali Live\".\nIl 4 giugno 2018 il canale sbarca anche su Sky al canale 123 in alta definizione.\nDa aprile 2019 il canale diventa disponibile anche su Sky Go.\nDopo la chiusura di Mediaset Premium, avvenuta il 1\u00ba giugno 2019, il canale continua a trasmettere su Infinity e Sky.\nIl 17 giugno 2019, per\u00f2, ne viene annunciata la chiusura, avvenuta il 1\u00ba luglio. Parte della sua programmazione viene cos\u00ec trasferita su Premium Stories.\nPalinsesto.\nJoi trasmetteva serie tv anche con doppio audio (non sempre disponibile)."}
{"id": "1553480", "revid": "143298", "url": "https://it.wikipedia.org/wiki?curid=1553480", "title": "Libro degli islandesi", "text": ""}
{"id": "1553482", "revid": "767487", "url": "https://it.wikipedia.org/wiki?curid=1553482", "title": "Come un vecchio incensiere all'alba di un villaggio deserto", "text": "Come un vecchio incensiere all'alba di un villaggio deserto \u00e8 il secondo album discografico del cantautore italiano Alan Sorrenti, pubblicato nel 1973 dall'etichetta discografica Harvest Records.\nDescrizione.\nIl disco prosegue la sperimentazione musicale vicina al rock progressivo inaugurata l'anno precedente con l'album \"Aria\".\nTra i numerosi ospiti appaiono Francis Monkman dei Curved Air al VCS3 e David Jackson dei Van Der Graaf Generator al flauto. Nel disco appare anche un contrabbassista di nome Ron Mathienson (\u00e8 probabile che si tratti del noto jazzista inglese Ron Mathewson) e Toni Marcus, violinista statunitense.\nTracce.\nTesti e musiche di Alan Sorrenti."}
{"id": "1553494", "revid": "115549", "url": "https://it.wikipedia.org/wiki?curid=1553494", "title": "Torino Football Club 1906 1909-1910", "text": ""}
{"id": "1553496", "revid": "115549", "url": "https://it.wikipedia.org/wiki?curid=1553496", "title": "Torino Football Club 1906 1910-1911", "text": ""}
{"id": "1553498", "revid": "115549", "url": "https://it.wikipedia.org/wiki?curid=1553498", "title": "Torino Football Club 1906 1911-1912", "text": ""}
{"id": "1553499", "revid": "115549", "url": "https://it.wikipedia.org/wiki?curid=1553499", "title": "Torino Football Club 1906 1926-1927", "text": ""}
{"id": "1553500", "revid": "115549", "url": "https://it.wikipedia.org/wiki?curid=1553500", "title": "Torino Football Club 1906 1927-1928", "text": ""}
{"id": "1553501", "revid": "115549", "url": "https://it.wikipedia.org/wiki?curid=1553501", "title": "Torino Football Club 1906 1928-1929", "text": ""}
{"id": "1553504", "revid": "115549", "url": "https://it.wikipedia.org/wiki?curid=1553504", "title": "Torino Football Club 1906 1929-1930", "text": ""}
{"id": "1553506", "revid": "115549", "url": "https://it.wikipedia.org/wiki?curid=1553506", "title": "Torino Football Club 1906 1930-1931", "text": ""}
{"id": "1553507", "revid": "115549", "url": "https://it.wikipedia.org/wiki?curid=1553507", "title": "Torino Football Club 1906 1935-1936", "text": ""}
{"id": "1553509", "revid": "115549", "url": "https://it.wikipedia.org/wiki?curid=1553509", "title": "Torino Football Club 1906 1941-1942", "text": ""}
{"id": "1553512", "revid": "87483481", "url": "https://it.wikipedia.org/wiki?curid=1553512", "title": "Carovane", "text": ""}
{"id": "1553513", "revid": "1452073", "url": "https://it.wikipedia.org/wiki?curid=1553513", "title": "Poliedro di Cs\u00e1sz\u00e1r", "text": "In geometria solida il poliedro di Cs\u00e1sz\u00e1r \u00e8 un poliedro con 7 vertici, 21 spigoli e 14 facce triangolari.\nIl poliedro deve il proprio nome al matematico ungherese \u00c1kos Cs\u00e1sz\u00e1r, che lo ha introdotto.\nPropriet\u00e0.\nIl poliedro di Cs\u00e1sz\u00e1r \u00e8 un poliedro \"privo di diagonali\", in cui cio\u00e8 ogni coppia di vertici \u00e8 collegata da uno spigolo; un altro poliedro con questa caratteristica \u00e8 il tetraedro. \nI \"v\" vertici e gli \"s\" spigoli di un poliedro privo di diagonali identificano un grafo completo e sono legati dalla relazione formula_1.\nLa superficie del poliedro di Cs\u00e1sz\u00e1r \u00e8 topologicamente equivalente a quella di un toro. Sulla superficie del toro \u00e8 perci\u00f2 possibile realizzare un grafo completo con 7 vertici.\nIl poliedro duale del poliedro di Cs\u00e1sz\u00e1r \u00e8 il poliedro di Szilassi."}
{"id": "1553514", "revid": "56620", "url": "https://it.wikipedia.org/wiki?curid=1553514", "title": "Racconti del vento", "text": "Racconti del vento \u00e8 composto da dieci favole raccolte da Paolo Valente nei villaggi del Benin, l'ex Dahomey, piccolo Paese dell'Africa occidentale.\nI racconti tradizionali, interamente riformulati dall'autore, appartengono alle diverse culture delle quali si compone la societ\u00e0 beninese. In particolare fanno riferimento all'etnia bariba che si trova nel nord del Paese.\nIl volume (secondo classificato al premio Giovanni Arpino, a Bra, edizione 2008) \u00e8 edito dalle edizioni San Paolo, Milano 2007."}
{"id": "1553515", "revid": "1543377", "url": "https://it.wikipedia.org/wiki?curid=1553515", "title": "F-Secure", "text": "F-Secure plc (precedentemente chiamata Data Fellows) \u00e8 un'azienda di prodotti software antivirus e per la sicurezza dei computer, che ha sede a Helsinki, Finlandia. L'azienda possiede numerose filiali negli Stati Uniti e in Giappone, dove operano analisti di antivirus e viene sviluppato il software. F-Secure Corp. \u00c8 quotata alla Borsa di Helsinki con il simbolo FSC.\nMikko Hypp\u00f6nen \u00e8 il \"chief technical officer\" della compagnia, nonch\u00e9 responsabile del reparto sviluppo.\nF-Secure compete nell'industria degli AntiVirus contro Avira, Kaspersky, McAfee, Panda Security, Sophos e Symantec tra gli altri.\nProdotti.\nLa compagnia vende software per la sicurezza per combattere i codici maligni su diverse piattaforme:\nI prodotti F-Secure per i PC denominato CounterSign, una tecnologia antivirus esclusiva basata su un motore di scansione multiplo per l'identificazione dei malware e degli adware come pure la detenzione dei rootkit. F-Secure ha sottoscritto contratti OEM con diversi produttori di prodotti per la sicurezza per integrare tecnologie di rilevamento efficaci nelle sue offerte, inclusa la cooperazione di lunga data con Kaspersky Lab, Russia.\nF-Secure \u00e8 storicamente legata alla FRISK Software International, una compagnia situata in Islanda, che produce l'antivirus F-Prot. L'originale F-Prot riuniva esperti e ricercatori di antivirus islandese, finlandesi e americani che si divisero nei primi anni novanta e le compagnie risultanti si divisero il mercato globale. All'inizio i prodotti Data Fellows furono denominati come \"F-Prot Professional\". A partire dal 2006, la possibilit\u00e0 di rilevazione dei macro-virus del motore di scansione di F-prot Frisk era ancora presente nei prodotti F-Secure.\nNel novembre 2005, F-Secure acquist\u00f2 ROMmon, un gruppo per la sicurezza informatica per il controllo delle email spam, attacchi di sistemi e abuso della rete.\nShaw Secure.\nIn abbinamento con Internet via cavo di Shaw, i clienti ricevono un programma fatto da F-Secure, che \u00e8 essenzialmente lo stesso delle altre applicazioni F-Secure.\nF-Secure inoltre contribuisce ad oltre 140 suite di sicurezza, come Charter Communications, Dish Network, Cincinnati Bell, Embarq, Liberty Media, Cogeco, France Telecom, Deutsche Telekom e Optusnet.\nRiconoscimenti.\nNel 2006, F-Secure Anti-Virus ricevette il TopTenReviews Bronze Award.\nF-Secure Anti-Virus 2007 vinse il test di MikroBitti dei software antivirus, contro Norton, McAfee, Panda e TrendMicro.\nL'azienda fu riconosciuta come il numero uno nel Consumer Reports 2006 Security Round Up."}
{"id": "1553526", "revid": "363629", "url": "https://it.wikipedia.org/wiki?curid=1553526", "title": "Snifter", "text": "Lo snifter (sinonimi: napol\u00e8on, balloon) \u00e8 un tipo di bicchiere a stelo, con un vetro sottile di cui il vaso principale ha una parte inferiore larga che restringe alla parte superiore. Tante industrie della birra usano produrre questi bicchieri con impresso il proprio marchio di birra prodotta.\nUtilizzo.\nViene usato spesso per servire del Brandy o del Cognac. La grande area aiuta a volatilizzare l'aroma del brandy, mentre l'apertura stretta contribuisce ad intrappolare l'aroma della bevanda nel bicchiere. Il bicchiere pu\u00f2 solitamente tenere fra 180-240 ml (6-8 once) ma per gustare meglio il prodotto si dovrebbe versare soltanto 60-90 ml (2-3 once) ogni volta. Si impugna appoggiando il calice sul palmo della mano; questo contribuisce a riscaldare leggermente il liquore e quindi anche a sprigionarne l'aroma.\nEspressione.\n\"Snifter\" \u00e8 inoltre un'espressione britannica che indica una piccola quantit\u00e0 di alcool in un bicchiere."}
{"id": "1553529", "revid": "287204", "url": "https://it.wikipedia.org/wiki?curid=1553529", "title": "Turnu Ro\u0219u (passo)", "text": "Il passo di Turnu Ro\u015fu che in lingua rumena si legge \"Pasul Turnu Ro\u015fu\" ed in ungherese si legge \"V\u00f6r\u00f6storonyi-szoros\" \u00e8 un passo di montagna dei Carpazi meridionali della Romania, che collega il distretto di V\u00e2lcea in Valacchia con quello di Sibiu in Transilvania. \nSi trova lungo il fiume Olt, che attraversa appunto i Carpazi da nord a sud, dalla Transilvania alla Vallachia."}
{"id": "1553534", "revid": "233579", "url": "https://it.wikipedia.org/wiki?curid=1553534", "title": "Ntare V", "text": ""}
{"id": "1553535", "revid": "767487", "url": "https://it.wikipedia.org/wiki?curid=1553535", "title": "Un colpo di fortuna (film 1937)", "text": "Un colpo di fortuna (\"Easy Living\") \u00e8 un film del 1937 diretto da Mitchell Leisen. Il film \u00e8 noto in Italia anche con il titolo Che bella vita.\nTrama.\nIl banchiere J.B.Ball, noto anche come \"il leone di Wall Street\", litiga con il giovane figlio John Jr., che, stanco di vivere tra gli agi, abbandona la casa per cercare di tirare avanti da solo, e con la moglie, che ha comprato l'ennesima inutile pelliccia di zibellino. Il marito insegue cos\u00ec la moglie fin sopra l'attico e, agguantato lo zibellino, lo scaraventa in strada. Il caso vuole che lo zibellino finisca sulla testa della giovane stenografa Mary Smith. La ragazza, vivace e un po' pasticciona, si ferma cos\u00ec sotto l'appartamento di Ball per restituire lo zibellino, ma lo scontroso banchiere le dice di tenerselo e, anzi, la conduce anche presso una modista, dove le compra un cappello da abbinare alla pelliccia prima di salutare Mary e prendere la propria strada.\nNel frattempo il gestore del negozio, convinto di avere per le mani un'occasione ghiotta, contatta il proprietario di un albergo famoso ma in rovina, Mr. Louis Louis, un francese isterico e buffo, che non a caso \u00e8 in debito di alcune centinaia di dollari col banchiere Ball. Quello che Louis sta cercando di fare infatti \u00e8 trovare clienti facoltosi da trascinare nel suo albergo, per ridare prestigio alla struttura e poter restituire i soldi a Ball.\nNel frattempo, Mary Smith viene licenziata a causa delle vecchie colleghe diventate verdi d'invidia alla vista dello zibellino e torna al suo appartamento, pi\u00f9 povera e sfiduciata che mai. \u00c8 in questo momento che le arriva un invito formale a raggiungere l'albergo di Louis Louis. Mary segue le indicazioni e ben presto si ritrova, completamente ignara dei motivi, a occupare l'appartamento reale dell'albergo e, man mano che in citt\u00e0 si sparge la voce che la ragazza \u00e8 l'amante di J.B.Ball, a ricevere regali e proposte da parte dei capi delle pi\u00f9 importanti industrie di gioielli, abiti, automobili.\nA ingarbugliare ancora pi\u00f9 la situazione arriva John Ball Jr., che intanto ha cominciato a lavorare come cameriere in un take-away, e che Mary incontra per puro caso, mentre sta andando a cercare una cena economica. I due ragazzi diventano amici e nel frattempo a Mary, scambiata ancora una volta per l'amante di J.B.Ball, arrivano addirittura richieste di suggerimenti sull'andamento delle borse. A rispondere per conto suo \u00e8 Ball Jr., senza sapere che, al contrario dei pronostici del padre, il suo suggerimento far\u00e0 fruttare in borsa milioni di dollari. Mary Smith si trova improvvisamente ricchissima, ma quando scopre che John Jr. (che nel frattempo si \u00e8 perdutamente innamorato di lei), spacciatosi sempre per un ragazzo povero e in cerca di fortuna, \u00e8 in realt\u00e0 il figlio del leone di Wall Street, si indigna e scappa via.\nLa serie di malintesi si conclude con l'intervento di J.B.Ball, che spiega a tutti cosa \u00e8 accaduto in realt\u00e0, smentisce le voci di infedelt\u00e0 coniugale, manda la polizia a recuperare Mary, e si riconcilia col figlio, che diventa addirittura suo socio in affari. E, naturalmente, sono fiori d'arancio per John Jr. e Mary Smith."}
{"id": "1553538", "revid": "124981138", "url": "https://it.wikipedia.org/wiki?curid=1553538", "title": "Sicral 1", "text": "Sicral 1 \u00e8 stato un satellite militare per telecomunicazioni delle forze armate italiane facente parte del Sistema Italiano per Comunicazioni Riservate ed Allarmi. A seguito della sua dismissione nel maggio 2021, il sistema Sicral rimane composto dai satelliti Sicral 1B e Sicral 2, da una stazione a terra e dai terminali degli utilizzatori.\nSatellite.\nSicral 1 \u00e8 stato il primo satellite militare italiano. \u00c8 stato costruito su incarico del Ministero della Difesa italiano dal consorzio SITAB: Alenia Spazio (70%) ha costruito il satellite, Avio (20%) si \u00e8 occupata del sistema di propulsione e Telespazio (10%) ha realizzato il Centro di Gestione e Controllo a Vigna di Valle, a nord di Roma. Il satellite fu portato nello spazio il 7 febbraio 2001 assieme allo Skynet 4F dal vettore Ariane 4 e posizionato nella sua orbita geostazionaria a 16,2\u00b0 est. Il Sicral 1, con una massa di 2.596\u00a0kg, comunicava sulle frequenze SHF, EHF e UHF. Complessivamente c'erano 9 transponder a disposizione. Il satellite regolava in modo sicuro le comunicazioni tra il Centro di Gestione e Controllo e navi, aerei e le forze armate terrestri in movimento.\nNel maggio 2021, dopo 20 anni di servizio, \u00e8 stato disattivato e spostato in un'orbita di parcheggio.\nSuccessore.\nNel 2006 \u00e8 stato firmato dal Ministero della Difesa italiano un contratto per la costruzione di un altro satellite per telecomunicazioni con la denominazione Sicral 1B, che \u00e8 stato lanciato in orbita il 20 aprile 2009 da Sea Launch.\nIl suo successore, denominato Sicral 2, \u00e8 stato immesso in orbita il 26 aprile 2015, per un'operativit\u00e0 stimata in 15 anni."}
{"id": "1553539", "revid": "104458", "url": "https://it.wikipedia.org/wiki?curid=1553539", "title": "Lingua trace", "text": ""}
{"id": "1553548", "revid": "59976", "url": "https://it.wikipedia.org/wiki?curid=1553548", "title": "SICRAL 1", "text": ""}
{"id": "1553552", "revid": "838137", "url": "https://it.wikipedia.org/wiki?curid=1553552", "title": "Lucio Fabio Giusto", "text": "Biografia.\nFabio Giusto segu\u00ec il normale cursus honorum e divenne \"console suffectus\" nel 102. Fu nominato governatore della provincia di Mesia inferiore attorno al 103/104. All'inizio della seconda campagna dacica di Traiano del 105, fu attaccato dal re dei Daci, Decebalo, ma riusc\u00ec a respingerlo, probabilmente presso il vallo della Dobrugia, e grazie all'accorrente esercito, guidato dallo stesso imperatore Traiano."}
{"id": "1553553", "revid": "228587", "url": "https://it.wikipedia.org/wiki?curid=1553553", "title": "Monte Nebo", "text": "Il monte Nebo (ebraico \u05d4\u05b7\u05e8 \u05e0\u05b0\u05d1\u05d5\u05b9, \"Har N\u0259v\u014d\", ) \u00e8 una cresta montuosa alta circa 817 metri s.l.m., in quella che \u00e8 attualmente la Giordania occidentale. La vista dalla sua sommit\u00e0, nei pressi del villaggio di Faysaliyya (7\u00a0km a ovest di Madaba) permette di godere del panorama della Terra Santa e, a settentrione, una pi\u00f9 limitata visuale della valle del Giordano. La citt\u00e0 cisgiordanica di Gerico \u00e8 normalmente visibile dalla vetta, come pure Gerusalemme nelle giornate nitide.\nSignificato religioso.\nEbraismo e Cristianesimo.\nSecondo il capitolo conclusivo del Deuteronomio, il monte Nebo \u00e8 quello sul quale il profeta ebraico Mos\u00e8 ebbe la visione della Terra Promessa che Dio aveva destinato al Suo Popolo Eletto.\nSecondo le tradizioni ebraico-cristiane, Mos\u00e8 fu sepolto su questa montagna dallo stesso Dio, ma il sito rimase sconosciuto. Gli studiosi seguitano a discettare se la montagna attualmente nota come Nebo sia la stessa montagna cui ci si riferisce nella Torah.\nNel paganesimo cananeo.\nIl monte Nebo, oltre a simboleggiare uno dei luoghi pi\u00f9 santi della Bibbia, dai tempi pre biblici, la montagna era considerata la dimora di Baal, figlio di El, dio del cielo e del tuono. Altre fonti lo collocano sul monte Casio, altre ancora presso la vetta della montagna dell'Hermon, considerata casa anche del dio Urrita Teshub. Dagli antichi ebrei era infatti chiamato \"Monte Ba'al Hermon\"\nStoria.\nL'esistenza di una chiesa, del IV secolo, in questo luogo fu menzionata per la prima volta dalla famosa pellegrina romana Etheria o Egeria che, recatavisi in pellegrinaggio nel 393, nel diario del suo viaggio descrive con dovizia di particolari santuari e riti religiosi della Terra Santa. Nel V secolo fu aggiunta una navata, seguita dalla prima cappella del Battistero, ornata di mosaici, nel 530, e della basilica principale, portata a termine nel 597. Nel medesimo periodo, attorno alla chiesa, fu costruito un grande monastero bizantino. Gi\u00e0 a quel tempo monte Nebo era una meta di pellegrinaggio; infatti una strada romana lo aveva collegato alla strada principale che attraversava la regione. La chiesa fu abbandonata, nel XVI secolo, e poi riscoperta attraverso i racconti di viaggio dei pellegrini del IV e V secolo.\nNel 1932, i Francescani acquistarono il sito e avviarono i lavori di scavo che portarono alla scoperta delle rovine e ricostruirono gran parte dell'edificio della basilica.\nIl 9 marzo 2000, papa Giovanni Paolo II visit\u00f2 il sito durante il suo pellegrinaggio in Terrasanta (il monte Nebo \u00e8 uno dei pi\u00f9 importanti siti cristiani in Giordania). Durante la sua visita egli ha piantato un albero di ulivo a fianco della cappella bizantina come simbolo di pace.\nLa scultura cruciforme con serpenti di rame intrecciati sopra il monte Nebo \u00e8 stata creata dall'artista fiorentino Gian Paolo Fantoni. Ricorda il Nehushtan, il bastone di Mos\u00e8, guardando il quale il popolo di Israele veniva salvato dal morso dei serpenti incontrati nel deserto. \u00c8 immagine di Cristo crocifisso Salvatore del Mondo. (Giovanni, 3:14).\nIl 9 maggio 2009 anche papa Benedetto XVI ha visitato il sito, nel corso del suo viaggio apostolico in Terra Santa.\nArcheologia.\nSul punto pi\u00f9 elevato della montagna, Syagha, una delle cinque cime del monte, sono stati scoperti nel 1933 i resti di una chiesa e di un monastero. La chiesa era stata costruita una prima volta nella seconda met\u00e0 del IV secolo per commemorare il posto in cui Mos\u00e8 mor\u00ec. La chiesa rispetta la pianta tipica della basilica. Essa fu ampliata nel tardo V secolo e ricostruita del 597. Sei tombe sono state scoperte incavate nella roccia naturale al di sotto del pavimento a mosaico della chiesa. Nella cappella moderna un presbiterio edificato per proteggere il sito e per provvedere uno spazio per le devozioni, si possono vedere i resti de mosaici floreali costruiti in diversi periodo storici. Il pi\u00f9 antico di essi \u00e8 un pannello con una finta croce, ora collocato a est, sul muro meridionale. La maggior parte dei reperti scoperti \u00e8 stata opera della lunga campagna di scavi condotta da padre Michele Piccirillo.\nIl memoriale di Mos\u00e8.\nLa basilica conserva le sezioni pi\u00f9 antiche dell'intero complesso: la navata e il presbiterio sono del 597, sulle fondamenta della chiesa del IV secolo.\nA terra si conserva un mosaico di 9\u00a0m. x 3\u00a0m, un tempo parte dell'antico battistero e raffigurante scene di caccia e di pascolo, intervallate da un assortimento di animali africani."}
{"id": "1553555", "revid": "38275", "url": "https://it.wikipedia.org/wiki?curid=1553555", "title": "M4 High speed tractor", "text": ""}
{"id": "1553564", "revid": "729019", "url": "https://it.wikipedia.org/wiki?curid=1553564", "title": "H\u00e9ctor Guerrero (wrestler)", "text": "Ha lavorato nella Total Nonstop Action Wrestling come commentatore (color commentator) in lingua spagnola, e road agent tra il 2007-2015. Nel corso della sua lunga carriera ha lottato nell'American Wrestling Association e nella National Wrestling Alliance, oltre che nel circuito indipendente. \u00c8 il fratello maggiore di Eddie Guerrero.\nCarriera.\nH\u00e9ctor nacque a Citt\u00e0 del Messico, ma la sua famiglia si trasfer\u00ec ben presto a El Paso, in Texas. Guerrero frequent\u00f2 la University of Texas at El Paso, acquisendo un dottorato in educazione fisica. Nato in una storica famiglia di wrestler, si allenava frequentemente insieme al padre, Gory, e debutt\u00f2 sul ring nel 1973 usando il nome \"H\u00e9ctor Guerrero\". Ad inizio carriera, lott\u00f2 principalmente in California, spesso in incontri di coppia con i fratelli Chavo Guerrero Sr. e Mando.\nNella met\u00e0 degli anni ottanta, Guerrero lott\u00f2 nella National Wrestling Alliance militando nella Jim Crockett Promotions con l'identit\u00e0 del lottatore mascherato Lazer-Tron. Guerrero fece coppia con Jimmy Valiant in un feud che li vide contrapposti ai New Breed. Successivamente Guerrero si scontr\u00f2 con Denny Brown per il titolo NWA World Junior Heavyweight Championship, e form\u00f2 un tag team insieme a Manny Fernandez chiamato \"The Latin Connection\" fino a quando Fernandez si rivolt\u00f2 contro di lui durante un match con Rick Rude e Paul Jones. Verso la fine degli anni ottanta, Guerrero lott\u00f2 nella American Wrestling Association, vincendo l'AWA World Tag Team Championship in coppia con Dr. D.\nWorld Wrestling Federation: The Gobbledy Gooker (1990).\nNei mesi precedenti il ppv Survivor Series 1990, nei programmi televisivi WWF apparve di frequente un gigantesco e misterioso uovo, che avrebbe rivelato la propria sorpresa durante l'evento. La sera dello show, dall'uovo dischiusosi, usc\u00ec fuori The Gobbledy Gooker, lo stesso Guerrero con indosso un vistoso costume da tacchino). La reazione del pubblico alla ridicola gimmick fu estremamente negativa, con praticamente tutti gli spettatori intenti a fischiare il buffo personaggio mentre danzava sul ring insieme all'annunciatore \"Mean\" Gene Okerlund. I telecronisti dell'evento, Gorilla Monsoon e \"Rowdy\" Roddy Piper cercarono al loro meglio di simulare entusiasmo e di sembrare divertiti dallo spettacolo. Il bizzarro personaggio fece qualche altra sporadica apparizione in dei filmati promozionali dopo le Survivor Series, prima di sparire del tutto dagli schermi. Da allora fan ed addetti ai lavori si chiedono ancora se Gobbledy Gooker avrebbe veramente dovuto essere una nuova gimmick per un lottatore, poi scartata per le reazioni estremamente negative riscontrate, oppure un semplice scherzo dei vertici WWF.\nQualche anno dopo, \"WrestleCrap\" avrebbe utilizzato il nome \"Gooker Award\", per presentare i premi assegnati alle peggiori gimmick, storyline, o eventi del mondo del wrestling.\nDopo la cancellazione del personaggio la WWF non lo menzion\u00f2 pi\u00f9 per pi\u00f9 di dieci anni. Nel corso dello show \"WWE Legends\", Pat Patterson svel\u00f2 che era stata di Vince McMahon l'idea di Gobbledy Gooker. Nei primi anni 2000, la WWF inizi\u00f2 a guardare con ironia al proprio passato. The Gobbledy Gooker venne resuscitato in occasione di \"WrestleMania X-Seven\" per partecipare alla \"Gimmick Battle Royal\", una battle royal speciale alla quale parteciparono esclusivamente wrestler anziani, per la maggior parte ritiratisi dall'attivit\u00e0, che avevano interpretato in carriera le gimmick pi\u00f9 strambe ed appariscenti della federazione. Sebbene il costume fosse differente rispetto all'originale, e la scritta in sovrimpressione storpi\u00f2 il nome del personaggio in \"Gobbley Gooker\", H\u00e9ctor Guerrero indoss\u00f2 nuovamente il costume da tacchino per l'occasione. Per la cronaca, venne eliminato per secondo dalla battle royal tra le ovazioni del pubblico.\nQuando \"Mean\" Gene Okerlund venne ammesso nella WWE Hall of Fame nel 2006, ricordando il passato, conferm\u00f2 inavvertitamente il fatto che ci fosse H\u00e9ctor Guerrero nel costume di Gobbledy Gooker, dicendo: \"\u00abH\u00e9ctor, ci siamo divertiti un sacco, ma ormai \u00e8 acqua passata\u00bb.\"\nIl 29 novembre 2013, The Gobbledy Gooker apparve nel backstage di \"WWE Smackdown\" durante un party \"post Giorno del Ringraziamento\" tenuto dal General Manager di Smackdown Vickie Guerrero.\nCarriera successiva.\nGuerrero apparve nella Smoky Mountain Wrestling di Jim Cornette per un breve periodo nel biennio 1992-1993.\nNel 1995 si spost\u00f2 nella Extreme Championship Wrestling, sfidando senza successo 2 Cold Scorpio per il titolo ECW Television Championship durante il ppv \"Return of The Funker\".\nNel 1997 fu la volta della World Championship Wrestling, dove Guerrero affront\u00f2 il fratello Eddie. Perso l'incontro, H\u00e9ctor lasci\u00f2 la federazione. Eddie Guerrero afferm\u00f2 nella sua autobiografia che H\u00e9ctor aveva lasciato la WCW perch\u00e9 era insoddisfatto del modo nel quale veniva trattato dalla dirigenza.\nTotal Nonstop Action Wrestling (2007-2015).\nIl 1\u00ba marzo 2007, la Total Nonstop Action Wrestling annunci\u00f2 che Guerrero era stato ingaggiato dalla TNA come commentatore in lingua spagnola e road agent.\nIl 1\u00ba maggio 2008, Guerrero accett\u00f2 l'offerta dei Latin American Xchange (LAX) di diventare il loro nuovo manager, capo e mentore. L'11 maggio 2008, Guerrero guid\u00f2 i LAX a tre vittorie consecutive del TNA World Tag Team Championship. Interfer\u00ec anche nel secondo e nel terzo match, prima aiutando Homicide a schienare A.J. Styles, e poi togliendo Johnny Devine dall'angolo del Team 3D.\nIl 25 settembre 2008, durante una puntata di \"Impact!\", Guerrero, Homicide e Hernandez lottarono contro i Beer Money, Inc. (Robert Roode, James Storm &amp; Jacqueline) in un \"Loser's Manager Leaves Town\" Match a 6 contendenti. L'incontro termin\u00f2 quando Roode schien\u00f2 Hernandez. Come risultato Guerrero non pot\u00e9 pi\u00f9 essere il manager di Homicide &amp; Hernandez in TNA.\nDopo aver lasciato i LAX, Guerrero torn\u00f2 a ricoprire nuovamente il ruolo di commentatore.\nNel 2015, dopo 8 anni lascia la federazione."}
{"id": "1553565", "revid": "122839628", "url": "https://it.wikipedia.org/wiki?curid=1553565", "title": "Luigi Silori", "text": "Biografia.\nL'infanzia e l'adolescenza.\nLuigi Silori nacque a Roma, da un'antica stirpe umbra, nel 1921. Il padre, Fernando, era il primogenito di una famiglia di proprietari terrieri, dediti soprattutto all'olivicoltura e alla produzione di olio nella zona di Stifone; la madre, Antonietta Pacchelli, dal carattere forte, nonostante avesse sposato un esponente di una famiglia benestante, si laure\u00f2 in pedagogia e si dedic\u00f2 all'insegnamento per tutta la vita. Trascorse l'infanzia e l'adolescenza nel quartiere Trieste, dapprima a via Clitumno, poi a viale Gorizia, in una grande casa - biblioteca dove visse per quasi cinquanta anni, fino alla morte.\nTerminata la scuola dell'obbligo, frequent\u00f2 il Liceo Torquato Tasso, dove ebbe come compagni di classe, fra gli altri, Vittorio Gassman, con cui svilupp\u00f2 una buona amicizia che resistette al tempo, e Luigi Squarzina. In quegli anni, ancora spensierati, il giovane Silori affin\u00f2 le sue innate qualit\u00e0 di pianista e scrisse alcuni testi teatrali, che furono pubblicati su riviste \"minori\". Nel luglio del 1940 consegu\u00ec la maturit\u00e0 classica e si iscrisse alla Facolt\u00e0 di Lettere dell'Universit\u00e0 La Sapienza di Roma, ma il richiamo alle armi lo costrinse a sospendere di fatto gli studi e a trasferirsi a Nocera Inferiore per svolgere il corso di allievo ufficiale.\nL'esperienza della guerra e la prigionia in Germania.\nTerminato il corso militare, con il grado di sottotenente di artiglieria, a 19 anni fu inviato in Grecia con il 33\u00ba Reggimento, a comandare una batteria di mortai. Quel reggimento, all'inizio del 1941, aggregandosi con altri reparti, form\u00f2 la Divisione Acqui, di stanza sull'isola di Cefalonia, nel Mar Ionio. Dopo l'armistizio dell'8 settembre 1943, i militari italiani dell'isola, di fronte all'ultimatum tedesco che li metteva di fronte alla scelta di consegnare le armi e arrendersi o di essere fucilati, decisero di combattere, ma dopo alcuni giorni di dura battaglia, furono sopraffatti dalle pi\u00f9 attrezzate truppe tedesche, aiutate anche dalla loro Marina.\nI tragici eventi di quei giorni sono passati alla storia come l'Eccidio di Cefalonia e quella pagina fu considerata come il primo atto di \"resistenza militare\" italiana ai tedeschi. Silori fu uno dei pochi ufficiali sopravvissuti al massacro che, una volta catturati, poich\u00e9 si rifiutarono di collaborare con il Terzo Reich, furono deportati in Germania come prigionieri \"traditori badogliani\". In questa particolare condizione di Internati Militari Italiani, cio\u00e8 soggetti a un regime giuridico non previsto dalle convenzioni, gli italiani si trovarono in un limbo legato all'arbitrio totale dei tedeschi, senza neppure l'assistenza della Croce Rossa.\nSilori trascorse circa venti mesi nel campo di prigionia di Fullen, detto \u201cil campo della morte\u201d, in quella che allora era la \"Westfalia\", vicino al confine con i Paesi Bassi, dove venne liberato - il 5 aprile 1945 - dalle truppe canadesi che scoprirono un lager abbandonato dai tedeschi e occupato ormai da qualche centinaio di derelitti umani, in prevalenza italiani e sovietici.\nL'immediato dopoguerra.\nTornato in Italia verso la fine del 1945, si spos\u00f2 con la giovane fidanzata Daisy, figlia dell'attrice Tina Xeo, che lo aveva atteso per tutti gli anni della guerra, e, ripresi gli studi, si laure\u00f2 in lettere alla Sapienza di Roma, iniziando poi un impegno universitario come assistente di Giuseppe Ungaretti, intorno al quale mossero i loro primi passi nel mondo della cultura personalit\u00e0 come Leone Piccioni, Antonio Santoni Rugiu, Mario Petrucciani, Elio Filippo Accrocca, Raffaello Brignetti e altri. In quegli anni, tra il 1949 e il 1954, dette ulteriore corpo alle sue qualit\u00e0 di pianista, che si erano manifestate sin dall'adolescenza, avvicinandosi al Jazz. Entra anche timidamente nel mondo del cinema, frequentando i circoli intellettuali dell'Italia liberata, in particolare i gruppi di giovani intorno al cinema neorealista e al teatro \u201cverista\u201d.\nNel 1949 inizi\u00f2 a collaborare alla Radio come critico letterario e teatrale. Tre anni dopo, scrisse \"Terremoti per Erasmo\", un testo teatrale surreale che, andato in onda il 20 giugno del 1953, inaugur\u00f2 una lunga serie di radiodrammi scritti da Silori, il pi\u00f9 famoso dei quali fu \"Stagione sulle baracche\", pluripremiato, che - dopo la prima messa in onda del 23 ottobre 1954 - venne replicato decine di volte in Italia e, tradotto e adattato, in vari paesi europei. Scrisse anche un paio di importanti saggi critici su Eduardo De Filippo, uno studio filologico sulla poesia del Belli e collabor\u00f2 con regolarit\u00e0 alla rivista \"Belfagor\".\nGli \"anni della televisione\".\nNel 1954, il nuovo amministratore delegato della RAI, Filiberto Guala (che sei anni dopo si ritirer\u00e0 a vita religiosa ritirandosi come novizio nel Convento dei Padri Trappisti di Frattocchie), volle svecchiare l'ambiente conservatore e troppo \u201cpiemontese\u201d dell'ex EIAR portando nell'allora nascente agone televisivo un gruppo di giovani intellettuali, prevalentemente docenti universitari, di varia estrazione culturale e collocazione politica. Alcuni di essi, tra cui Umberto Eco, Furio Colombo e Gianni Vattimo, furono dapprima formati tramite un corso tenuto dal dirigente RAI Pier Emilio Gennarini (e per questo furono battezzati \u2018'i corsari'\u2019), mentre un altro piccolo nucleo di trentenni - tra cui Leone Piccioni, Emilio Garroni, Antonio Santoni Rugiu e lo stesso Silori - venne direttamente lanciato a operare sul nuovo mezzo, dove, affiancandosi ai \u201ccorsari\u201d, segner\u00e0 la politica editoriale della RAI per circa un ventennio, apportando \u00abuna capacit\u00e0 inventiva e una vivacit\u00e0 produttiva come solo una ciurma di giovani eterogenei ed estranei all'ambiente paludato del gran corpo dell'azienda avrebbe potuto\u00bb.\nFino a quel momento, l'unica trasmissione televisiva sui libri era stata \"Il commesso di libreria\", di Franco Antonicelli, che and\u00f2 in onda in sette puntate, tra il 13 dicembre 1953 e il 21 aprile 1954. Gi\u00e0 nell'estate 1955, Silori fu chiamato come redattore di un nuovo quindicinale culturale, \"In libreria\", che and\u00f2 in onda per alcuni mesi. Per quasi tutto il 1956, Silori fu direttore di \"Enciclopedia TV\", che presto cambi\u00f2 nome in \"Dizionario delle idee correnti\". Nell'autunno di quell'anno, a Silori fu affidata una rubrica di \u00ablibri, autori, avvenimenti culturali in Italia e fuori\u00bb, battezzata \"Decimo migliaio\", a cui collaborava anche Emilio Garroni, che and\u00f2 in onda con periodicit\u00e0 quindicinale, ma in modo irregolare, fino a met\u00e0 1958 per una sessantina di puntate. Contemporaneamente, tra il 1957 e il 1958, Silori cur\u00f2 una trasmissione per ragazzi, \"Incontri con gli scrittori di teatro\".\nIn seguito, fino al 1973, Silori apparir\u00e0 in video in altre - pi\u00f9 o meno - seicento occasioni, in programmi diversi, dei quali fu anche ideatore e, non raramente, regista. Con il suo modo di presentare libri in TV fece scuola e il suo nome fu spesso richiamato dai critici come il Bernard Pivot (l'autore del celeberrimo francese \"Apostrophe\"), italiano, nonostante Silori avesse realizzato i suoi programmi culturali due decenni prima dell'epigono francese. A riprova di ci\u00f2, sta la collocazione nelle fasce serali e di massimo ascolto che ebbero alcune sue trasmissioni di maggior successo, quali \"Libri per tutti\" e \"Segnalibro\".. Oltre ai programmi strutturati di novit\u00e0 librarie, Silori present\u00f2 in TV molte opere filmate, concorrenti al Prix Italia; inoltre, nella prima met\u00e0 degli anni Sessanta, cur\u00f2 un breve inserto di 10 minuti nella fascia preserale dal titolo \"Lei e gli altri\", mentre tra il 1962 e il 1967 present\u00f2, all'interno della fascia della \"TV dei ragazzi\" un'intelligente trasmissione, \"Nuovi Incontri\", ideata e diretta da Cino Tortorella.\nVanno poi segnalate le \"Lezioni di teatro\", trasmissioni che Silori cur\u00f2 tra il 1958 e il 1962, per un totale di una quindicina di puntate, dedicate a grandi autori e a grandi attori di prosa (cito, tra gli altri, G.B. Shaw, Pirandello, Osborne, Goldoni). Considerata la sua popolarit\u00e0, che - con l'andata in video nelle ore di massimo ascolto - si accrebbe molto anche presso un pubblico pi\u00f9 vasto, Silori si concesse alcune apparizioni in trasmissioni leggere, tra cui Camera 22 del 1966, con i fratelli Pisu e Canzonissima, nell'edizione '68, per la quale ricopr\u00ec il ruolo di presentatore di alcuni collegamenti esterni. Per la sua attivit\u00e0 televisiva ricevette numerosi premi, tra cui il \"Premio Guglielmo Marconi\" per la TV nel 1962, insieme a Blasetti e Bisiach e un \"Premio Speciale degli editori italiani in occasione della 500\u00aa trasmissione televisiva sui libri\" nel 1965.\nGli ultimi anni.\nA partire dal 1975, Silori dirad\u00f2 moltissimo le proprie apparizioni televisive. Il riacutizzarsi dell'insufficienza respiratoria, causata inizialmente dalle gravi infezioni polmonari contratte durante la prigionia in Germania e il brusco cambiamento del clima aziendale della RAI, che, se da un lato stava meritoriamente riformandosi (passando dal controllo del Governo a quello del Parlamento), dall'altro fu investita da un processo di feroce \u201clottizzazione\u201d, che le impose di trascurare il valore del merito (a meno che questo non si accompagnasse a un'appartenenza partitica ben definita, prassi del tutto estranea al modo di pensare e di essere di un uomo come Silori), gli causarono una forma di rigetto culturale e lo indussero ad allontanarsi dalla TV.\nContinu\u00f2, s\u00ec, a fare qualche apparizione sporadica in video (l'annuale serata del Premio Strega, qualche intervista in occasione di servizi su eventi culturali), ma si concentr\u00f2 sull'insegnamento universitario (che, dopo oltre un decennio di lontananza, aveva ripreso nel 1973, vincendo un concorso a cattedra in letteratura italiana), sulle trasmissioni radiofoniche RAI, che continuarono pi\u00f9 o meno regolarmente fino all'inizio degli anni Ottanta, e sull'attivit\u00e0 di conferenziere e di giurato di molti importanti premi letterari.\nDalla fine del 1982, le condizioni di salute peggiorarono notevolmente fino a che una polmonite acuta complicata lo port\u00f2 a spegnersi prematuramente a Roma, nell'estate del 1983, poco pi\u00f9 che sessantenne, lasciando la moglie, con cui aveva condiviso quasi quaranta anni di vita, e un figlio ventisettenne, Fernando. I funerali, svoltisi presso la Basilica di Sant\u2019Agnese, videro la partecipazione di moltissimi esponenti di quel mondo della cultura a cui Silori aveva dedicato tutta la vita lavorativa, come fu testimoniato da quasi tutti i principali quotidiani nazionali.. Luigi Silori \u00e8 sepolto nella tomba di famiglia nel cimitero monumentale di Narni.\nL'attivit\u00e0 di divulgatore.\nOltre alla sua attivit\u00e0 di presentatore televisivo e radiofonico, Silori svolse un'intensa opera di divulgazione culturale, collaborando a periodici di larga diffusione e partecipando a manifestazioni ed eventi vari, ove, attraverso un linguaggio chiaro e non specialistico, cercava di appassionare alla narrativa e comunque alla lettura un pubblico vasto, soprattutto delle generazioni pi\u00f9 nuove. Con lo pseudonimo di \"Monitor\" (poi divenuto, a partire dal terzo numero del 30 novembre 1958, \"Monitore\"), collabor\u00f2 ininterrottamente con una rivista, edita dalla Societ\u00e0 Editrice Universale di Roma, Italia domani - Settimanale politico di attualit\u00e0, dal n. 1 del 16 novembre 1958 (anno I) al n. 7 del 28 dicembre 1958, e poi dal n. 1 del 4 gennaio 1959 fino al n. 44 del 1\u00ba novembre 1959. In tutto 51 articoli di critica radiotelevisiva, in una rubrica chiamata \"Radio e TV\", leggendo i quali si trovano trattati molti dei temi che saranno oggetto del dibattito critico degli anni Settanta e Ottanta.\nTra il 1963 e il 1964, Silori cur\u00f2 una rubrica fissa per il settimanale \"Settimo giorno\" (rivista fondata da Gianni Mazzocchi e diretta da Emilio Radius), dal titolo \"Le domande di Silori\", in cui intervist\u00f2 con tono colloquiale e talvolta scherzoso personalit\u00e0 della cultura, tra cui Bianciardi, Primo Levi, Pratolini, Eco, Compagnone, Fabbri, Bompiani, Aldini, Ottieri, Campanile, Berto, Colombo, Antonio Carrelli e altri per oltre 40 interviste complessive. Dal 1967 al 1972 collabor\u00f2 al Corriere dello Sport, all'epoca della direzione di Antonio Ghirelli, il quale tent\u00f2 di far raggiungere dalla cultura i milioni di lettori della stampa sportiva. Silori scrisse oltre un centinaio di articoli, molti dei quali recensioni librarie, che erano ospitati nell'inserto di due pagine chiamato \"Forza, ragazzi!\", a cui collaborarono scrittori italiani del calibro di Compagnone, Rea, Arpino."}
{"id": "1553566", "revid": "164044", "url": "https://it.wikipedia.org/wiki?curid=1553566", "title": "Hector Guerrero", "text": ""}
{"id": "1553571", "revid": "1543377", "url": "https://it.wikipedia.org/wiki?curid=1553571", "title": "David Munrow", "text": "Biografia.\nMunrow nacque a Birmingham Gran Bretagna, figlio di Albert Munrow, professore di educazione fisica all'Universit\u00e0 di Birmingham, autore di un trattato sull'argomento, cui sono stati intitolati diversi centri sportivi nel Regno Unito. David frequent\u00f2 la King Edward's School di Birmingham fino al 1960 con ottimi risultati.\nNel 1960 David and\u00f2 in Per\u00f9 sotto l'egida del British Council per insegnare la lingua inglese come volontario. Ritorn\u00f2 in patria con un flauto boliviano ed altri strumenti latino-americani. Studi\u00f2 lingua e letteratura inglese presso il \"Pembroke College\" di Cambridge (Universit\u00e0 di Cambridge): La sua passione per gli strumenti antichi data a quando, sulla parete dello studio di un amico, egli not\u00f2 un cromorno ed inizi\u00f2 a studiarlo. Questa improvvisa passione culmin\u00f2 poi nel libro \"Instruments of the Middle Ages and Renaissance\" che scrisse nel (1976). Partito come pianista, cantante e fagottista, poco per volta inizi\u00f2 a studiare vari strumenti a fiato di epoca medioevale e rinascimentale. Entr\u00f2 nella \"Royal Shakespeare Company\" come suonatore di fagotto ma presto inizi\u00f2 a suonare strumenti a fiato del tempo di Shakespeare. Nonostante fosse un virtuoso di molti strumenti a fiato, decide di dedicarsi particolarmente al flauto dolce. Il suo stile \"inglese, discreto e controllato\" era in netta contrapposizione con la \"grande flessibilit\u00e0 tonale\" espressa dall'olandese Frans Br\u00fcggen ed altri.\nNel 1967 divenne lettore all'Universit\u00e0 di Leicester e spos\u00f2 Gillian Reid. Si associ\u00f2 con Christopher Hogwood per fondare l'Early Music Consort of London, nel quale ognuno dei componenti era un virtuoso del suo strumento. Molto spesso, in funzione del repertorio eseguito, venivano utilizzati altri strumentisti di valore come Nigel North e Robert Spencer, entrambi ottimi liutisti. Dal 1968 inizi\u00f2 a girare il mondo alla ricerca di strani strumenti di ogni paese. Egli fece costruire strumenti a fiato del medioevo da Otto Steinkopf. Nel 1970 due fiction televisive furono musicate da lui: \"The Six Wives of Henry VIII\" e \"Elizabeth R\".\nFu un uomo di grande energia. Nel corso della sua breve carriera riusc\u00ec a realizzare oltre 50 album musicali, alcuni dei quali vennero poi disponibili anche su CD. OLtre che con l'Early Music Consort, egli registr\u00f2 con l'ensemble \"Musica Reservata\", con il Deller Consort di Alfred Deller e i King's Singers. Registr\u00f2 opere di Bach e Monteverdi ma la sua attivit\u00e0 principale fu indirizzata alle musiche del rinascimento. Il suo cofanetto di album con l'Early Music Consort \"The Art of the Netherlands\" registrato nel 1976 (EMI SLS5049), costitu\u00ec un enorme veicolo per la diffusione del genere presso il grande pubblico..\nSul canale radio \"BBC Radio 3\" present\u00f2 \"Pied Piper\", un programma di musica che spaziava da Monteverdi alla Electric Light Orchestra.\nOltre che in programmi radio apparve anche in televisione in programmi come \"Ancestral Voices\" (BBC2) e \"Early Musical Instruments\" (ITV). Inizi\u00f2 cos\u00ec un'opera di divulgazione presso il grande pubblico di un genere musicale allora noto soltanto agli studiosi. Molte sue trasmissioni sono state poi replicate anche dopo la sua morte.\nI suoi interessi personali erano concentrati nei viaggi, lo sport della vela, il jazz e l'antiquariato. Egli fu anche un valente linguista. Scrisse anche di musica ed in particolare suoi sono gli scritti sui booklet che accompagnavano i suoi dischi.\nMunrow si impicc\u00f2 nel 1976; le morti di suo padre e del suo patrigno, cui dedic\u00f2 il suo ultimo libro, sembra abbiano contribuito alle motivazioni del suo suicidio.\nEredit\u00e0.\nSicuramente David Munrow, pi\u00f9 che ogni altro nella seconda met\u00e0 del XX secolo, contribu\u00ec a rendere popolare la musica antica in Gran Bretagna, nonostante la sua carriera non sia durata che dieci anni. Ci\u00f2 \u00e8 sottolineato dal fatto che il Comitato incaricato di scegliere le musiche per il Voyager Golden Record, disco da inviare nello spazio con la sonda Voyager, scelse una sua registrazione.\nDavid Munrow ci ha lasciato non solo le sue registrazioni, ma anche una grande collezione di strumenti musicali. Il suo archivio, trasferito alla \"Royal Academy of Music\" contiene una collezione di sue lettere, giornali, sceneggiature TV, spartiti musicali e libri. La collezione \u00e8 accessibile al pubblico. Il catalogo online del \"National Sound Archives\" contiene le sue registrazioni e quelle di numerosi altri personaggi.\nInformazioni sulla vita e sui lavori di David Munrow possono essere trovati su:"}
{"id": "1553576", "revid": "73843", "url": "https://it.wikipedia.org/wiki?curid=1553576", "title": "Taidone", "text": "Vissuto presso Bergamo, era figlio di Terudolfo (o Teodorolfo), fratello di Teudaldo ed era sposato con una giovane di nome Lamperta. Era un gasindio del re longobardo, ovvero faceva parte della piccola nobilt\u00e0 legata al re da patti di protezione.\nLa \"Donazione di Taidone\".\n\u00c8 ricordato per la cosiddetta \"Donazione\" (o \"Testamento\") \"di Taidone\", conservata presso la Biblioteca civica di Bergamo, nella quale compare il pi\u00f9 antico riferimento alla Val Camonica. Taido lasciava i suoi beni alla chiesa di Bergamo perch\u00e9 fosse di sostegno ai poveri dopo la sua morte. I territori detti \"corte di Berzo\" comprendevano le \"terre aldionali al confine della Val Cavallina in su per la Valcamonica\", quindi una zona grande e non vicina. I terreni furono poi donati da Carlo Magno nel 774, dopo che furono da lui acquisiti per diritto detto \"fisco regio\", conseguente la vittoria sul re Desiderio, alla basilica di San Martino di Tour, citt\u00e0 che Carlo Martello aveva salvato nel 732.\nIl documento fu redatto quando Taido era ancora in giovane et\u00e0 e forse appena sposato ma, conseguenza dell'avanzata dei franchi, vedeva la fine del regno longobardo nelle terre di sua propriet\u00e0, come si desume dall'incipit: e sancisce la donazione dei terreni in Val Camonica da parte di Taidone:"}
{"id": "1553582", "revid": "486946", "url": "https://it.wikipedia.org/wiki?curid=1553582", "title": "Fedora (abbigliamento)", "text": ""}
{"id": "1553586", "revid": "3732", "url": "https://it.wikipedia.org/wiki?curid=1553586", "title": "Ortazzo, Ortazzino, Foce del Torrente Bevano", "text": "Ortazzo, Ortazzino, Foce del Torrente Bevano \u00e8 un sito di interesse comunitario e una zona di protezione speciale (IT40700009) in provincia di Ravenna. \nCopre un'area di 1.256 ettari, all'interno della quale si trova la Riserva naturale Duna costiera ravennate e foce torrente Bevano. \u00c8 un sito che presenta una molteplicit\u00e0 di habitat: zone umide, dune e boschi di conifere..\nTerritorio.\n\u00c8 formata da due entit\u00e0 geograficamente distinte: la foce del Bevano con la retrostante zona umida dell'Ortazzino, un'area salmastra contigua al litorale che alterna stagni, canneti, dune con vegetazione mediterranea e pinete costiere; la valle dell'Ortazzo, che \u00e8 un'ampia valle d'acqua dolce originata dalla riconversione di vecchie risaie. Di forma triangolare, si estende nell'interno tra il Bevano e il Fosso Ghiaia, che la mantengono sommersa con il flusso delle loro acque.\nIl sito rientra per l'80% della sua superficie nel Parco regionale del Delta del Po e comprende l'Oasi di protezione \"Ortazzo e Ortazzino\" (796 ha su 807 ha), una Riserva Naturale dello Stato (\"Riserva naturale Duna costiera ravennate e foce torrente Bevano\", per complessivi 172 ha), e una zona umida di importanza internazionale ai sensi della Convenzione di Ramsar (430 ha su 439 ha).\nNel 2012 la pineta attorno alla foce del Bevano \u00e8 stata vittima di un grave incendio, molto probabilmente causato dall'uomo, che ha distrutto 40 ha di alberature.\nFlora.\nLa valle dell'Ortazzo ospita vari ambienti caratterizzati da vegetazione alofila adattata all'ambiente salmastro, con alternanza di giuncheti a \"Juncus maritimus\" e \"Juncus acutus\" e di distese di graminacee del genere \"Puccinellia\". La penisola che attraversa la palude ospita una pineta a \"Pinus pinea\". Tra le specie vegetali degne di menzione vi sono inoltre \"Bassia hirsuta\", \"Erianthus ravennae\", \"Plantago cornuti\", \"Spartina maritima\" e \"Apocynum venetum\".\nL'ambiente della zona umida di Ortazzino \u00e8 caratterizzato da prati aridi, dune costiere, salicornieti, giuncheti marittimi e arbusteti termofili dominati da ginepro (\"Juniperus communis\") e olivello spinoso (\"Elaeagnus rhamnoides\").\nAlle spalle delle dune si trova un'area di pinete demaniali a pino marittimo (\"Pinus pinaster\"), risalenti al 1881, che si sovrappongono alla originaria vegetazione arbustiva tipica delle dune.\nFauna.\nTra i mammiferi va segnalata la presenza del vespertilio di Daubenton (\"Myotis daubentonii\"). Occasionalmente si possono osservare anche la puzzola e l'istrice.\nL'avifauna \u00e8 particolarmente ricca: l'area \u00e8 un centro nevralgico per la migrazione e lo svernamento degli uccelli acquatici ed \u00e8 sito di nidificazione di una variet\u00e0 di specie di Caradriformi quali il cavaliere d'Italia (\"Himantopus himantopus\"), l'avocetta (\"Recurvirostra avosetta\"), la sterna zampenere (\"Gelochelidon nilotica\"), la sterna comune (\"Sterna hirundo\"), il fraticello (\"Sternula albifrons\"), il fratino (\"Charadrius alexandrinus\"), la pettegola (\"Tringa totanus\"), il gabbiano roseo (\"Chroicocephalus genei\") e il gabbiano comune (\"Chroicocephalus ridibundus\").\nTra gli Anatidi sono presenti la volpoca (\"Tadorna tadorna\") e occasionalmente l'alzavola (\"Anas crecca\") e la marzaiola (\"Anas querquedula\"). \nOccasionalmente segnalata come nidificante \u00e8 la rara averla cenerina (\"Lanius minor\"). \nSignificativa la presenza del ghiozzetto di laguna (\"Knipowitschia panizzae\"), un piccolo pesce tipico delle acque salmastre. \nTra i rettili merita un cenno la presenza della luscengola (\"Chalcides chalcides\"), un piccolo sauro della famiglia degli Scincidi. \nPer quanto riguarda infine l'entomofauna va segnalata la presenza dei coleotteri \"Scarabaeus semipunctatus\" e \"Cicindela majalis\"."}
{"id": "1553587", "revid": "68105", "url": "https://it.wikipedia.org/wiki?curid=1553587", "title": "More (film)", "text": ""}
{"id": "1553590", "revid": "228587", "url": "https://it.wikipedia.org/wiki?curid=1553590", "title": "Giovanni II di Berry", "text": "Era figlio di Giovanni di Francia, duca di Berry, e di Jeanne d'Armagnac.\nSpos\u00f2:\nNon ebbe figli da nessuna delle sue mogli e mor\u00ec prima del padre, non accedendo cos\u00ec mai alla carica di duca di Berry: in effetti, il nome Giovanni II di Berry si riferisce semplicemente alla dinastia, non alla carica. Montpensier torner\u00e0 al padre."}
{"id": "1553591", "revid": "767487", "url": "https://it.wikipedia.org/wiki?curid=1553591", "title": "Emanuel Villa", "text": "Carriera.\nClub.\nInizi.\nInizia la sua carriera professionistica nel 2001, debuttando nell'Hurac\u00e1n, club di Primera Divisi\u00f3n argentina; due stagioni dopo viene ceduto ai biancocelesti dell'Atl\u00e9tico de Rafaela, altro club argentino. Dopo la retrocessione del club della cittadina di Rafaela, nella provincia di Santa Fe, Villa cambia aria e fa ritorno nella massima divisione argentina, passando al Rosario Central: in due stagioni colleziona 43 presenze e mette a segno 18 reti. Nel 2007 approda ai messicani dell'Atlas de Guadalajara, e dopo una stagione in maglia rossonera viene ceduto ai giallorossi del Club de F\u00fatbol Estudiantes de la Universidad Aut\u00f3noma de Guadalajara, meglio conosciuti come Estudiantes Tecos, siglando 13 realizzazioni in 34 presenze.\nL'esperienza europea al Derby County.\nDurante la sessione di mercato di \"riparazione\" del gennaio 2008 passa agli inglesi del Derby County, che lo acquistano per 2 milioni di sterline (equivalenti a circa 2,8 milioni di euro) e con cui firma un contratto di tre anni. Debutta nella gara interna persa contro il Wigan Athletic F.C. per 1-0, il 14 gennaio 2008; tre settimane dopo, il 2 febbraio, sigla la sua prima rete in maglia bianconera insaccando di testa, nei minuti finali, un cross del terzino Dean Leacock e regalando al Derby County un punto in trasferta a St Andrew's contro il Birmingham City. Quasi due mesi pi\u00f9 tardi, il 29 marzo, Emanuel realizza la sua prima doppietta nella partita casalinga contro il Fulham al Pride Park Stadium: mette a segno la rete del vantaggio bianconero deviando un conclusione di Leacock ed a 10 minuti dalla fine regala il pareggio ai \"Rams\" con un colpo di testa vincente su assist di Mile Sterjovski. Il punto ottenuto non serve comunque al Derby County per evitare la retrocessione, che matura proprio quel giorno, con sei giornate d'anticipo. Nella stagione 2008/2009 torna ad essere una riserva. Il 5 novembre diviene il terzo giocatore in dieci anni ad aver messo a segno una tripletta per il Derby County, per la precisione nella partita di Carling Cup giocata a Pride Park contro il Brighton &amp; Hove Albion.\nRitorno in Messico.\nIl 2 luglio 2009 passa a titolo definitivo alla societ\u00e0 Cruz Azul per 1,7 milioni di sterline (2,4 milioni di euro); il giocatore firma un contratto biennale con il club biancoazzurro. L'argentino va subito in gol nel primo incontro della stagione dell\"'Apertura\" messicana disputato contro il Pumas UNAM e vinto per 3-0. Qualche mese pi\u00f9 tardi, il 19 settembre 2009, realizza il suo primo poker in carriera ai gialloblu del San Luis F\u00fatbol Club battuti con il risultato finale di 4-2. In 10 gare mette a segno 11 gol e la partita successiva realizza una doppietta contro i rossoblu del Club de F\u00fatbol Atlante portandosi a quota 13 e stabilendo il proprio primato sulla classifica cannonieri del torneo. Al termine della stagione colleziona 48 presenze e mette a segno 28 reti tra \"Apertura\", \"Clausura\" e \"Torneo Bicentenario\". La stagione seguente vede il giocatore argentino mantener ben saldi i suoi standard realizzativi, con 23 sigilli in 49 match disputati. Come se non bastasse, nel luglio 2011 viene inserito nella classifica dei miglior marcatori di sempre della compagine della capitale a fronte dei 51 gol fatti in appena due campionati, riconoscimento che suggella un biennio eccezionale per il giocatore argentino. \"Torneo di Apertura 2011\" e \"Torneo di Clausura 2012\" si dimostrano nel complesso sottotono per il bomber, ma non del tutto avari di soddisfazioni; difatti egli si onora comunque di aver centrato l'obiettivo 15 volte (segna per la prima volta in Coppa Libertadores) in 33 apparizioni. Al termine della stagione calcistica e col contratto in scadenza, Villa e societ\u00e0 non giungono ad un accordo di rinnovo; pertanto \"Tito\" \u00e8 libero di firmare, arrivando a parametro zero, con i Pumas. Nella squadra \"felina\" rimane per solo un torneo, in cui mette a segno solo 3 gol e non entra mai nel vivo del gioco della squadra. Terminato il torneo di apertura, Villa rescinde il suo contratto con i Pumas e ne firma uno per i Tigres."}
{"id": "1553592", "revid": "647919", "url": "https://it.wikipedia.org/wiki?curid=1553592", "title": "Conte di Montpensier", "text": ""}
{"id": "1553596", "revid": "71594", "url": "https://it.wikipedia.org/wiki?curid=1553596", "title": "Ofiuroidei", "text": ""}
{"id": "1553599", "revid": "155634", "url": "https://it.wikipedia.org/wiki?curid=1553599", "title": "Coppa del Mondo di rugby a 7 2009", "text": "La Coppa del Mondo di rugby a 7 2009 \u00e8 stata disputata nell'emirato arabo di Dubai dal 5 al 7 marzo 2009 e, per la prima volta, si \u00e8 svolta anche una competizione femminile internazionale. Intento degli organizzatori \u00e8 promuovere ulteriormente la diffusione del rugby a 7, in particolare nell'ottica di un possibile futuro inserimento all'interno dei Giochi olimpici.\nIl torneo maschile \u00e8 stato vinto dal , mentre quello femminile \u00e8 stato conquistato dall'.\nTorneo femminile.\nFase finale.\nSi sono qualificate alla fase finale della Cup le prime due squadre classificate di ciascun girone, mentre le restanti due squadre accedono al Bowl. Le perdenti dei quarti di finale della cup sono state relegate alla competizione per l'assegnazione del Plate."}
{"id": "1553603", "revid": "599013", "url": "https://it.wikipedia.org/wiki?curid=1553603", "title": "Robert Earnshaw", "text": "Carriera.\n\u00c8 nato in Zambia . \u00c8 l'unico calciatore che \u00e8 riuscito a segnare una tripletta in ogni divisione del campionato inglese: Premier League (West Bromwich-Charlton del 19 marzo 2005), First Division (Cardiff-Gillingham del 13 settembre 2003 e Nottingham Forest-Leicester City del 5 dicembre 2009), Second Division (Cardiff-QPR del 29 novembre 2002 e contro il Tranmere Rovers del 14 marzo 2003) e Third Division (Cardiff-Torquay United del 2 dicembre 2000), inoltre in FA Cup (Cardiff-Bristol Rovers del 19 novembre 2000), nella Curling Cup (Cardiff-Boston United dell'11 settembre 2002 e contro il Leyton Orient del 12 agosto 2003), oltre che in un incontro internazionale (Galles-Scozia del 18 febbraio 2004).\nSi \u00e8 ritirato dal calcio giocato il 28 gennaio 2016."}
{"id": "1553609", "revid": "1442080", "url": "https://it.wikipedia.org/wiki?curid=1553609", "title": "Vibrio harveyi", "text": "Vibrio harveyi \u00e8 un batterio marino bioluminescente. \nLa sua ubiquitariet\u00e0 \u00e8 stata riportata da vari autori che lo hanno ritrovato in acque tropicali, temperate e polari, sia superficiali che profonde (Yetinson T. e Shilo M.,1979).\nPu\u00f2 vivere libero nell'acqua o associato ad animali marini come simbionte, commensale o parassita.\nVibrio harveyi origina l'effetto \"milky sea\" (mare di latte) che si verifica soprattutto nell'Oceano Indiano, dove il mare pu\u00f2 assumere una luminescenza intensa tale da conferirgli il colore bianco del latte.\nLa sua funzione ecologica \u00e8 ancora del tutto oscura; tuttavia alcuni studiosi ritengono che la presenza in ambiente acquatico rappresenti soltanto una fase del suo ciclo vitale e che si trovi a vivere soprattutto in associazione con animali marini (es. \"Vibrio harveyi\" e \"Aglaophenia octodonta\")."}
{"id": "1553610", "revid": "599013", "url": "https://it.wikipedia.org/wiki?curid=1553610", "title": "Eddie Lewis", "text": ""}
{"id": "1553614", "revid": "1573940", "url": "https://it.wikipedia.org/wiki?curid=1553614", "title": "Chiesa di San Michele Arcangelo (Camogli)", "text": "La chiesa di San Michele Arcangelo \u00e8 un luogo di culto cattolico situato nella frazione di Ruta, in via Romana di Bana, nel comune di Camogli nella citt\u00e0 metropolitana di Genova. La chiesa \u00e8 sede della parrocchia omonima del vicariato di Recco-Uscio-Camogli dell'arcidiocesi di Genova.\nStoria.\nSecondo alcune fonti storiche la fondazione della chiesa, situata nella frazione di Ruta e intitolata all'arcangelo Michele, potrebbe essere risalente al V secolo. La prima citazione documentata \u00e8 redatta in un antico testamento del 3 aprile 1192 nel quale vengono rilasciati alla chiesa la somma di cinque soldi. Fino al 1414 le notizie sulla propriet\u00e0 ecclesiastica sono alquanto sporadiche e solo un atto del pontefice Gregorio IX, del 13 maggio 1239, attesta che la chiesa fu dotata di capitolo di canonici.\nA partire dal 1414 la comunit\u00e0 religiosa fu unita alla vicina chiesa di San Lorenzo presso la frazione di San Lorenzo della Costa, anticamente compresa nella pieve di Rapallo e oggi nel territorio comunale di Santa Margherita Ligure. Dal 1434 fino al 1578 fu invece aggregata alla pieve di Santa Maria di Camogli, salvo per un periodo dal 1468 al 1471 dove la chiesa ritorn\u00f2 indipendente. Il 19 dicembre del 1578 le due comunit\u00e0 religiose assunsero separate autonomie parrocchiali.\nDurante l'occupazione dell'esercito francese napoleonico, nel febbraio del 1800, la chiesa fu occupata e incendiata dalle truppe d'oltralpe comandate dal generale Andrea Massena; l'edificio negli anni a seguire fu in seguito adibito come fienile e stalla. Quasi ridotto in rovina, all'inizio del XX secolo furono commissionati nuovi lavori di restauro e ripristino ad opera dell'arciprete Francesco Gazzolo e mediante l'intervento degli architetti Marco Aurelio Crotta e Alfredo d'Andrade; i lavori furono ultimati nel 1906.\nNuovi lavori furono necessari dopo la seconda guerra mondiale, nel 1950, e negli stessi anni fu ricostruita la cuspide sulla torre campanaria, quest'ultimo eretto nel XIV secolo. Originariamente la chiesa fu ad unica navata, la costruzione della seconda \u00e8 risalente al XV secolo mentre l'abside \u00e8 stato aggiunto nel XIII secolo."}
{"id": "1553615", "revid": "232955", "url": "https://it.wikipedia.org/wiki?curid=1553615", "title": "Rivoluzioni Colorate", "text": ""}
{"id": "1553616", "revid": "223378", "url": "https://it.wikipedia.org/wiki?curid=1553616", "title": "Vitello di mare", "text": ""}
{"id": "1553619", "revid": "33921", "url": "https://it.wikipedia.org/wiki?curid=1553619", "title": "Rugby a 15 nel 1987", "text": "Attivit\u00e0 Internazionale.\nI Tour di met\u00e0 anno.\nA met\u00e0 anno \u00e8 tradizione che le selezioni di \"rugby a 15\", europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud.\nNel 1987, l'attivit\u00e0 \u00e8 assai ridotta poich\u00e9 nel mese di maggio-giugno \u00e8 prevista la prima edizione della Coppa del mondo. Dunque il tutto si limita ad alcuni match preparatori.\nI Tour di fine anno.\nNel rugby a 15 \u00e8 tradizione che a fine anno (ottobre-dicembre) si disputino una serie di incontri internazionali che gli europei chiamano \"Autumn International\" e gli appassionati dell'emisfero sud \"Springtime tour\". In particolare le nazionali dell'emisfero Sud, a fine della loro stagione si recano in tour in Europa.\nI Barbarians.\nNel 1987, la selezione ad inviti dei Barbarians ha disputato i seguenti incontri:"}
{"id": "1553621", "revid": "36426", "url": "https://it.wikipedia.org/wiki?curid=1553621", "title": "Hortense Serristori", "text": "Biografia.\nNata in una famiglia dell'aristocrazia spagnola ma di educazione francese, Hortense de la G\u00e0ndara spos\u00f2 in giovane et\u00e0 il conte fiorentino Umberto Serristori. Stabilita la propria residenza principale a Firenze, fu nominata dama di palazzo della regina Elena d'Italia e per questa ragione soggiorn\u00f2 per lunghi periodi nella capitale.\nIn virt\u00f9 della posizione occupata in seno alla corte di Roma, la contessa Serristori fu per tutta la vita a contatto con i pi\u00f9 illustri esponenti della societ\u00e0 e della cultura dell'Europa della prima met\u00e0 del XX secolo. Oltre a godere della stima e della fiducia della regina Elena, Hortense Serristori fu intima amica del celebre studioso e critico d'arte Bernard Berenson, nonch\u00e9 della regina Vittoria di Spagna. Intrattenne anche relazioni amichevoli, tra gli altri, con Gabriele d'Annunzio e Italo Balbo.\nEbbe due figli dal conte Serristori: Sofia, che spos\u00f2 il conte Bossi-Pucci, e Dedo, morto tragicamente durante la prima guerra mondiale.\nDonna di brillante intelligenza e di vasti interessi, la contessa ebbe modo di dedicare parte del suo tempo ai viaggi. Visit\u00f2 tutta l'Europa, in particolare la Francia e Parigi dove visse per prolungati periodi, spingendosi fino in Ucraina e in Russia. Fu anche in Libia, in Terra Santa, in Turchia, in Egitto, in Cina e negli Stati Uniti.\nIl 7 ottobre 1943, a causa della sua vicinanza alla famiglia reale, fu arrestata dalla polizia della Repubblica Sociale, ma fu prontamente rilasciata in virt\u00f9 della sua gi\u00e0 avanzata et\u00e0 e della sua effettiva estraneit\u00e0 agli avvenimenti politici del momento.\nOpere.\nHortense Serristori pubblic\u00f2 in vita due libri, scritti in francese, sulle sue esperienze di viaggio (\"Avec les mouettes\" e \"Les mouettes frissonent\"). Editi da Sansoni, i due volumi sono oggi pressoch\u00e9 irreperibili.\nDal 1927, anno di nascita della sua prima nipote, al 1945, la contessa tenne inoltre un diario in cui annot\u00f2 puntualmente tutti gli avvenimenti della sua vita, gli incontri e le sensazioni. Di questa vastissima opera, di diverse migliaia di pagine, \u00e8 stata pubblicata nel 2007 una versione ridotta, che comprende i passi del diario pi\u00f9 interessanti ai fini della comprensione della storia e di un mondo, quello della grande aristocrazia europea, oggi scomparso."}
{"id": "1553624", "revid": "438678", "url": "https://it.wikipedia.org/wiki?curid=1553624", "title": "Dance-pop", "text": ""}
{"id": "1553640", "revid": "287204", "url": "https://it.wikipedia.org/wiki?curid=1553640", "title": "Serie A1 1982-1983 (pallavolo femminile)", "text": "La Serie A1 italiana di pallavolo femminile 1982-83 fu la 38\u00aa edizione del principale torneo pallavolistico italiano femminile organizzato dalla FIPAV.\nIl titolo fu conquistato dalla Teodora Ravenna, al suo terzo scudetto consecutivo: decisivo fu lo spareggio giocato a Bologna il 18 aprile 1983 contro la Nelsen Reggio Emilia e vinto dalle ravennati per 3-1 La CUS Macerata fu ripescata all'inizio dell'anno per la rinuncia di Alzano e fu penalizzata di due punti per la rinuncia a disputare la gara di Cecina. Fai Noventa Vicentina e Pallavolo Cecina disputarono e vinsero i play-out contro Genova e Piombino (Serie A2)."}
{"id": "1553641", "revid": "339392", "url": "https://it.wikipedia.org/wiki?curid=1553641", "title": "Sandwich (tecnologia)", "text": ""}
{"id": "1553642", "revid": "1504506", "url": "https://it.wikipedia.org/wiki?curid=1553642", "title": "Nanobi", "text": "I nanobi sono sottili strutture filamentose scoperte per la prima volta nel 1996 da Philipa Uwins, dell'University of Queensland, in alcune rocce e sedimenti in Australia. Alcuni ipotizzano che si tratti della pi\u00f9 piccola forma di vita, dieci volte pi\u00f9 piccoli dei batteri pi\u00f9 piccoli. \nI pi\u00f9 piccoli raggiungono appena i 20 nanometri di diametro. Alcuni ricercatori ritengono che siano semplicemente delle formazioni cristalline, ma la presenza di DNA riscontrata in esemplari di nanobi mostrerebbe il contrario. Essi sono simili alle strutture presenti nel famoso meteorite proveniente da Marte classificato con il nome ALH 84001 e proveniente dalla zona antartica di quel pianeta. Recentemente si \u00e8 registrato un certo interesse tra le compagnie bio-tech per eventuali applicazioni commerciali dei nanobi nell'utilizzo delle materie plastiche. Alcuni ricercatori ritengono che organismi simili ai nanobi possano essere implicati in alcune malattie: sarebbero infatti responsabili della formazione di alcuni tipi di calcoli renali. Sarebbero inoltre gli artefici della misteriosa calcificazione dei denti nella bocca umana, e quindi essere veramente utili o necessari simbionti (come il \"Lactobacillus acidophilus\")."}
{"id": "1553643", "revid": "287204", "url": "https://it.wikipedia.org/wiki?curid=1553643", "title": "Birmendreis", "text": ""}
{"id": "1553646", "revid": "13554916", "url": "https://it.wikipedia.org/wiki?curid=1553646", "title": "Bir Mourad Rais", "text": ""}
{"id": "1553650", "revid": "287204", "url": "https://it.wikipedia.org/wiki?curid=1553650", "title": "Regione Metropolitana di Rio de Janeiro", "text": "La Regione Metropolitana di Rio de Janeiro \u00e8 l'Area metropolitana di Rio de Janeiro nello Stato di Rio de Janeiro in Brasile.\nComuni.\nComprende 21 comuni:"}
{"id": "1553656", "revid": "767487", "url": "https://it.wikipedia.org/wiki?curid=1553656", "title": "Johannes Opsopoeus", "text": "Opsopoeus \u00e8 il nome umanistico di Johann Koch.\nProfess\u00f2 religione calvinista. Nato a Bretten, nel Palatinato, e formatosi alla scuola del logico Fortunatus Crell a Neuhaus, pass\u00f2 poi all'Universit\u00e0 di Heidelberg, nel \"Sapienzcollegium\" diretto dal teologo Zaccaria Ursino. Nel 1576 il principe elettore Ludovico VI riserv\u00f2 l'accesso al \"Sapienzcollegium\" ai soli studenti luterani e perci\u00f2 Opsopoeus fu costretto a lasciare l'Universit\u00e0. \nGrazie alla sua conoscenza del greco e del latino fu assunto come correttore di bozze e tipografo nella stamperia degli eredi di Andreas Wechel (a Francoforte sul Meno), presso la quale lavor\u00f2 fra il 1577 e il 1579. In questo periodo entr\u00f2 in contatto con Joachim Camerarius e con Friedrich Sylburg.\nTra il 1583 e il 1584 Opsopoeus si trasfer\u00ec a Parigi, probabilmente per approfondire gli studi di medicina appena intrapresi. Quasi subito fu travolto dai vivaci scontri fra calvinisti (ugonotti) e cattolici che animavano la citt\u00e0 francese: fu arrestato nel marzo-aprile 1584 mentre attendeva a ricerche di anatomia e fu liberato solo grazie all'intercessione del suo patrono Maurice de la Corde, amico di Camerarius. A questi anni parigini risalgono gli studi sul testo greco di Ippocrate, che confluirono nell'edizione degli \"Aforismi\", del \"Prognostico\", del \"Prorretico\", del \"Giuramento\", dei \"Presagi di Coo\" pubblicata presso Wechel nel 1587.\nGi\u00e0 a questo periodo risalgono i primi contatti con l'ambiente di Jacques-Auguste de Thou, maestro della Biblioteca Reale e animatore di un circolo intellettuale molto vivaci cui partecipavano ad esempio i fratelli Pierre Pithou e Fran\u00e7ois Pithou, nonch\u00e9 Henri de Mesme. \nSi intensific\u00f2 cos\u00ec l'attivit\u00e0 filologica di Opsopoeus che produsse un'edizione commentata di Seneca (1587), l'edizione del \"De verborum Graeci et Latini differentiis vel societatibus\" di Macrobio, del \"De aquaeductis\" di Frontino, ma soprattutto lavor\u00f2 sulla letteratura oracolare greca. Frutto di quest'ultimo interesse furono l'edizione degli \"Oracoli sibillini\", degli \"Oracoli caldei\", nonch\u00e9 degli \"Oracoli metrici di Giove, Apollo etc.\": questo lavoro apparve una prima volta nel 1589 (un'edizione estremamente rara), e fu ripubblicato poi nel 1599, tre anni dopo la morte di Opsopoeus. \nInfatti, lo studioso fu nuovamente travolto dalla guerra di religione: arrestato una seconda volta verso il Natale del 1588, fu liberato grazie all'intercessione di de Thou, il quale gli consigli\u00f2 di mettersi al riparo abbandonando Parigi.\nDopo alcuni mesi di peregrinazioni, finalmente Opsopoeus giunse ad Heidelberg, dove gli fu offerta la cattedra di fisiologia e botanica ed inizi\u00f2 le lezioni il 16 giugno 1589. La sua attivit\u00e0 filologica si ridusse notevolmente, pur mantenendo occasionalmente contatti con intellettuali del calibro di Isaac Casaubon. \nOpsopoeus si dedic\u00f2 esclusivamente all'insegnamento e alla pratica medica, finch\u00e9 ottenne, nel gennaio 1596, il ruolo di archiatra presso la corte del Principe Elettore del Palatinato ad Amberg, al posto dell'infermo Johannes Posthius. In quell'anno imperversava nel Palatinato un'epidemia che colp\u00ec lo stesso Opsopoeus determinandone la morte."}
{"id": "1553668", "revid": "223378", "url": "https://it.wikipedia.org/wiki?curid=1553668", "title": "Cavaliere d'italia", "text": ""}
{"id": "1553671", "revid": "1543377", "url": "https://it.wikipedia.org/wiki?curid=1553671", "title": "Contea di Burke (Dakota del Nord)", "text": "La contea di Burke (in inglese Burke County) \u00e8 una contea del Dakota del Nord, USA. Al censimento del 2000 la popolazione era di 2.242 abitanti. Il suo capoluogo \u00e8 Bowbells.\nStoria.\nOriginariamente l'area era inclusa nella \"Contea Imperiale di Ward\" fino al 1910, quando quest'ultima venne suddivisa in quattro contee: Ward, Burke, Mountrail e Renville. Il nome deriva dal governatore John Burke, sotto la sua amministrazione la contea venne organizzata.\nGeografia fisica.\nL'U.S. Census Bureau certifica che l'estensione della contea \u00e8 di 2.924 km\u00b2, di cui il 2,28% \u00e8 composto d'acqua.\nConfina con le seguenti contee:\nConfina inoltre con la seguente provincia canadese:"}
{"id": "1553673", "revid": "767487", "url": "https://it.wikipedia.org/wiki?curid=1553673", "title": "Stefano Mossettaz", "text": "Vita e profilo artistico.\nSul primo periodo della vita di questo importante e raffinato scultore, che segn\u00f2 per diversi decenni il panorama dell'arte figurativa in terra valdostana, nulla si conosce. Si ignorano l'anno ed il luogo della sua nascita, e gli ambiti del suo apprendistato artistico. Diversi documenti aostani lo dicono per\u00f2 \"factor ymaginum de Mediolano\" certificando quanto meno una sua provenienza lombarda. Si ritiene, su base stilistica, che egli sia cresciuto assimilando il linguaggio del gotico internazionale di marca franco \u2013 fiamminga, mostrandosi aggiornato sulle novit\u00e0 delle corti parigina e del Berry. \nLe prime notizie documentate lo dicono ad Aosta nel 1414, intento a sposarsi con la vedova di un sarto. Nel 1420 doveva gi\u00e0 aver raggiunto una notevole reputazione artistica visto che, in quell'anno, il vescovo di Aosta, Oger Moriset, gli diede l'incarico di costruire, nella cattedrale di Aosta, una cappella destinata a contenere il suo monumento funerario. Di tale opera sono sopravvissuti il \"gisant\" raffigurante l'illustre prelato con un leone accovacciato ai suoi piedi ed un rilievo con la figura dell\u2019\"Agnello Mistico\", conservati nel Museo del tesoro della cattedrale di Aosta \nAppartiene a questo primo periodo aostano anche un rilievo, realizzato su lastra in alabastro gessoso, raffigurante una suggestiva \"Crocefissione\": l'opera, conservata presso il Museo Civico d'Arte Antica di Torino, evidenzia il debito stilistico di Mossettaz nei confronti del linguaggio artistico delle corti franco-fiamminghe. \nA giudicare dalle fonti antiche il suo capolavoro dovette essere il lavoro svolto nella cattedrale di Aosta tra il 1429 e il 1434 per realizzare la tomba del conte Francesco di Challant e un grande soffitto ligneo decorato (purtroppo perduto) che i documenti d'epoca definiscono \"\"magnificum opus valde sumptuosum\", sul coro della stessa cattedrale.\nSua \u00e8, con tutta probabilit\u00e0, la tomba di Tommaso II di Savoia, posta nel presbiterio della cattedrale di Aosta, monumento sepolcrale che si ritiene possa essergli stato commissionato - in omaggio al suo antenato morto ad Aosta nel 1259 e sepolto in cattedrale - da Amedeo VIII di Savoia di cui \u00e8 documentato il passaggio in citt\u00e0 nel 1430.\nStefano godette dunque di grande stima presso la casata degli Challant, la pi\u00f9 potente famiglia nobiliare presente in Valle d'Aosta, e poi anche presso i Savoia, assumendo un ruolo di primo piano nell'ambito artistico nelle Alpi Occidentali. A partire dal 1435 egli viene citato nei documenti come \"magister ymaginum et operum\",\" appellativo che lo qualifica non solo come scultore, ma anche come architetto ed ingegnere. Nel ruolo di \"\"magister operum domini in Valle Augusta\"\" sono documentati suoi interventi ai castelli di Bard, Cly, Quart, Saint-Germain e alla torre dei balivi di Aosta.\nTra le opere scultoree documentate deve ricordarsi anche una seconda tomba a Oger Moriset, realizzata, con ampi interventi della sua bottega, tra il 1440 ed il 1443, per la cattedrale di Saint-Jean-de-Maurienne, dove il prelato era stato trasferito. \nAppartengono anche a quel decennio \u2013 attribuitigli con interventi di bottega \u2013 un rilievo con \"Santa Caterina d'Alessandria\" (Aosta, Accademia di Sant'Anselmo) ed il rilievo con un \"Cristo in Piet\u00e0\" (Aosta, Museo del tesoro della cattedrale).\nLa florida situazione raggiunta dalla sua bottega, unita alla assenza di innovazioni artistiche con le quali confrontarsi, non stimolarono un rinnovamento della sua maniera artistica che rimase sempre fedele al suo primo linguaggio, connotato da \"voluni compatti ed essenziali\".. Dopo la sua morte i suoi due figli, entrambi di nome Giovanni, e il nipote Stefano, vissero ad Aosta fino alla fine del XV secolo. Non si sono per\u00f2 fin qui trovati documenti che testimonino una loro eventuale attivit\u00e0 nel settore artistico o edilizio."}
{"id": "1553675", "revid": "767487", "url": "https://it.wikipedia.org/wiki?curid=1553675", "title": "Coppa CONI 1927", "text": "La Coppa CONI 1927 fu la prima edizione del torneo calcistico a cui prendevano parte le squadre di Divisione Nazionale italiana non qualificate al girone finale.\nLe 14 squadre partecipanti venivano suddivise in due gironi da sette e le vincenti si qualificavano alla finale (la tuttavia rinunci\u00f2).\nIl torneo fu vinto dall' che sconfisse in finale i rivali del .\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:"}
{"id": "1553677", "revid": "1714743", "url": "https://it.wikipedia.org/wiki?curid=1553677", "title": "Carlo di Valois (1446-1472)", "text": "Complott\u00f2 per tutta la vita contro il fratello maggiore, il re di Francia Luigi XI.\nOrigine.\nEra il figlio ultimogenito del re di Francia, Carlo VII, e di Maria d'Angi\u00f2, figlia del duca d'Angi\u00f2, conte di Provenza e re di Napoli, Luigi II d'Angi\u00f2, (figlio del re titolare di Napoli, Luigi I d'Angi\u00f2 e di Maria di Ch\u00e2tillon) e di Iolanda di Aragona, figlia del re della corona d'Aragona Giovanni I il Cacciatore e di sua moglie Iolanda di Bar.\nBiografia.\nDurante la giovinezza di Carlo, la diplomazia francese si adoper\u00f2 per portarlo sul trono di Boemia e di maritarlo con una principessa polacca.\nAlla morte di suo padre, nel 1461, suo fratello, il re di Francia Luigi XI, lo invest\u00ec del ducato di Berry.\nNel 1465, suo fratello, il re di Francia Luigi XI, venne apertamente accusato di essere un tiranno e di voler asservire la nobilt\u00e0 francese; per porre termine a questo stato di cose si form\u00f2 la Lega del bene pubblico, a cui ader\u00ec tutta la grande nobilt\u00e0 francese, con alla testa il conte Charolais, Carlo il Temerario e il duca di Bretagna, Francesco II, che offr\u00ec il comando della lega a Carlo, il fratello del re, che accett\u00f2.Il re Luigi XI, messo insieme un esercito di circa 30.000 uomini sconfisse il duca di Borbone, uno dei ribelli, ma il 15 giugno 1465, a Montl\u00e9ry, si scontr\u00f2 con l'esercito di Carlo il Temerario; lo scontro si chiuse senza vincitori n\u00e9 vinti, ma il re dovette rientrare a Parigi, per l'arrivo degli alleati di Carlo, Carlo di Francia, il diciottenne duca di Berry, fratello del re e il duca di Bretagna, Francesco II.\nCon la successiva pace di Saint-Maur-des-Foss\u00e9s (1465), Carlo di Francia, ottenne dal fratello, il re Luigi XI, l'importante ducato di Normandia in aggiunta al piccolo ducato di Berry.\nNel 1466, l'alleanza tra Carlo e Francesco II di Bretagna si ruppe e i Bretoni attaccarono la Normandia, di conseguenza il re Luigi XI entr\u00f2 col suo esercito in Normandia, occupandola e di fatto esautorando suo fratello Carlo.\nIl 10 settembre del 1468, con la pace di Ancenis Carlo e Francesco II, tornati in buoni rapporti, presero l'impegno col re di Francia di non allearsi pi\u00f9 col conte di Charolais, Carlo il Temerario, ora divenuto duca di Borgogna. Ma l'11 ottobre Luigi XI fu preso in trappola, a P\u00e9ronne, da Carlo il Temerario e nel trattato che ne segu\u00ec, oltre che ad aiutare il Temerario a punire gli abitanti di Liegi, che gli si erano ribellati, Luigi XI si impegn\u00f2 a concedere a suo fratello, Carlo di Francia, la contea di Champagne, per compensarlo della perdita del ducato di Normandia.\nNel 1469, Luigi XI, riusc\u00ec a convincere il fratello Carlo di Francia ad accettare, in cambio della contea di Champagne, il ducato di Aquitania, ora chiamato ducato di Guienna.\nNello stesso anno fu annunciato il fidanzamento di Carlo di Francia con la figlia di Carlo il Temerario, Maria di Borgogna; allora Luigi XI chiese al papa Paolo II, senza successo, di intervenire per non permettere l'eventuale matrimonio per consanguineit\u00e0. Il matrimonio comunque non fu celebrato e Carlo di Francia mor\u00ec, senza essersi sposato, a Bordeaux, nel maggio del 1472, di tubercolosi, aggravata dalla sifilide, una malattia sessualmente trasmissibile.\nDiscendenza.\nCarlo di Francia non ebbe figli legittimi.\nMa dalla sua amante, Colette (Nicole) di Chambres-Montsoreau (che a quanto pare gli trasmise la sifilide), vedova del visconte di Thouars, Luigi d'Amboise, ebbe due figli:"}
{"id": "1553679", "revid": "1926649", "url": "https://it.wikipedia.org/wiki?curid=1553679", "title": "Reggina Calcio 1998-1999", "text": "Questa pagina raccoglie tutte le informazioni sulla nella stagione 1998-1999, in cui la squadra arriv\u00f2 al 4\u00ba posto in serie B, conquistando la prima promozione in serie A della sua storia.\nGli abbonamenti staccati in questa storica stagione sono stati 5444, mentre la media spettatori \u00e8 stata di 12.875.\nLo Stadio.\nLo stadio Granillo per questa stagione era ancora un cantiere aperto gi\u00e0 dal precedente campionato, i settori fruibili sono stati:\nla nuova curva sud e la vecchia tribuna coperta fino a meta campionato, poi fu abbattuta la tribuna coperta e fu inaugurata la nuova gradinata est nella gara contro il Cosenza (vinta dagli amaranto per 2 reti a 1) del 20 dicembre 1998.\nLa capienza totale quindi fu di 9.000 posti prima \ne 13.000 dopo.\nSolo a due giornate dal termine fu aperta per met\u00e0 anche la nuova curva nord portando la capienza a 17.000 posti.\nMaglie e sponsor.\nIl fornitore tecnico \u00e8 Asics per il quarto anno.\nLo sponsor ufficiale \u00e8 Mauro Caff\u00e8"}
{"id": "1553681", "revid": "149466", "url": "https://it.wikipedia.org/wiki?curid=1553681", "title": "Carlo di Francia, duca di Berry", "text": ""}
{"id": "1553682", "revid": "233579", "url": "https://it.wikipedia.org/wiki?curid=1553682", "title": "Mwezi III del Burundi", "text": ""}
{"id": "1553685", "revid": "773636", "url": "https://it.wikipedia.org/wiki?curid=1553685", "title": "Ratiaria", "text": "Ratiaria (oppure: Raetiaria, Retiaria, Reciaria, Razaria; in lingua bulgara \u0420\u0430\u0446\u0438\u0430\u0440\u0438\u044f - Raziaria; in lingua greca \u03a1\u03b1\u03b6\u03b1\u03c1\u03af\u03b1 \u03bc\u03b7\u03c4\u03c1\u03cc\u03c0\u03bf\u03bb\u03b9\u03c2; pi\u00f9 tardi \"Colonia Ulpia Traiana Ratiaria\") fu una citt\u00e0 fondata dal popolo dei Mesi nel IV secolo a.C., in seguito conquistata dai Daci di Burebista e dai Romani. Era situata lungo il fiume Danubio, alla confluenza con il torrente Archar, nei pressi dell'odierna Archar, citt\u00e0 dell'odierna Bulgaria.\nStoria.\nIl primo coinvolgimento dei Romani si verific\u00f2 nel 75 a.C., quando Gaio Scribonio Curione Burbuleio, prefetto della Macedonia, penetr\u00f2 in questo territorio per allontanarne gli Scordisci, i Dardani e i Daci.\nSolo durante il principato di Augusto, i Romani conquistarono la regione, che fu organizzata nella provincia di Mesia nel 6.\nLa citt\u00e0 fu certamente meno importante delle vicine \"Sirmium\", \"Viminacium\" e \"Naissus\", ma la sua disposizione lungo il limes danubiano la rese un punto fondamentale per farvi soggiornare una legione (la legio V Macedonica), almeno fino alla conquista della Dacia (101-106 d.C.), e soprattutto una flotta militare della \"Classis Moesica\" a partire da Vespasiano.\nDopo questa data il vecchio castra fu abbandonato e divenne colonia con il nome di \"Colonia Ulpia Traiana Ratiaria\" (107 d.C.), almeno fino all'abbandono definitivo della Dacia romana, avvenuto 165 anni pi\u00f9 tardi, nel 271 da parte di Aureliano. In seguito a questi eventi la vecchia fortezza legionaria fu riaperta e segu\u00ec le sorti dell'Impero romano d'Oriente."}
{"id": "1553687", "revid": "85709", "url": "https://it.wikipedia.org/wiki?curid=1553687", "title": "Pietro di Beaujeu", "text": ""}
{"id": "1553698", "revid": "1452073", "url": "https://it.wikipedia.org/wiki?curid=1553698", "title": "Poliedro di Szilassi", "text": "In geometria solida il poliedro di Szilassi \u00e8 un poliedro con 14 vertici, 21 spigoli e 7 facce esagonali.\n\u00c8 il poliedro duale del poliedro di Cs\u00e1sz\u00e1r e deve il proprio nome al matematico ungherese Lajos Szilassi.\nPropriet\u00e0.\nOgnuna delle 7 facce del poliedro di Szilassi tocca tutte le altre facce (ovvero ne condivide uno spigolo); un altro solido con questa propriet\u00e0 \u00e8 il tetraedro.\nLa superficie del poliedro di Szilassi \u00e8 topologicamente equivalente ad un toro ed illustra come su questo non valga il teorema dei quattro colori: per colorare le regioni connesse di un toro, in modo che due regioni adiacenti non abbiano mai lo stesso colore, possono essere necessari 7 colori.\nIl poliedro duale del poliedro di Szilassi \u00e8 il poliedro di Cs\u00e1sz\u00e1r."}
{"id": "1553704", "revid": "729019", "url": "https://it.wikipedia.org/wiki?curid=1553704", "title": "Roberto Bandini", "text": "Biografia.\nNacque a Colle di Val d'Elsa il 28 gennaio 1917, figlio di Affortunato e Marianna Cecchi. Frequent\u00f2 la facolt\u00e0 di chimica dell'universit\u00e0 di Firenze interrompendo gli studi allo scoppio della guerra d'Etiopia arruolandosi volontario nella Milizia Volontaria Sicurezza Nazionale. Part\u00ec per l'Africa Orientale Italiana in forza al VII Battaglione mitraglieri CC.NN. della 6\u00aa Divisione CC.NN. \"Tevere\" prendendo parte ai combattimenti. Rientr\u00f2 in Patria a met\u00e0 del giugno 1936, venendo nominato sottotenente di complemento del corpo dei granatieri, prestando servizio di prima nomina nel 1\u00ba Reggimento \"Granatieri di Sardegna\" e venendo collocato in congedo nel febbraio 1937. Fu richiamato in servizio nel settembre dello stesso anno, ritorn\u00f2 in AOI con il XCVII Battaglione CC.NN. prendendo parte alle operazioni di contrasto alla guerriglia fino al novembre 1939.\nRientrato in Italia riprese gli studi interrotti, e fu promosso tenente nell'ottobre 1940. Alla fine dell'anno fu richiamato in servizio attivo assegnato al 3\u00ba Reggimento \"Granatieri di Sardegna\" combattendo sul fronte greco. Rimase in Grecia anche dopo la fine delle ostilit\u00e0, rimpatriando nel mese di ottobre assegnato in servizio al 186\u00ba Reggimento fanteria paracadutisti, della Divisione \"Folgore\". Il 15 luglio 1942 part\u00ec per l'Africa Settentrionale Italiana, perdendo la vita il 25 ottobre nel corso della seconda battaglia di El Alamein.\nLa sua citt\u00e0 natale gli ha dedicato una piazza dove, tutti gli anni, si svolge la commemorazione ufficiale: l'iniziativa \u00e8 organizzata dal Comune di Colle di Val d'Elsa e dalla sezione provinciale dell'Associazione Nazionale Paracadutisti d'Italia."}
{"id": "1553709", "revid": "2153076", "url": "https://it.wikipedia.org/wiki?curid=1553709", "title": "Human Clay", "text": "Human Clay \u00e8 il secondo album dei Creed, uscito il 28 settembre 1999.\nHa ottenuto 11 dischi di platino dalla RIAA, ed \u00e8 54\u00ba tra i 100 album pi\u00f9 venduti di tutti i tempi negli Stati Uniti. Fino al 2010 il disco ha venduto pi\u00f9 di 12 milioni di copie negli Stati Uniti. Ha ottenuto anche 6 dischi di platino in Canada, 5 in Australia e 7 in Nuova Zelanda. Il secondo singolo \"With Arms Wide Open\" ha vinto un Grammy Award per la migliore canzone rock.\nDall'album sono stati creati tre video: \"Higher\", \"What If\" e \"With Arms Wide Open\", e quest'ultimo \u00e8 stato votato come 92\u00ba migliore video di tutti i tempi secondo VH1.\nSecondo Mark Tremonti, la copertina dell'album rappresenta una strada trasversale che ogni essere umano trova nella sua vita e l'uomo di argilla rappresenta le nostre azioni, che spetta a noi cosa siamo, che conduciamo il nostro proprio percorso e facciamo il nostro proprio destino."}
{"id": "1553727", "revid": "1444886", "url": "https://it.wikipedia.org/wiki?curid=1553727", "title": "Correttori alle Leggi", "text": "Nella Repubblica di Venezia, quella dei Correttori alle Leggi era una magistratura straordinaria eletta dal Maggior Consiglio per apportare tutte le modifiche necessarie ad aggiornare e riformare le leggi o le norme e le procedure dello Stato, dei Consigli e delle diverse Magistrature, ogni qualvolta se ne ravvisasse la necessit\u00e0.\nStoria e funzioni della magistratura dei Correttori.\nLa pratica derivava dall'antica tradizione romana, nella quale era compito e potest\u00e0 del Pretore mantenere sempre aggiornate al contesto e alle necessit\u00e0 vigenti le leggi in vigore. Un simile uso si giustificava con l'eccezionale continuit\u00e0 del diritto veneziano (lo Stato, che gi\u00e0 ereditava la tradizione giuridica e legislativa romano-bizantina, dur\u00f2 per pi\u00f9 di un millennio), con la conseguenza che le leggi avevano spesso origini molto antiche e richiedevano la necessit\u00e0 di essere adeguate nel tempo alle mutate circostanze e usi.\nLa magistratura aveva forma di collegio, con un numero variabile di membri a seconda delle necessit\u00e0. \"Correttori alle Leggi\" vennero costituiti negli anni 1280, 1325, 1400, 1416, 1554, 1577, 1585, 1595, 1605, 1612, 1616, 1623, 1635, 1639, 1655, 1667, 1704, 1761, 1765."}
{"id": "1553736", "revid": "123705642", "url": "https://it.wikipedia.org/wiki?curid=1553736", "title": "Esquire (periodico)", "text": "Esquire \u00e8 una rivista maschile statunitense, fondata da David A. Smart e Arnold Gingrich nel 1933. Si occupa prevalentemente di moda maschile.\nCollaboratori famosi.\nLa rivista ha avuto tra i suoi collaboratori scrittori come Ernest Hemingway, William Faulkner, John Steinbeck, Thomas Wolfe, John Dos Passos, Truman Capote, Gay Talese e Norman Mailer, Francis Scott Fitzgerald, Alberto Moravia, Andr\u00e9 Gide, Julian Huxley, la fotografa Diane Arbus e la sceneggiatrice e regista Nora Ephron.\nStoria.\nEsquire fu pubblicato per la prima volta nell'ottobre del 1933 come un inserto della rivista commerciale \"Apparel Arts\", che in seguito fu ridenominata \"Gentleman's Quarterly\". Da allora, sia Esquire che GQ avrebbero condiviso la propriet\u00e0 comune per quasi 45 anni. \nLa rivista ebbe dapprima sede a Chicago e poi a New York City. I suoi fondatori e primi redattori furono David A. Smart, Henry L. Jackson e Arnold Gingrich. Jackson mor\u00ec nell'incidente aereo del United Airlines 624 nel 1948, mentre Gingrich guid\u00f2 la rivista fino alla sua morte nel 1976. Smart si spense nel 1952, dopo aver lasciato la direzione di \"Esquire\" nel 1936 per fondare un'altra rivista con la solita azienda, \"Coronet\".\nTutti i fondatori avevano obiettivi diversi: Gingrich era specializzato nell'editoria, Smart dirigeva il lato commerciale del periodico, mentre Jackson guidava e curava la sezione della moda, che occupava la maggior parte delle pagine della rivista durante i suoi primi quindici anni di vita.\nInoltre, i punti di vista politici repubblicani di Jackson erano in contrasto con le opinioni democratiche liberali di Smart, fatto che anim\u00f2 la rivista, originando discussioni fra i due. Nel 1943, quando il direttore generale delle poste e telecomunicazioni statunitensi, il democratico Frank Comerford Walker, querel\u00f2 la redazione per conto della presidenza Roosevelt, accusandoli di aveva utilizzato il servizio postale degli Stati Uniti per promuovere \"immagini oscene\". I repubblicani si opposero alla causa e nel '46 la Corte Suprema degli Stati Uniti si pronunci\u00f2 in merito al caso \"Hannegan v. Esquire, Inc. , 327 US 146 (1946)\", stabilendo che il diritto di Esquire di utilizzare il servizio postale era tutelato dal Primo Emendamento della Costituzione degli Stati Uniti.\nInizialmente, \"Esquire\" costava cinquanta centesimi per copia (equivalenti a 9,88 dollari di oggi) e raggiungeva una tiratura trimestrale di centomila copie. Tuttavia, la domanda fu da subito cos\u00ec alta che gi\u00e0 il secondo numero del gennaio 1934 si trasform\u00f2 in un periodico pi\u00f9 raffinato con un'enfasi sulla moda maschile e i contributi di Ernest Hemingway, F. Scott Fitzgerald, Alberto Moravia, Andr\u00e9 Gide e Julian Huxley. Negli anni '40, la popolarit\u00e0 delle Petty Girls e delle Vargas Girls forn\u00ec un'ulteriore spinta alla circolazione del giornale.\nA partire dal secondo numero, un personaggio biondo, con i baffi gli occhi sgranati, di nome \"Esky\" (creato dai fumettisti E. Simms Campbell e Sam Berman), diede lustro alla prima pagina di quasi tutti i numeri di \"Esquire\" per oltre un quarto di secolo, durante i quali rappresent\u00f2 il carattere raffinato della rivista e dei suoi lettori, principalmente sotto forma di piccole figure, e, a partire dagli anni '50, di un disegno stilizzato del suo viso. A partire dal '62, Esky divenne il punto sulla \"I\" del logo, finch\u00e9 nel '78 fu relegato alle ultime pagine di ogni edizione e associato a frasi umoristiche. \nNei primi anni 2000, la rivista gli intitol\u00f2 il premio annuale \"Esky\", incentrato su gruppi rock, per i quali il personaggio aveva mutato alcuni tratti -secondari- del suo aspetto, con i capelli neri, una giacca di pelle, una maglietta bianca, jeans e una chitarra. Con il \"restyling\" editoriale del 2016, torn\u00f2 in primo piano l'immagine stilizzata del viso di \"Esky\", che di tanto in tanto era di nuovo raffiguarato anche come il vecchio punto della lettera \"I\" del logo.\nSotto la direzione di Harold Hayes dal '61 al '73, Esquire di contraddistinse dagli altri prodotti presenti sul mercato per le pagine sovradimensionate, una nuova veste tipografica che aiut\u00f2 a promuovere scrittori di tendenza come Norman Mailer, Tim O'Brien, John Sack, Gay Talese, Tom Wolfe e Terry Southern. A met\u00e0 degli anni '60, \"Esquire\" collabor\u00f2 con la Verve Records alla realizzazione di una serie di LP in vinile intitolata \"Sound Tour\", contenente consigli e musica per chi doveva viaggiare all'estero. Nell'agosto del '69, Esquire pubblic\u00f2 \"An American Atrocity\", il brano di Normand Poirier che fu uno dei primi rapporti sulle atrocit\u00e0 americane commesse dagli americani contro civili vietnamiti.\nCome molte altre riviste dell'epoca, \"Esquire\" abbandon\u00f2 il tradizionale formato delle grandi riviste (circa 10-1 / 4 \"x13-3 / 8\") per fare proprio nel '71 il nuovo standard ANSI di 8\u00bd \u00d7 11 pollici, equivalente americano delle carta da lettera in formato A4 in uso negli altri Paesi e definita dalla norma ISO 216.\nNel 1977, la rivista fu venduta dai proprietari originali a Clay Felker, che l'anno seguente la reinvent\u00f2 come un periodico bisettimanale col nuovo nome di \"Esquire Fortnightly\". La nuova linea editoriale si rivel\u00f2 un totale fallimento e alla fine del '78 le perdite lievitarono a 5 milioni di dollari. Nel '79, Felkerr cedette la propriet\u00e0 alla 13-30 Corporation, un editore con sede nel Tennessee, i cui proprietari ripristinarono la periodicit\u00e0 mensile a partire dal numero di luglio (uscito due volte sia il 3 che il 19 luglio), lanciando contestualmente la rivista \"New York Woman\" come \"spin-off\" di Esquire rivolto al pubblico femminile. Quando la 13-30 Corporation si sciolse nell''86, Esquire fu venduta alla Hearst, mentre \"New York Woman\"' fu assorbita dall'American Express Publishing.\nEsquire Inc. aveva mantenuto il nome fino all'acquisizione da parte di Gulf + Western nel 1983.\nLa comparsa di concorrenti nei primi anni '90 e la crisi del settore editoriale a met\u00e0 del decennio contribuirono ad un costante calo delle vendite che minacci\u00f2 la sopravvivenza di \"Esquire\". A giugno del '97, fu nominato caporedattore della rivista David M. Granger, ex direttore esecutivo di GQ per quasi sei anni.Da subito, furono pluripremiati sia \"Esquire\" -la quale si aggiudic\u00f2 vari National Magazine Awards- sia gli autori Tom Chiarella, Scott Raab, Mike Sager, Chris Jones, John H. Richardson, Cal Fussman, Lisa Taddeo e Tom Junod, nonch\u00e9 i fotografi di moda Gleb Derujinsky e Richard Avedon. \nNel 2006, Granger ha supervisionato il lancio del \"Big Black Book\" di Esquire, il \"manuale di stile per l'uomo di successo\" che usc\u00ec in edicola due volte l'anno dal 2009 al 2018, quando la pubblicazione dell'inserto fu limitata a una uscita all'anno.\nA dicembre del 2009, \"Esquire\" pubblic\u00f2 il primo numero al mondo con la tecnologia della realt\u00e0 aumentata. Due anni pi\u00f9 tardi, le sue app per iPad vinsero la prima edizione del National Magazine Award per le applicazioni per terminali mobili.\nNel 2013, Esquire concluse un accordo di partenariato con la NBCUniversal per il debutto di \"Esquire Network\", un canale televisivo via cavo che era visibile ad una platea potenziale di 70 milioni di famiglie e che fu dismesso quattro anni dopo. NBCUniversal riposizion\u00f2 l'emittente Style Network, una rete interamente basata sui giochi e sull'intrattenimento che nell'anno precedente registrava un\"audience\" di 130.000 spettatori in prima serata. Il canale, ribattezzato \"Equire Network\", fu integrato con la rivista cartacea e il sito \"Esquire.com\" per un servizio di \"video on demand\", trasmissione in modalit\u00e0 multicanale (\"TV everywhere\") e servizi di realt\u00e0 aumentata dalla carta stampata al video\nA partire dall'estate del 2017, il canale via cavo \"Esquire Network\" fu spento per cedere il testimone ad un nuovo canale Internet digitale.\nNel triennio dal 2013 al 2015, Esquire collabor\u00f2 con la Bespoke Post per la distribuzione commerciale della \"The Esquire Gift Guide\", la guida ai regali maaschili per le vacanze, edite dal periodico a partire dal decennio precedente.\nAlla fine del 2014, Granger e il redattore senior Tyler Cabot fondarono Esquire Labs, uno laboratorio di sperimentazione nel campo della narrativa. I primi progetti inclusero la collaborazione editoriale con \"Medium\", il lancio di Esquire Classics e la creazione dell'archivio digitale completo di Esquire, con circa 50.000 articoli pubblicati a partire dal 1933, resi disponibili anche in Podcast tramite il servizio \"Esquire Classics\". \nNel 2015, Esquire collabor\u00f2 con la casa produttrice di alcolici Bourbon di Jefferson, gi\u00e0 ideatrice del cocktail \"Jefferson's The Manhattan\", alla realizzazione di nuovo premiscelato, l\"Esquire Manhattan\".\nA gennaio del 2016, esord\u00ec la serie TV \"Team Ninja Warrior\", la pi\u00f9 vista nella storia dell'emittente. Dal 7 al 13 novembre dello stesso anno, Esquire Network organizz\u00f2 una maratona televisiva di sette giorni per promuovere abitudini e stili di vita positivi per la salute maschile,con la partecipazione di Nick Offerman e della Movember Foundation\nGranger divenne caporedattore e, malgrado il suo successo, la rivista fu sempre pi\u00f9 oggetto di critiche per l'attenzione prestata alla cosiddetta cultura metrosessuale, una critica che lo aveva gi\u00e0 accompagnato negli ultimi trascorsi da direttore della rivista sorella \"GQ\". Nel 2016, David Granger rassegn\u00f2 le dimissioni e fu sostituito da Jay Fielden, che riport\u00f2 la rivista al suo stile classico pi\u00f9 esclusivo. Allo stesso tempo, la sua copertura politica divenne pi\u00f9 completa, seguendo una tendenza che si stava affermando tra le pubblicazioni delle riviste americane in genere.\nNel 2010, i numeri di giugno e luglio sono stati fusi insieme a quelli di dicembre e gennaio nel 2015 e nel 2018 la rivista \u00e8 passata a otto numeri all'anno."}
{"id": "1553737", "revid": "767487", "url": "https://it.wikipedia.org/wiki?curid=1553737", "title": "The Eye 2", "text": "The Eye 2 \u00e8 un film del 2004 diretto da Oxide Pang Chun e Danny Pang.\nFilm horror, sequel di \"The Eye\", ha avuto a sua volta un altro sequel \"The Eye Infinity\". La pellicola vede protagonista la nota attrice cinese Shu Qi.\nTrama.\nJoey, incapace di accettare la separazione dal fidanzato, Sam, decide di spendere tutto quello che possiede per placare il suo senso di vuoto. Tuttavia, questo metodo non funziona e, dopo aver prenotato una sala d'albergo e d'aver chiesto ai camerieri di svegliarla alle otto della sera, decide di porre fine alle sue sofferenze suicidandosi. Il tentato suicidio viene impedito dai camerieri e dai medici che riescono a salvarla. Quando decide di guardare avanti e rifarsi una nuova vita, Joey per\u00f2 scopre di essere incinta. Non volendo accettare l'idea di abortire e comunque non in grado di contattare Sam, l'uomo che lei sa essere il padre del bambino che aspetta, Joey cade in uno stato di profonda delusione ed instabilit\u00e0. Comincia a sentirsi minacciata dall'improvvisa apparizione di estranei, e ovunque vada sente di essere seguita da una donna fantasma. Joey si convince che il fantasma voglia fare del male al suo bambino. Andando avanti la storia si scopre che in realt\u00e0 il fantasma sta cercando di reincarnarsi nel bambino che partorir\u00e0 Joey. Ma dopo aver scoperto l'identit\u00e0 della donna, Joey preferir\u00e0 tentare nuovamente il suicidio, piuttosto che diventare la madre di quella donna."}
{"id": "1553740", "revid": "174925", "url": "https://it.wikipedia.org/wiki?curid=1553740", "title": "Teorema di Bolyai-Gerwien", "text": "In geometria, il teorema di Bolyai-Gerwien - anche conosciuto come il teorema di Wallace-Bolyai-Gerwien, - afferma che\nDue poligoni aventi la stessa area sono equiscomponibili, ossia possono essere suddivisi in un numero finito di parti a due a due congruenti.\nIn altre parole un qualunque poligono pu\u00f2 essere diviso in un numero finito di pezzi in modo da formare un altro poligono di uguale area. La ricomposizione nella nuova figura equivalente al poligono di partenza deve avvenire per traslazione e per rotazione di ogni pezzo poligonale ottenuto. Un esempio \u00e8 mostrato in figura.\nStoria.\nFarkas Bolyai ha per primo formulato la domanda. Gerwien ha dimostrato il teorema nel 1833, ma in realt\u00e0 William Wallace aveva dimostrato lo stesso risultato gi\u00e0 nel 1807.\nSecondo altre fonti, Bolyai e Gerwien avevano indipendentemente dimostrato il teorema nel 1833 e 1835.\nGeneralizzazioni.\nIl terzo problema di Hilbert riguarda la generalizzazione del teorema in dimensione 3: due solidi di uguale volume possono essere decomposti in solidi pi\u00f9 piccoli congruenti a coppie? La risposta in dimensione 3 \u00e8 negativa, come dimostrato da Max Dehn all'inizio del XX secolo."}
{"id": "1553745", "revid": "124123", "url": "https://it.wikipedia.org/wiki?curid=1553745", "title": "Alfred Abel", "text": "Biografia.\nDal 1913 al 1938 interpreta oltre 130 film, vivendo il pieno fulgore del periodo espressionista del primo cinema tedesco e il successivo passaggio al sonoro. Maschera raffinata da gentiluomo, va ricordato nei panni del conte Todt, marito disperato della depravata contessa di cui si invaghisce il dottor Mabuse nell'omonimo film di Fritz Lang del 1922, e nel cinico industriale di \"Metropolis\", ancora diretto da Lang (1927).\nCome regista, \u00e8 molto meno prolifico, ma realizza opere stimolanti e ben composte come \"Narcosi\" (1929), vicenda ricca di temi, iconografia e toni espressionisti - come le immagini che si vedono sorgere dal subconscio del protagonista - e con espliciti richiami al pi\u00f9 celebre \"Il gabinetto del dottor Caligari\" (1919) di Robert Wiene."}
{"id": "1553746", "revid": "122131632", "url": "https://it.wikipedia.org/wiki?curid=1553746", "title": "Ring (pugilato)", "text": "Il ring (in italiano, quadrato) \u00e8 la struttura all'interno della quale si svolge un incontro di pugilato.\nDescrizione.\nLa pedana ha forma quadrata, con pali metallici a determinare gli angoli. A ciascuno di essi vengono assicurate 4 file di corde elastiche (nel corso del XX secolo, le file erano 3); il perimetro interno individua l'area adibita alla lotta. Il ring \u00e8 costituito da una base in legno, ricoperta da un feltro sul quale poggia - a sua volta - un tappeto di tela grezza e resistente.\nMisure e regolamento.\nLe dimensioni di ciascun lato vanno da 4,90 a 6,10 m. Durante l'incontro, sul ring sono ammessi soltanto i pugili e l'arbitro deputato a dirigere il match. I secondi devono abbandonare l'arena prima che il combattimento abbia inizio: nell'intervallo tra ciascuna ripresa devono attendere l'autorizzazione del giudice di gara per accedere al ring. In caso di ingresso abusivo da parte del secondo mentre la lotta \u00e8 in svolgimento, il rispettivo atleta viene squalificato con assegnazione della vittoria al suo avversario.\nVarianti negli altri sport.\nIl ring viene usato anche nel Pro Wrestling, ma in questo sport il ring ha solo tre corde senza i pali metallici per permettere ai wrestler di salire sulla terza corda. Alcuni ring da boxe per bambini, oltre ad essere pi\u00f9 piccoli, hanno tre corde anzich\u00e9 4. Alcune promotion di MMA usano dei ring molto particolari come per esempio la M-1 Global Word, che usa un ring a forma esagonale anzich\u00e9 quadrata, con tre corde invece di quattro, e una piccola rete posizionata sotto la prima corda. Un altro esempio di ring esagonale \u00e8 il ring da Pro Wrestling usato dal 2005 al 2010 dalla TNA.\nEtimologia.\nIl nome, che in inglese significa \u00abanello\u00bb, \u00e8 riconducibile all'originaria forma della pedana che era, infatti, circolare."}
{"id": "1553748", "revid": "132266", "url": "https://it.wikipedia.org/wiki?curid=1553748", "title": "Gerasimov", "text": ""}
{"id": "1553753", "revid": "773636", "url": "https://it.wikipedia.org/wiki?curid=1553753", "title": "Oratorio di Santa Margherita in Casanzano", "text": "L'oratorio di Santa Margherita in Casanzano si trova nel comune di Volterra, in provincia di Pisa, diocesi di Volterra.\nStoria e descrizione.\nSorge su un poggio che lo rende visibile da tutta la zona della Valdera.\nEdificato agli inizi del Trecento con pietre e ciottoli di fiume, fu adornato nel Cinquecento con una bella tela di Cosimo Daddi, raffigurante il \"Presepe\", oggi conservata nel Seminario vescovile."}
{"id": "1553762", "revid": "767487", "url": "https://it.wikipedia.org/wiki?curid=1553762", "title": "Massimo Castagna", "text": "Ha giocato in diverse squadre tra cui Chieti e Spoleto. Viene soprattutto ricordato come una delle colonne della leggendaria Paoletti Catania, con la quale arriv\u00f2 anche alle Olimpiadi del 1988. Stimato giocatore e grande professionista \u00e8 tuttora uno tra gli sportivi meglio ricordati nel panorama catanese."}
{"id": "1553766", "revid": "547034", "url": "https://it.wikipedia.org/wiki?curid=1553766", "title": "Tengiz Evgen'evi\u010d Abuladze", "text": "Biografia.\nDopo aver studiato regia teatrale a Tbilisi, si diploma in regia cinematografica al VGIK di Mosca nel 1953 e ritorna in Georgia come regista televisivo e di documentari.\nSi fa notare al Festival di Cannes 1956 dove riceve il Prix du film de fiction - court m\u00e9trage per il film \"Magdans lurdja\", opera che rappresenta una \u00abvera rottura tematica e stilistica\u00bb con le tematiche affrontate fino ad allora nel cinema georgiano. Il mediometraggio vince anche l'Edinburgh International Film Festival nel 1956.\nDebutta nel lungometraggio nel 1958, ed \u00e8 poi autore di film critici nei confronti del regime sovietico, tra cui \"L'albero dei desideri\" (1977).\nLa sua opera non risulta comunque particolarmente conosciuta in occidente, almeno fino all'avvento della glasnost, quando \"Pentimento\" (1984), narrazione in forma allegorica delle vicissitudini di un paesino sotto il regime dispotico di Stalin (anch'egli georgiano), vinse il Grand Prix Speciale della Giuria al Festival di Cannes. Il film venne girato nel 1984 ma rimase non distribuito fino alla fine del 1986 quando la glasnost' di Gorba\u010d\u00ebv lo fece circolare."}
{"id": "1553770", "revid": "200568", "url": "https://it.wikipedia.org/wiki?curid=1553770", "title": "Emisfero Sud", "text": ""}
{"id": "1553772", "revid": "842", "url": "https://it.wikipedia.org/wiki?curid=1553772", "title": "Pokemon Diamante", "text": ""}
{"id": "1553773", "revid": "200568", "url": "https://it.wikipedia.org/wiki?curid=1553773", "title": "Inquinanti", "text": ""}
{"id": "1553776", "revid": "106908", "url": "https://it.wikipedia.org/wiki?curid=1553776", "title": "Tallacano", "text": "Tallacano (\"Tallac\u00e0\" nel dialetto ascolano) \u00e8 una frazione del comune di Acquasanta Terme in provincia di Ascoli Piceno nella regione Marche.\nIl paese \u00e8 noto soprattutto per l'abbondante raccolta di castagne e marroni e per la notevole presenza di piante che ne producono i frutti e che ricoprono per centinaia di ettari il gruppo montuoso dell'Appennino umbro marchigiano dove sorge il piccolo borgo.\nGeografia fisica.\nTerritorio.\nTallacano, inserito nel comprensorio del Parco Nazionale dei Monti Sibillini, sorge a 660 m. s.l.m. su di un crinale nel cuore degli Appennini. Il suo centro abitato si compone di case costruite in pietra locale (tufo) edificate in epoca rinascimentale, databili intorno al 1500. Le montagne che circondano il borgo sono monte Ceresa (1.494 metri), monte Savucco (1.205 metri), monte Monterone (1.420 metri), monte Scaloni (1.340 metri), colle Cese Novele (1.057 metri), monte Vicito (1.041 metri), monte Pianomonte (1.279 metri). Questi rilievi sono ricoperti da boschi di castagni, querce, abeti, faggi e popolati da molte specie di animali tipiche dell'appennino centrale, quali cinghiali, volpi, tassi, scoiattoli, ghiri, gufi, picchi, falchi pellegrini, civette e pi\u00f9 raramente il lupo. Nelle aree boschive vi sono funghi, tartufi neri, asparagi selvatici, ciliegie, fichi, noci, lamponi e more.\nIl territorio \u00e8 caratterizzato dalla presenza di grotte tufacee e pareti montane che si gettano a strapiombo lungo il corso del vicino torrente con altezze che superano spesso i 30 metri. A pochi chilometri dal centro abitato antichi sentieri conducono ai vicini monti della Laga, ai Sibillini e ai paesi di Agore, Poggio, Rocchetta e Peracchia.\nLa frazione si trova a circa 25\u00a0km dal capoluogo di provincia e si raggiunge percorrendo la via Salaria fino alla localit\u00e0 di Centrale di Acquasanta Terme; qui un incrocio indica la strada che conduce al paese (che dista circa 9\u00a0km) e termina a Tallacano. Con i borghi di Venamartello, Cocoscia, Forcella, Falciano, Colle Falciano, Rocchetta e Agore, fa parte del gruppo di centri abitati che sorgono al di l\u00e0 di una piccola porzione della catena montuosa che corre parallela al fiume Tronto. Pi\u00f9 verso nord ci sono Piandelloro, ad ovest Peracchia, Capo di Rigo e altri piccole contrade.\nTorrente Tallacano.\nIl torrente, che assume la stessa denominazione del paese, nasce a quota 1.300 metri alimentato da molte sorgenti. Il corso d'acqua corre veloce per quasi tutta la sua lunghezza (15\u00a0km) fra profonde gole e alte cascate per poi finire la sua corsa nel lago di Centrale. Nel bacino idrografico del fiume Tronto fa parte degli affluenti di sinistra. \u00c8 popolato da trote fario e da pochi gamberi.\nClima.\nIl clima \u00e8 tipico delle zone appenniniche con inverni freddi, non mancano temperature inferiori ai 10\u00ba sotto zero, e con forti nevicate; primavere ed autunni piovosi ed estati calde soprattutto nel periodo da luglio fino a met\u00e0 agosto.\nStoria.\nL'origine della fondazione del paese \u00e8 piuttosto controversa, alcuni storici la attribuiscono ai greci che qui stabilitisi, forse in ritirata o forse fruendo della posizione strategica del luogo durante la guerra contro Roma, dettero vita all'insediamento. (I nomi di molti luoghi delle vicine vallate e delle montagne derivano da parole greche). Altre fonti riferiscono le origini del borgo alla nobile famiglia ascolana dei Tagliacane. In alcune mappe, risalenti al 1527, custodite presso i Musei Vaticani, il nome di Tallacano \u00e8 riportato come Tagliacane, che, in seguito, \u00e8 mutato in Tallacano.\nIl nome della villa compare sul Bollario Vescovile nell'anno 1331 quando avviene il passaggio della chiesa di \"San Pietro di Tallacano\" dall'amministrazione di Donno Filippo, priore della chiesa di San Tommaso Apostolo di Ascoli, ai chierici locali e a Gentiluccio di Antonio da Quintodecimo.\nLa buona organizzazione di Tallacano \u00e8 evidente nel 1356 quando gli uomini della villa, uniti con gli uomini di Rocchetta, nominarono come loro procuratore in Perugia Nicola Tiberucci nella causa contro fra Marino dell'Ordine agostiniano, per atti concernenti \"l'hospitate\" di San Giorgio di Salmacina.\nNonostante il Catasto ascolano nel 1381 riporti la dicitura in \"territorio Tallacani\", e nonostante la forma sia la pi\u00f9 attestata nel corso dei secoli, viene il dubbio che il nome della villa sia legato, a partire dal 1200-1300, a qualche membro della famiglia ascolana dei Tagliacane, famiglia da cui proviene \"Gentile Angelutij Tagliacane de Esculo\" fondatore, nel 1407, della chiesa di Villa Guasto, nel territorio di Accumoli.\nNel 1440, firmano lo statuto notarile ascolano tre notai di Tallacano i cui protocolli sono andati persi. Uno dei tre \u00e8 \"Johannes Marini Cicchi\" (1478) che dice di essere di \"Tagliacano\". Questa grafia desta interesse perch\u00e9 compare anche su inventari lateranensi (\"Ecclesia S. Marie Annunciate de villa Talianchani\"), sul documento olivetano (chiesa di San Pietro di \"Tagliacano\") e sugli atti notarili di Domenico Castelli (\"ecclesia SS.me Annuntiatae villa Tagliacani\", firma del notaio Johannes Mascij del 1482).\nCon Venamartello, nel 1550, la villa di Tallacano ha due vertenze di rilievo, la prima riguarda la lunghissima lite per il possesso di monte Savucco e l'altra vede l'intera \"universitas\" di Tallacano agire \"civiliter et criminaliter\" contro Donno Perdominico Joannis alias \"Musiolo\" perch\u00e9 retribuisca alla Comunit\u00e0 il privilegio della chiesa di San Pietro.\nNel 1500 Tallacano \u00e8 coinvolto nella vicenda Ardighelli al ponte Santa Croce; da Tallcano in seguito proverranno molti Tramazzini che tanta parte avranno nella storia del periodo napoleonico ed unitario.\nPer i rapporti con Ascoli, rimane ai documenti una nota dei Massari di Talacano, del 1513, che \"con occhi lacremoni recorrono\" perch\u00e9 vengano ridotti a 46 i molti fiorini di debito contratti \"a causa dei turbamenti in questa Magnifica Cipt\u00e0 et contado\".\nAgli albori del XX secolo il piccolo centro torna a far parlare di s\u00e9 per la presenza sul suo territorio di lupi che fanno strage di pecore. Gli abitanti ottengono dal Prefetto il consenso a spargere in giro carne avvelenata, con obbligo per\u00f2 di ritirarla ogni mattina all'alba (Regolamento anno 1903)\nIl 1900 \u00e8 segnato dalle due guerre mondiali e non manca la chiamata alle armi per molti tallacanesi che svolsero a pieno il loro compito. Durante il massacro della guerra di Russia, avvenuto nel corso della seconda guerra mondiale, partirono 229\u00a0000 soldati, molti dei quali alpini, ma solo 110\u00a0000 di loro torn\u00f2 a casa, tra cui un tallacanese che alla sua morte, avvenuta poco dopo l'anno 2000, aveva sulla bara l'antica bandiera usata in guerra dall'Italia come chiaro riferimento all'amore per la patria.\nCon l'arrivo del benessere, nell'Italia del dopoguerra, anche Tallacano visse sull'onda del rinnovo. Il paese fu raggiunto dalla strada, laddove in precedenza si accedeva al borgo percorrendo un sentiero (detto \"strada Romana\") vecchio di mille anni e pi\u00f9 che si diramava dalla Salaria.\nLa palizzata difensiva medioevale.\nSul banco di roccia tufacea che sovrasta il centro abitato di Tallacano, come ricorda Luigi Girolami, durante il periodo medioevale, si ergeva una roccaforte, costruita in materiale ligneo, composta da tavole, pali e coppi, priva di fondazioni in muratura. A testimoniare l'esistenza della palizzata - fortificazione vi sono ancora oggi le buche, scavate nel tufo, utilizzate per conficcare l'innesto dei sostegni. Il complesso palificato, molto probabilmente, assolveva a funzioni militari di avvistamento e difesa.\nCronologia storica essenziale degli anni dal 1956 al 2007.\nIl tetto della chiesa in paese \u00e8 semi crollato rovinando le opere sacre, l'altare e il tabernacolo ligneo sono distrutti. La piccola chiesa del cimitero \u00e8 crollata insieme alle mura. \nIl paese \u00e8 ancora in attesa di una messa in sicurezza e rivalutazione.\nMonumenti e luoghi d'interesse.\nArchitetture religiose.\nChiesa di San Pietro Apostolo.\nLa chiesa di San Pietro Apostolo \u00e8 sede della parrocchia del paese, si eleva al di fuori dal centro abitato sul monte a nord-ovest, in mezzo alla piccola zona pianeggiante interna al bosco. Si raggiunge attraverso un sentiero scavato nel tufo. L'assetto architettonico dell'edificio, a pianta rettangolare, si articola in un'unica navata, lunga e stretta. Sul portale d'ingresso si legge la data del 1569. Sulle pareti interne dell'aula sacra sono ancora presenti tracce di due affreschi attribuiti alla scuola di Cola dell'Amatrice; di questi, uno raffigura san Pietro, con in mano il Vangelo, circondato da Angeli; l'altro, posto alle spalle dell'altare, Ges\u00f9 crocifisso con la Madonna e le Pie donne. Nell'anno 1621 \u00e8 stata la prima chiesa del comprensorio acquasantano a tornare sotto le dipendenze dell'Abbazia di Farfa (forse gi\u00e0 precedentemente appartenuta all'abbazia reatina). L'Andreantonelli ne ricorda l'appartenenza alla Chiesa Ascolana e l'assegnazione al convento di Sant'Agostino nei periodi di papato di Innocenzo IV e Urbano IV. In questo arco di tempo fior\u00ec la Confraternita del Santissimo Crocifisso che vi istitu\u00ec un suo patronato.\nChiesa di Sant'Antonio.\nLa chiesa di Sant'Antonio \u00e8 individuata anche con la denominazione di Santa Maria Annunziata. L'edificio religioso, risalente al XVI secolo, \u00e8 stato costruito su di un masso, esposto verso sud-est, che sovrasta alcune abitazioni del paese. Fu fondata dai Canonici Lateranensi, con l'obbligo per i fedeli di consegnare mezza libbra di cera, ogni anno, nel giorno di Pasqua. Nel 1621 anche questa seconda chiesa passer\u00e0 sotto Farfa ed avr\u00e0, insieme con l'altra, un unico rettore.\nArchitetture civili.\nMulini ad acqua.\nLungo il torrente Tallacano si trovano due antichi mulini ad acqua.\nAree naturali.\nSasso Spaccato.\nSasso spaccato, chiamato dagli abitanti del luogo anche \"Tassinara\", si trova nei pressi della chiesa di San Pietro. Si tratta di una larga e profonda fenditura della montagna che appare come un netto e preciso taglio della roccia. All'interno delle pareti della spaccatura si trovano delle incisioni di nomi e piccole croci a testimonianza della presenza un antico cimitero. Gli abitanti riferiscono che l'ultimo ad esserci stato seppellito fu un prete.\nIn seguito, con la costruzione della chiesa di San Pietro, si \u00e8 iniziato ad usare l'ossario, ovvero una botola che si apre sul pavimento della chiesa, in cui venivano deposti i defunti del paese e rimasta in uso fino al 1926 circa.\nEventi.\nNel giugno del 2011 la frazione di Tallacano \u00e8 stata tappa del Festival dell'Appennino. Da qui i partecipanti partirono alla volta della grotta del Petrienno, nei pressi dell'omonimo fosso, dove \u00e8 stata rappresentata, in notturna, una piece teatrale.\nGeografia antropica.\nAltre localit\u00e0 del territorio.\nTra le localit\u00e0 che sorgono intorno alla villa di Tallacano, alcune hanno antiche denominazioni, quali \"fosso Tati\u00f9\"; \"lu Monte Cespite et lu Plano dela Macchia\", ai confini del suo territorio, verso Montegallo; nei pressi della villa figurano la \"Valle dei Castaneti, Sollepite, Sellare, Capo le Sede, Creta\"; nella contrada \"lu Sasso Trescatora\" vi \u00e8 \"unum sassum grannum actum ad reponendum phemum\"; si incontrano poi la \"Candavina de li Tassiuni, J\u00f2 la Rocha, le Piagie, li Sassi alli Fici\"."}
{"id": "1553783", "revid": "547034", "url": "https://it.wikipedia.org/wiki?curid=1553783", "title": "Shu Qi", "text": "Carriera.\nNata in una famiglia in difficolt\u00e0 economiche di Taiwan, la giovane Shu Qi, il cui vero nome \u00e8 Lin Li-Hui, si trasfer\u00ec ad Hong Kong all'et\u00e0 di 17 anni, dove cominci\u00f2 a lavorare per riviste di nudo e film softcore. In seguito venne ingaggiata dal produttore Manfred Wong, che continu\u00f2 a farla lavorare in film a sfondo erotico. Nel 1996 lavora in \"Viva Erotica\", uno dei pi\u00f9 famosi film erotici di Hong Kong, dove vince il premio per la migliore attrice non protagonista agli Hong Kong Film Awards. Da quel momento in poi comincia a lavorare in produzioni pi\u00f9 importanti come \"Gorgeous - In fuga per Hong kong\" o \"Millennium Mambo\" nel 2000 di Hou Hsiao-hsien.\nNel 1999 Ang Lee sceglie l'attrice per il ruolo di Jen in \"La tigre e il dragone\". Tuttavia il suo manager, Manfred Wong, non credendo nelle possibilit\u00e0 del film, la spinse a lasciare la parte e lavorare per una pubblicit\u00e0 in Giappone e la parte and\u00f2 a Zhang Ziyi. Dal 2001 \u00e8 la testimonial del profumo \"Flower by Kenzo\". Nel 2002 appare nella produzione hollywoodiana \"The Transporter\" e nel film asiatico destinato al mercato occidentale \"So Close\". Nel 2004 \u00e8 la protagonista dell'horror cinese \"The Eye 2\", anche questo destinato al mercato internazionale. Nel 2005 ha vinto il premio come migliore attrice ai \"Golden Horse Awards\" per i suoi tre ruoli nel film di Hou Hsiao-hsien \"Three Times\" e nel 2009 ha fatto parte della giuria del Festival di Cannes."}
{"id": "1553784", "revid": "767487", "url": "https://it.wikipedia.org/wiki?curid=1553784", "title": "Alpha Ethniki 1965-1966", "text": "L'Alpha Ethniki 1965-1966 fu la 30\u00aa edizione della massima serie del campionato di calcio greco, conclusa con la vittoria del Olympiacos, al suo sedicesimo titolo.\nCapocannoniere del torneo fu D\u012bm\u012btrios Papa\u00ef\u014dannou (), con 24 reti.\nFormula.\nCome nelle stagioni precedenti le squadre partecipanti furono 16 e disputarono un girone di andata e ritorno per un totale di 30 partite con le ultime due retrocesse in Beta Ethniki.\nIl punteggio prevedeva tre punti per la vittoria, due per il pareggio e uno per la sconfitta.\nL'AEK Atene e il Panionios furono penalizzate di un punto.\nLe squadre ammesse alle coppe europee furono tre: i campioni alla Coppa dei Campioni 1966-1967, la vincitrice della coppa nazionale alla Coppa delle Coppe 1966-1967 e un'ulteriore squadra alla Coppa delle Fiere 1966-1967.\nClassifica finale.\nLegenda:\nNote:"}
{"id": "1553785", "revid": "485987", "url": "https://it.wikipedia.org/wiki?curid=1553785", "title": "Auliver", "text": "L'unica sua opera conservata \u00e8 il \"Sirventese\" o \"Canzone di Auliver\".\nIl suo nome \u00e8 stato dedotto dalla penultima strofa dell'opera. Secondo Giovan Battista Pellegrini, Auliver sarebbe da identificarsi con Oliviero di Robegano, uno dei componenti del \"Consiglio dei Trecento\" nell'anno 1319, che abitava a Treviso, nel quartiere del \"Dom\" (Duomo)."}
{"id": "1553789", "revid": "69794", "url": "https://it.wikipedia.org/wiki?curid=1553789", "title": "Senatori della XIX legislatura del Regno d'Italia", "text": "Elenco dei senatori della XIX legislatura del Regno d'Italia nominati dal re Umberto I divisi per anno di nomina."}
{"id": "1553791", "revid": "33689", "url": "https://it.wikipedia.org/wiki?curid=1553791", "title": "Goban", "text": "Goban (\ubc14\ub451\ud310, \"paduk pan\" in coreano, in cinese) \u00e8 il tavoliere utilizzato per il gioco del Go. \nVi \u00e8 disegnata sopra una griglia di 19x19 incroci, ma ne esistono anche versioni pi\u00f9 piccole (normalmente 13x13 e 9x9 incroci) che sono usate sia dai principianti per l'apprendimento che dai professionisti per partite pi\u00f9 rapide.\nOrigine.\nL'evoluzione storica della dimensione del goban \u00e8 oggetto di disputa. Secondo alcuni il gioco veniva in origine praticato su un goban 8x8 \"caselle\", cio\u00e8 9x9 \"linee\" per poi diventare 17x17 (la misura ancora oggi usata nel go tibetano), cio\u00e8 la fusione di 4 griglie 9x9 per poi stabilizzarsi sul 19x19. Quest'ultimo passaggio deriverebbe dalle caratteristiche matematiche, divinatorie e di osservazione stellare attribuite al numero 361.\nMateriali e misure.\nLa tavola tradizionale \u00e8 in legno di kaya; misura 45,5 x 42,2 centimetri, lo spessore \u00e8 di 15,5 centimetri. Il goban pu\u00f2 essere poi munito di quattro zampe. Nonostante questo anche le partite ufficiali possono essere disputate su tavole di dimensioni diverse.\nLo spessore \u00e8 la misura che varia pi\u00f9 spesso, dove \u00e8 possibile la superficie inferiore della tavola presenta una scavatura a forma di piramide che serve sia per impedire che la tavola si fratturi se esposta a sbalzi di temperatura o di umidit\u00e0, sia a migliorare il suono che fanno le pietre quando vi vengono poggiate.\nLe zampe misurano solitamente circa 12 centimetri. La griglia \u00e8 incisa o disegnata con caselle di 23,7 x 22 millimetri.\nUn goban tradizionale \u00e8 quindi un oggetto molto voluminoso, pesante e costoso. Il kaya \u00e8 un legno molto costoso, e un goban tradizionale deve, a causa delle sue dimensioni, essere realizzato partendo da alberi secolari. Da un albero \u00e8 possibile ricavarne solitamente solo due o tre. Il loro costo pu\u00f2 aggirarsi intorno ai 40.000 euro.\nLe dimensioni, il peso, la fragilit\u00e0 e il costo di un goban tradizionale ha aperto la strada a numerose variazioni. Non \u00e8 raro vedere infatti dei goban in pelle o plastica morbida che possono essere trasportati arrotolandoli. Nella maggior parte dei casi le tavole vengono vendute pi\u00f9 sottili e senza piedi, in modo che possano essere appoggiate direttamente sul tavolo, mentre il goban tradizionale \u00e8 concepito perch\u00e9 i giocatori stiano in terra a gambe incrociate secondo l'uso giapponese. Anche il legno utilizzato \u00e8 molto vario, nella maggior parte dei casi si tratta di Bamb\u00f9, Peccio, quercia, faggio o katsura. Quelli pi\u00f9 economici sono in plastica o cartone pressato.\nGriglia.\nParte fondamentale del goban \u00e8 la griglia sulla quale saranno poi disposte le pietre. \u00c8 composta normalmente di 19x19 righe e 9 degli incroci vi sono segnati in modo pi\u00f9 marcato (chiamati punti hoshi). Sulla tavola 19x19 si trovano nei seguenti punti:\nServono principalmente per indicare i punti in cui andranno disposte le pietre di handicap."}
{"id": "1553792", "revid": "767487", "url": "https://it.wikipedia.org/wiki?curid=1553792", "title": "Alpha Ethniki 1966-1967", "text": "L'Alpha Ethniki 1966-1967 fu la 31\u00aa edizione della massima serie del campionato di calcio greco, conclusa con la vittoria del Olympiacos, al suo diciassettesimo titolo e secondo consecutivo.\nCapocannoniere del torneo fu Gi\u014drgos Sider\u012bs (Olympiacos), con 24 reti.\nFormula.\nCome nelle stagioni precedenti le squadre partecipanti furono 16 e disputarono un girone di andata e ritorno per un totale di 30 partite.\nIn previsione di un aumento del numero di club da 16 a 18 solo l'ultima venne retrocessa in Beta Ethniki.\nIl punteggio prevedeva tre punti per la vittoria, due per il pareggio e uno per la sconfitta.\nIl Pierikos fu penalizzato di un punto.\nLe squadre ammesse alle coppe europee furono tre: i campioni alla Coppa dei Campioni 1967-1968, la vincitrice della coppa nazionale alla Coppa delle Coppe 1967-1968 e un'ulteriore squadra alla Coppa delle Fiere 1967-1968.\nClassifica finale.\nLegenda:\nNote:"}
{"id": "1553806", "revid": "1833487", "url": "https://it.wikipedia.org/wiki?curid=1553806", "title": "Teobaldo Roggeri", "text": "Biografia.\nNacque in una famiglia della piccola borghesia locale, ma in giovane et\u00e0 rimase orfano di entrambi i genitori; si rec\u00f2 cos\u00ec ad Alba dove venne assunto come garzone da un calzolaio. Alla morte del suo padrone, avvenuta circa dieci anni dopo il suo arrivo, decise di recarsi in pellegrinaggio al santuario di Santiago di Compostela in Spagna, come era usanza a quei tempi.\nRitornato ad Alba scelse di fare l'uomo di fatica, in segno di mortificazione, credendo che questo fosse il lavoro pi\u00f9 degradante e simile a quello delle bestie. Con gli scarsi proventi del suo lavoro aiut\u00f2 i poveri, dormendo all'aperto sul sagrato della chiesa del paese. All'et\u00e0 di circa cinquant'anni mor\u00ec di stenti e venne sepolto, come da suo desiderio, nelle vicinanze della chiesa che era stata la sua casa e nella quale aveva svolto le funzioni di sacrista nelle ore in cui era libero dal suo pesante lavoro.\nCulto.\nA Vicoforte fu costruita una chiesa (1797-1821) sulla piazza a lui dedicata e davanti alla sua abitazione natale (in via Galliano) dove il 1\u00ba giugno si commemora l'anniversario della sua santificazione avvenuta il 31 gennaio 1429. Le sue spoglie sono custodite nel duomo di Alba."}
{"id": "1553807", "revid": "767487", "url": "https://it.wikipedia.org/wiki?curid=1553807", "title": "Alpha Ethniki 1967-1968", "text": "L'Alpha Ethniki 1967-1968 fu la 32\u00aa edizione della massima serie del campionato di calcio greco, conclusa con la vittoria del , al suo quarto titolo.\nCapocannoniere del torneo fu Athanasios Intzoglou (Panionios), con 24 reti.\nFormula.\nLe partecipanti passarono da 16 a 18 e disputarono un girone di andata e ritorno per un totale di 34 partite.\nA partire da questa stagione alle 17 squadre greche si aggiunsero i campioni del campionato cipriota della stagione precedente in seguito al golpe dei colonnelli.\nLe squadre retrocesse furono tre: nel caso la squadra cipriota fosse una di queste verrebbe sostituita dai campioni della stagione in corso mentre la quattordicesima e la quindicesima classificata disputarono uno spareggio contro la terza e quarta classificata della seconda serie.\nIl punteggio prevedeva tre punti per la vittoria, due per il pareggio e uno per la sconfitta.\nLe squadre ammesse alle coppe europee furono quattro: i campioni alla Coppa dei Campioni 1968-1969, la vincitrice della coppa nazionale alla Coppa delle Coppe 1968-1969, e seconda e terza classificata alla Coppa delle Fiere 1968-1969 in seguito alla riforma di questo torneo che per la Grecia inizi\u00f2 ad accettare anche squadre di Atene oltre che Salonicco.\nClassifica finale.\nLegenda:\nNote:\nSpareggio.\nPanserra\u00efkos e Panelefsiniakos disputarono lo spareggio per la permanenza nella massima serie contro, rispettivamente, AO Kavala e OFI Creta.\nIl Panelefsiniakos fu retrocesso."}
{"id": "1553808", "revid": "121986777", "url": "https://it.wikipedia.org/wiki?curid=1553808", "title": "Radicale ossidrile", "text": "Il radicale idrossile \u00e8 un radicale ossidante di formula \u00b7OH naturalmente presente nell'atmosfera e nell'organismo umano.\nMolti dei radicali ossidrili importanti sono prodotti dalla decomposizione dei perossidi (ROOH) o, nella chimica atmosferica, nella reazione di ossigeno atomico eccitato con una molecola di acqua. Altrettanto importante \u00e8 il radicale che si forma nella chimica delle radiazioni, in quanto questo porta alla formazione del perossido di idrogeno e ossigeno.\nNella sintesi organica, i radicali sono usualmente generati dalla fotolisi di 1-idrossi-2(1\"H\")-piridinatione.\nReattivit\u00e0 nell'atmosfera.\nSi pu\u00f2 formare in vari modi:\nH2O + h\u03bd \u2192 \u00b7OH + H\u00b7\nHNO2 + h\u03bd \u2192 \u00b7OH + NO\nO3 + h\u03bd \u2192 O2 + O\u00b7\nO\u00b7 + H2O \u2192 2 \u00b7OH\nCH4 + O\u00b7 \u2192 \u00b7OH + \u00b7CH3\nHClO + h\u03bd \u2192 \u00b7OH + \u00b7Cl\nQueste reazioni sono favorite dalla temperatura e dall'irraggiamento solare per cui il radicale ossidrile \u00e8 presente in maggior concentrazione ai tropici. Nell'emisfero boreale \u00e8 presente in quantit\u00e0 minori rispetto all'emisfero Sud data la maggior presenza di monossido di carbonio antropogenico perch\u00e9 questo lo consuma secondo la reazione:\nCO + \u00b7OH \u2192 CO2 + H\u00b7\nIl radicale ossidrile prende parte all'ossidazione di molte sostanze inquinanti presenti nella troposfera, da cui il nome di radicale spazzino.\nLa prima reazione con molti composti organici volatili (VOCs o COV) prevede la rimozione di un atomo di idrogeno a formare acqua e un radicale alchilico (R\u00b7)\nIl radicale alchilico reagisce tipicamente in modo molto rapido con una molecola di ossigeno a formare un radicale peridrossile.\nIl destino di questo radicale dipende da fattori quali la quantit\u00e0 di luce del sole, l'inquinamento nell'atmosfera e la natura del radicale alchilico che si forma.\nInoltre degrada anche molecole pi\u00f9 semplici:\nHCl + \u00b7OH \u2192 \u00b7Cl + H2O\nSO2 + \u00b7OH \u2192 HSO3\u00b7\nCO + \u00b7OH \u2192 HCOO\u00b7\nCH4 + \u00b7OH \u2192 \u00b7CH3 + H2O\nNH3 + \u00b7OH \u2192 \u00b7NH2 + H2O\nH2S + \u00b7OH \u2192 HS\u00b7 + H2O\nCH3Cl + \u00b7OH \u2192 \u00b7CH2Cl + H2O\nNO2 + \u00b7OH \u2192 HNO3\nQuest'ultima reazione riveste un ruolo molto importante nella formazione del buco dell'ozono, in quanto l'acido nitrico \u00e8 il catalizzatore che attiva gli inquinanti affinch\u00e9 reagiscano distruggendo l'ozono.\nImportanza biologica.\nIl radicale idrossilico ha una emivita molto breve \"in vitro\" (circa 10\u22129 secondi) e presenta un'alta reattivit\u00e0. Pertanto \u00e8 un composto molto pericoloso per l'organismo.\nA differenza dei superossidi, che possono essere detossificati dalla superossido dismutasi, i radicali idrossilici non possono essere eliminati da una reazione enzimatica, in quanto si necessiterebbe della loro diffusione al sito attivo dell'enzima. In considerazione del fatto che la diffusione \u00e8 molto pi\u00f9 lenta dell'emivita della molecola, essa reagir\u00e0 con ogni composto ossidabile a sua disposizione.\nVirtualmente possono essere danneggiati tutti i tipi di macromolecole: carboidrati, acidi nucleici (si parla di mutazione), lipidi (perossidazione dei lipidi) e amminoacidi (conversione della fenilalanina in meta-tirosina o orto-tirosina). L'unico mezzo per proteggere le strutture cellulari \u00e8 l'uso di antiossidanti quali glutatione o un qualsiasi altro sistema di riparazione efficiente."}
{"id": "1553810", "revid": "767487", "url": "https://it.wikipedia.org/wiki?curid=1553810", "title": "Becoming Jane - Il ritratto di una donna contro", "text": "Becoming Jane - Il ritratto di una donna (\"Becoming Jane\") \u00e8 un film del 2007 diretto da Julian Jarrold.\nFilm biografico che racconta i primi anni della celebre autrice Jane Austen, interpretata da Anne Hathaway, e incentrato sul suo rapporto con Thomas Langlois Lefroy, interpretato da James McAvoy.\nTrama.\nFine Settecento. Jane \u00e8 una giovane donna in attesa di sposarsi per passare dalla patria potest\u00e0 alla potest\u00e0 maritale, ma il suo intelletto acuto e vivace la rende desiderosa di andare oltre un destino gi\u00e0 segnato.\nLa sua \u00e8 una famiglia semplice: il padre \u00e8 un pastore protestante, la madre si occupa della casa. Jane ha numerosi fratelli, quasi tutti sposati tranne due: Henry, corteggiato da una donna benestante e pi\u00f9 grande di lui, e Cassandra che \u00e8 fidanzata. Anche la futura scrittrice \u00e8 molto corteggiata e in particolare tutti si aspettano da lei che sposi il ricco ereditiero Mr. Wisley, un ragazzo sensibile, corretto e gentile, di cui lei per\u00f2 non \u00e8 innamorata.\nLa vita di Jane viene animata dall'arrivo di Tom Lefroy, un giovane e promettente avvocato di umili origini, che viene mandato \"in punizione\" in campagna dal ricco zio di cui \u00e8 il pupillo, perch\u00e9 reo di condurre una vita cittadina dissoluta. Lefroy inizialmente mostra di disprezzare la campagna e punzecchia Jane mostrando di ignorarla e trattandola da provinciale, ma deve ben presto ricredersi nei confronti e della natura che lo circonda e della ragazza, di cui comprende subito l'intelligenza fuori dal comune.\nTom e Jane si innamorano e decidono di sposarsi, ma hanno bisogno del consenso del ricco zio di lui, da cui dipende la sopravvivenza della poverissima e numerosa famiglia Lefroy. Lo zio nega la sua approvazione, convinto da una lettera di false accuse che gli \u00e8 stata inviata da uno dei corteggiatori di Jane e che la dipinge come una cacciatrice di dote.\nLa prima reazione di Tom, davanti al rifiuto dello zio, \u00e8 quella di respingere Jane; poco dopo, dunque, entrambi si fidanzano con persone scelte per loro dalle rispettive famiglie. Ma Lefroy non riesce a reprimere il proprio amore per Jane, quindi torna da lei, le chiede perdono e le propone una fuga d'amore. Lei accetta, ma mentre stanno fuggendo, legge casualmente una lettera della madre di Tom che dimostra come la famiglia di lui dipenda totalmente dalla benevolenza del ricco zio, cosa di cui Jane era all'oscuro. La ragazza decide quindi di affrontare Tom e gli dice che, pur amandolo, non vuole che entrambi si prendano la responsabilit\u00e0 della rovina della famiglia di lui. Lefroy tenta in tutti i modi di convincerla che possono farcela con le proprie forze, lui facendo l'avvocato e lei scrivendo, ma Jane \u00e8 inamovibile e torna indietro dalla sua famiglia.\nSubito i suoi corteggiatori si rifanno avanti, ma Jane sceglie di non sposarsi e vivere in semplicit\u00e0 piuttosto che fare un matrimonio ricco ma senza amore. Con lei rester\u00e0 la sorella Cassandra, anch'essa nubile dopo la morte improvvisa del suo promesso sposo. Al contrario il fratello Henry sceglie di sposarsi per migliorare la propria condizione economica. Dalla storia d'amore con Tom, tuttavia, Jane trae ispirazione per scrivere il suo capolavoro: \"Orgoglio e pregiudizio\".\nMolti anni dopo Jane, ormai famosa, incontra nuovamente Tom, che si \u00e8 sposato con un'altra ma non ha mai dimenticato il suo vero amore, tanto da aver chiamato la sua primogenita Jane."}
{"id": "1553811", "revid": "71433", "url": "https://it.wikipedia.org/wiki?curid=1553811", "title": "Becoming Jane", "text": ""}
{"id": "1553812", "revid": "1566286", "url": "https://it.wikipedia.org/wiki?curid=1553812", "title": "Guido Celano", "text": "Biografia.\nGuido Celano nasce a Francavilla al Mare. Dopo gli studi superiori condotti a Roma studi\u00f2 recitazione, dedicandosi in un primo momento alla carriera teatrale. Fu notato da Mario Camerini, che lo volle nel film muto \"Rotaie\" del 1929, dove compare in una brevissima sequenza. L'anno dopo interpret\u00f2, accanto a Leda Gloria, il film \"Terra d'incanti\" del regista Nicola Fausto Neroni, che \u00abnel ferragosto del 1931 venne proiettato sugli schermi sonorizzato con dischi\u00bb. Successivamente, nel 1931, ebbe una parte nel film \"La lanterna del diavolo\" diretto da Carlo Campogalliani. Nel 1932 ebbe il ruolo da protagonista nel film \"Palio\", diretto da Alessandro Blasetti, nel quale Celano interpreta la parte di un fantino donnaiolo, \"Zarre\", ancora accanto a Leda Gloria.\nDa allora in avanti ha interpretato moltissimi film nei ruoli pi\u00f9 diversi, lavorando nel cinema fino alla morte, spesso in parti di secondo piano o come caratterista. Nel 1967 ha esordito nella regia con due film western, tratti da suoi soggetti originali, firmati entrambi con lo pseudonimo di William First e per la cui sceneggiatura si avvalse del noto scrittore Luigi Silori: \"Uccideva a freddo\" e \"Giur\u00f2... e li uccise ad uno ad uno... Piluk il timido\". Pi\u00f9 volte, nella sua lunga carriera, interpret\u00f2 la parte di un carabiniere, tanto da essere inserito nel libro speciale che l'Arma dedic\u00f2 al cinema del settore. Prese parte anche a numerosi sceneggiati televisivi negli anni sessanta e settanta, da \"David Copperfield\" a \"L'isola del tesoro\", da \"I Buddenbrook\" a \"Vivere insieme\". \u00c8 stato anche un valido doppiatore cinematografico.\nNel 1974, insieme a Dino De Laurentiis, Franco Cristaldi, Silvio Clementelli e Monica Vitti, ricevette il premio \"Medaglie d'oro, la vita per il Cinema\". Complessivamente, Celano ha lavorato come attore dal 1929 (Rotaie) al 1988 (Via Paradiso), cio\u00e8 per 59 anni, come Sir Laurence Olivier, che ha lavorato dal 1930 al 1989, e che l'American Film Institute considera l'attore cinematografico pi\u00f9 longevo professionalmente. Celano ha vissuto per quasi sessant'anni accanto alla moglie, un'attrice del muto, nota con il nome d'arte di Tina Xeo, con la quale ebbe due figli, l'ultimo dei quali, Ruggero, mor\u00ec trentenne per un incidente aereo nel 1976 ad Antalya (Turchia), insieme a quasi duecento altri italiani.\n\u00c8 morto per le complicazioni di una peritonite acuta nel 1988.\nPremio Guido Celano.\nIl \"Premio Guido Celano\" nasce da un\u2019idea del maestro Davide Cavuti, compositore e regista francavillese, per omaggiare il miglior interprete della stagione teatrale del \"Teatro Sirena\" di Francavilla al Mare, citt\u00e0 natale dell'attore.\nLa giuria \u00e8 composta per met\u00e0 dal pubblico abbonato al teatro e per l\u2019altra met\u00e0 da una commissione tecnica.\nNel 2019 il riconoscimento \u00e8 stato vinto dall'attore Luca Argentero, interprete dello spettacolo \"\u00c8 questa la vita che sognavo da bambino?\" con la regia di Edoardo Leo. Il premio \u00e8 stato consegnato da Virginia Celano, figlia dell'attore.\nNel 2021, il premio \u00e8 stato ritirato dall'attore Marco Bocci."}
{"id": "1553813", "revid": "1776051", "url": "https://it.wikipedia.org/wiki?curid=1553813", "title": "Discografia di Gary Moore", "text": ""}
{"id": "1553814", "revid": "1305772", "url": "https://it.wikipedia.org/wiki?curid=1553814", "title": "Evezione", "text": "Con Evezione, in astronomia, si intende la modificazione causata dal Sole all'orbita di rivoluzione della Luna attorno alla Terra.\nL'evezione causa la variazione della longitudine celeste della Luna di circa 1.27 gradi, in un periodo di circa 31.8 giorni. Essa si presenta con una periodica variazione dell'eccentricit\u00e0 dell'orbita lunare e della posizione del suo perigeo, causata dall'azione del Sole.\nL'evezione era conosciuta nell'antichit\u00e0 e la sua scoperta indirettamente potrebbe essere attribuita ad Ipparco di Nicea che influenz\u00f2 gli studi di Tolomeo.\nIntroduzione.\nIl termine evezione deriva dal latino ed ha come significato \"portar fuori\".\nIl movimento che la Luna compie attorno alla Terra non \u00e8 influenzato solamente dalla forza gravitazionale di quest'ultima, ma soprattutto da quella del Sole che risulta essere pi\u00f9 del doppio del valore della forza attrattiva del nostro pianeta; tanto che sembrerebbe pi\u00f9 corretto dire che il nostro satellite gira attorno al Sole ed \u00e8 perturbato dalla forza d'attrazione della Terra.\nL'eccentricit\u00e0 dell'orbita della Luna varia in continuazione grazie alla forza d'attrazione solare e queste perturbazioni causano mutamenti dell'orientamento dell'asse maggiore dell'orbita, tanto che essa avanza di 3\u00b0 ogni rivoluzione, e compie un giro intero ogni 8,85 anni (spostamento della linea degli apsidi).\nSiccome la Luna orbita in un piano che risulta inclinato di circa 5,14\u00b0 rispetto al piano in cui orbita la Terra intorno al Sole, questi piani si intersecano i due punti (nodi) e la linea che li congiunge prende il nome di asse nodale.\nA causa delle perturbazioni indotte dal Sole, ed in minima parte da Venere e da Giove, la linea dei nodi si sposta in moto diretto o retrogrado in 18,61 anni.\nEspressioni.\nL'evezione in longitudine \u00e8 data dall'espressione:\nformula_1\nDove D \u00e8 l'elongazione media e distanza angolare della Luna dal Sole; l \u00e8 l'anomalia media della Luna (distanza angolare media della Luna dal suo perigeo).\nD'altra parte riprendendo da Orbita della Luna l'evezione pu\u00f2 essere calcolata.\nIl termine formula_2 \u00e8 denominato Evezione. I suoi effetti si possono considerare in due prospettive diverse:\nTermine considerato per s\u00e9 stesso.\nEsso \u00e8 dunque un termine correttivo di\nsi definiscano le seguenti grandezze:\nraccogliendo opportunamente i termini\nGli effetti di questo termine sono:\nIn entrambi i casi la correzione globale si annulla quando la linea degli Apsidi \u00e8 alle Sizigie o alle Quadrature nello stesso momento della Luna. Nelle posizioni intermedie la natura della correzione \u00e8 pi\u00f9 complessa, ma si annulla sempre quando il Sole \u00e8 a met\u00e0 tra la Luna e la linea degli Apsidi, o quando dista 90\u00b0 o 180\u00b0 da quel punto. Se:\nallora\nTermine considerato in funzione della \"Ineguaglianza Ellittica\".\nIl secondo e pi\u00f9 usuale metodo \u00e8 quello di considerare gli effetti di questo termine in combinazione con i due termini della \u201cIneguaglianza Ellittica\u201d, come segue: \u201cDeterminare la variazione della posizione della linea degli Apsidi e la variazione nella Eccentricit\u00e0 dell'orbita della Luna, prodotta dalla Evezione\u201d.\nSi prendano allora assieme la \u201cIneguaglianza Ellittica\u201d e la \u201cEvezione\u201d:\nsia formula_16 la Longitudine della linea degli Apsidi al tempo formula_17, nella ipotesi di avanzamento uniforme\nallora la precedente pu\u00f2 essere riscritta\ncombinando insieme il secondo ed il quarto termine in uno solo\ne si assuma\nda cui si possono ricavare formula_24 e formula_25; approssimativamente vale\nil termine formula_28 pu\u00f2 anche, al secondo ordine, essere espresso da\ne cos\u00ec le Longitudini diventano\nGli ultimi due termini costituiscono la \u201cIneguaglianza Ellittica\u201d di un'orbita di eccentricit\u00e0 formula_24 e longitudine della linea degli Apsidi formula_33 [formula_24 \u00e8 variabile nel tempo]; pertanto la Evezione, presa in unione con l'Ineguaglianza Ellittica, ha l'effetto di rendere l'eccentricit\u00e0 dell'orbita della Luna variabile, incrementandola di formula_35 quando la linea degli Apsidi transita per le Sizigie, e diminuendola della stessa quantit\u00e0 quando la linea degli Apsidi passa per le Quadrature; l'espressione generale dell'incremento vale\nun altro effetto di questo termine \u00e8 quello di diminuire la longitudine dell'asse, calcolata nell'ipotesi di moto uniforme, della quantit\u00e0 formula_27; cos\u00ec l'asse della linea degli Apsidi \u00e8 dietro a quello medio nel primo o il terzo quadrante quando \u00e8 in anticipo rispetto al Sole, e davanti quando \u00e8 nel secondo o quarto quadrante. Il ciclo di queste variazioni dovr\u00e0 essere evidentemente completato in un periodo di mezza rivoluzione del Sole rispetto all'asse degli Apsidi, cio\u00e8 circa in formula_38 di un anno.\nIl periodo della Evezione in s\u00e9, indipendentemente dagli effetti sull'orbita, \u00e8 il tempo in cui l'argomento\nsi incrementa di formula_40. Pertanto il periodo della Evezione vale\nEvezione calcolata con metodo numerico moderno\nIl coefficiente del \"seno\" \u00e8 espresso in milionesimi di grado angolare"}
{"id": "1553815", "revid": "254059", "url": "https://it.wikipedia.org/wiki?curid=1553815", "title": "Duchi d'Alvernia", "text": "I duchi d'Alvernia erano signori di una parte dell'Alvernia. Il ducato fu fondato da Giovanni II il Buono, re di Francia, nel 1360."}
{"id": "1553816", "revid": "121874903", "url": "https://it.wikipedia.org/wiki?curid=1553816", "title": "Matricole &amp; Meteore", "text": "Matricole &amp; Meteore \u00e8 stato un programma televisivo italiano che \u00e8 andato in onda in prima serata su Italia 1 dall'8 ottobre al 26 novembre 2002 e dal 21 gennaio al 13 aprile 2010.\nIl programma \u00e8 nato dall'unione dei precedenti format \"Matricole\" e \"Meteore\", entrambi andati in onda con successo sulla stessa emittente nel corso degli anni novanta, e come loro \u00e8 dedicato rispettivamente a scoprire gli esordi dei divi di successo attuali (come in \"Matricole\") e a ripescare i personaggi un tempo molto noti ed in seguito dimenticati (come in \"Meteore\").\nEdizioni.\nPrima edizione.\nLa prima edizione del programma va in onda su Italia 1 a partire dall'8 ottobre al 26 novembre 2002 per otto puntate, con la conduzione di Enrico Papi e la partecipazione delle vallette Moran Atias e Jurgita Tvarish, dal duo comico Bianchi e Pulci, di Massimo Lopez nel ruolo del \"Cangurotto\" e la cantante Sabrina Salerno nel ruolo di inviata speciale. A partire da gioved\u00ec 11 dicembre 2008, Italia 1 decide di ritrasmettere in prima serata il programma, ma senza precisare che si tratta di un riassemblaggio delle puntate in onda sei anni prima: visto il successo di questo riassemblaggio, nel 2010 si decide di produrre una nuova edizione.\nSeconda edizione.\nDopo il successo delle repliche della prima edizione, dal 21 gennaio al 13 aprile 2010 Italia 1 trasmette in diretta la seconda ed ultima edizione del programma, condotto da Nicola Savino e Juliana Moreira con le partecipazioni di: Digei Angelo, Cristina D'Avena (nel doppio ruolo di ospite fisso e inviata speciale nei panni di una principessa in cerca del Principe Azzurro), il pupazzo Uan, Dee D. Jackson, Pasquale Laricchia e Giorgio Mastrota nel ruolo del \"Cangurotto\". Come nella prima edizione, anche in questa seconda edizione \u00e8 presente il corpo di ballo: tra le ballerine \u00e8 presente anche Elena Morali, la quale il 18 aprile 2010, quindi appena 5 giorni dopo la chiusura (avvenuta il 13 aprile 2010) di \"Matricole &amp; Meteore\", diventer\u00e0 una delle concorrenti di \"La pupa e il secchione - Il ritorno\", \"reality show\" in cui si classificher\u00e0 seconda (dietro Francesca Cipriani). Tra gli ospiti intervenuti spiccano Aldo Montano, Cristina Chiabotto, le Lollipop e Benedetta Parodi alla seconda puntata e Melissa Satta alla quarta puntata mentre interviene telefonicamente alla prima puntata Fiorello.\nQuesta seconda edizione viene replicata dal 12 agosto 2010, sempre su Italia 1 in prima serata e poi viene nuovamente replicata, nello stesso slot, dal 18 luglio 2012. viene nuovamente riproposta su Mediaset Extra dalle 23.00 alle 02.30 o 3.35"}
{"id": "1553817", "revid": "1543377", "url": "https://it.wikipedia.org/wiki?curid=1553817", "title": "Pallone d'oro 1979", "text": "L\u2019edizione 1979 del Pallone d'oro, 24\u00aa edizione del premio calcistico istituito dalla rivista francese \"France Football\", fu vinta dall'inglese Kevin Keegan ().\nI giurati che votarono furono 26, provenienti da Austria, Belgio, Bulgaria, Cecoslovacchia, Danimarca, Finlandia, Francia, Germania Est, Germania Ovest, Grecia, Inghilterra, Irlanda, Italia, Jugoslavia, Lussemburgo, Paesi Bassi, Polonia, Portogallo, Romania, Scozia, Spagna, Svezia, Svizzera, Turchia, Ungheria e Unione Sovietica."}
{"id": "1553822", "revid": "767487", "url": "https://it.wikipedia.org/wiki?curid=1553822", "title": "La signorina e il cow-boy", "text": "La signorina e il cow-boy (\"A Lady Takes a Chance\") \u00e8 un film del 1943 diretto da William A. Seiter.\nIl film narra la vicenda di una giovane ragazza della East Coast che si innamora di un rude cowboy, complici una gita organizzata e un cavallo imbizzarrito.\nTrama.\nMolly J. Truesdale, una bella e beneducata signorina newyorkese, si prende qualche giorno di vacanza dal suo impiego per godersi un viaggio nel selvaggio West. Liberatasi dei suoi tre asfissianti pretendenti, che per l'occasione l'hanno ricoperta di regali, parte alla volta della California. Dopo un viaggio tutt'altro che riposante, passato in compagnia della pettegola Flora, del chiacchierone Marco Lambert e di un gruppo di bambini molesti travestiti da indiani, Molly arriva nei pressi di Gold City, dove si gode il primo spettacolo di rodeo. \u00c8 durante questo spettacolo che, mentre sta per scattare una fotografia, uno dei cavalli che partecipano al rodeo si imbizzarrisce, scaraventandole addosso il cavaliere, il cowboy Duke Hudkins.\nMolly e Duke fanno conoscenza e, la sera stessa, vanno a divertirsi in un tipico saloon, dove a un certo punto scoppia una prevedibile rissa fra gli avventori. Nonostante l'evidente divertimento di Molly, Duke \u00e8 costretto a portare via la ragazza, lanciandola dalla finestra in un camion di fieno. I due cominciano cos\u00ec a chiacchierare, senza accorgersi del tempo che passa: Molly, a causa dell'orologio guasto di Duke, si rende ben presto conto di aver perso il suo torpedone.\nDuke compie quindi un passo falso: porta la ragazza nella sua camera d'albergo e tenta di offrirle dell'alcool. Molly si indigna e decide di ripartire l'indomani stesso, con l'idea di raggiungere il torpedone tramite autostop. Ma il programma si dimostra un po' troppo complicato per la signorina dell'est, che si vede dunque costretta ad accettare il passaggio in auto di Duke e del suo migliore amico e compagno d'avventure, l'anziano e logorroico Waco.\nIl viaggio si rivela estremamente disagevole per la schizzinosa Molly, che \u00e8 costretta a dormire in pieno deserto, tra i licaoni e i cactus, e a sottrarre la coperta a Sammy, il cavallo di Duke, per tentare di ripararsi dal freddo della notte. L'indomani Sammy ha sviluppato una grave forma di raffreddore, evento che getta nella disperazione il cowboy. La temporanea tristezza di Duke e il naturale senso di colpa di Molly non fanno altro che riavvicinare i due giovani.\nRassicurato sulla salute e sulla prossima guarigione di Sammy, Duke invita Molly a cena per approfondire la loro conoscenza. Molly riesce a insegnare qualche buona maniera a Duke, e il cowboy capisce di provare un tenero sentimento nei confronti della ragazza. Al tempo stesso, atterrito dall'effetto che la ragazza esercita su di lui, nonch\u00e9 memore delle \"raccomandazioni\" di Waco - per nulla felice di dover dividere il compagno d'avventure con una donna - Duke decide di respingere Molly e di tornare alla sua vita nel deserto.\nDelusa e ferita, Molly torna sul torpedone e riparte l'indomani, pur sperando che Duke si faccia vedere all'ultimo momento, ma ci\u00f2 non accade. Solo al rientro a New York, dopo aver inflitto una sonora lezione ai seccanti pretendenti di Molly, Duke si riprende la sua donna e la riporta sul torpedone, dove le annuncia: \u00abho divorziato da Waco!\u00bb. E Molly lascia di nuovo l'est, probabilmente per non farvi pi\u00f9 ritorno.\nDistribuzione.\nDistribuito negli Stati Uniti il 19 agosto 1943, arriv\u00f2 in Italia nel dopoguerra, una prima volta nel febbraio 1946, e riedito nell'agosto 1955."}
{"id": "1553823", "revid": "767487", "url": "https://it.wikipedia.org/wiki?curid=1553823", "title": "The Eye Infinity", "text": "The Eye Infinity (), anche conosciuto come The Eye 10, \u00e8 un film del 2005 diretto da Oxide Pang Chun e Danny Pang.\nIl film \u00e8 il sequel di \"The Eye\" e \"The Eye 2\".\nIl \"10\" contenuto nel titolo originale non \u00e8 un indicatore della cronologia. Terzo nella saga dei fratelli Pang, il film comincia dopo gli eventi degli altri due film, e racconta la storia di cinque ragazzi che leggono un libro intitolato \"I dieci incontri\", che parla dei dieci sistemi per vedere la morte. Da qui il \"10\" nel titolo.\nTrama.\nI dieci incontri.\nI dieci sistemi descritti nel libro \"I dieci incontri\" sono i seguenti:\nTuttavia, il gruppo di amici scoprir\u00e0 che non \u00e8 affatto un gioco, come credevano, ma che tutto \u00e8 reale. La loro vita, insieme al loro rapporto, cambier\u00e0 drasticamente.\nAccoglienza.\nMolti ammiratori ritengono che questo film sia troppo differente dai precedenti due della serie. Nonostante tenti di creare un nesso fra il primo ed il secondo film, che non avevano nulla in comune fra di loro, questo terzo film ha un tono molto leggero in alcune parti (per esempio la scena di \"possessione\" e \"breakdance\"). Altri invece hanno gradito questo nuovo approccio, considerando realistico il fatto che i giovani siano molto interessati nelle esperienze soprannaturali, come i protagonisti del film."}
{"id": "1553824", "revid": "174925", "url": "https://it.wikipedia.org/wiki?curid=1553824", "title": "Gens petreia", "text": ""}
{"id": "1553825", "revid": "13556600", "url": "https://it.wikipedia.org/wiki?curid=1553825", "title": "Salmonide", "text": ""}
{"id": "1553827", "revid": "123838946", "url": "https://it.wikipedia.org/wiki?curid=1553827", "title": "Dune buggy", "text": "La dune buggy \u00e8 un tipo di automobile destinata alla marcia sulla sabbia. Sebbene la moda e il suo aspetto sbarazzino ne abbiano decretato il successo oltre le dune, la \"dune buggy\" rimane comunque un'auto prettamente adatta al divertimento estivo. \nGeneralmente le dune buggy sono il risultato della trasformazione di una Volkswagen Maggiolino usata, della quale conservano il telaio modificato e tutta la meccanica. La dune buggy \u00e8 icona degli anni sessanta e settanta.\nStoria.\nLa storia delle dune buggy nasce praticamente con quella dell'automobile stessa, ed \u00e8 un fenomeno che fino ad un certo punto della sua evoluzione rimane tipicamente americano.\nGi\u00e0 negli anni venti e trenta, infatti, i giovani che vivevano sulle coste statunitensi erano soliti mischiare pezzi di motocoltivatrici e rottami di vecchie Ford T per esplorare le zone sabbiose. Il segreto per galleggiare sulla sabbia erano le ruote larghe ed i primi esemplari erano equipaggiati di grossi tini di legno al posto delle gomme. Con l'andare del tempo l'affinarsi delle automobili cre\u00f2 una offerta di rottami sempre pi\u00f9 potenti da cui attingere e le dune buggy mutarono forma diventando negli anni '50 e '60 dei telai automobilistici modificati e privi di carrozzeria, dotati di potentissimi motori 8 cilindri.\nArrivarono poi in America le Volkswagen Maggiolino, importate in gran numero. Qualcuno per caso si accorse che la motricit\u00e0 e la leggerezza di queste vetture erano favorevoli alla marcia sulla sabbia. Creare una dune buggy partendo da un maggiolino era molto facile: bastava buttare via la carrozzeria e viaggiare solo con il telaio, munito di enormi pneumatici a bassa pressione.\nL'economia dell'operazione rese il fenomeno dune buggy ancora pi\u00f9 popolare, sebbene questo rimanesse un fatto sostanzialmente \"di nicchia\": questi ibridi fatti per saltare sulle dune rimanevano infatti nelle dune. La loro essenza di trabiccoli messi insieme nel granaio e privi di qualsiasi velleit\u00e0 estetica e modaiola li confinava a rimanere nelle mani di un pubblico di smanettoni del weekend.\nVenne poi Bruce Meyers, e tutto cambi\u00f2. \"Beach boy\" dapprima e designer di scafi in vetroresina poi, Meyers si mise in testa di dare una carrozzeria ai rozzi telai che venivano usati per saltare sulle dune. Ci riusc\u00ec talmente bene che la sua \"Manx\" nel 1964 cre\u00f2 nell'immaginario collettivo l'idea di dune buggy come tutti la conosciamo oggi: motore scoperto, gomme larghe e fari esterni, fiancate ad onda, niente porte n\u00e9 cofani.\nAnche approfittando del momento storico della contestazione di fine anni sessanta, in un certo modo propizio alla diffusione di un'\"antimacchina\" come la Manx, di fatto la moda esplose e in breve tempo diversi costruttori copiarono l'idea di Meyers, proponendo principalmente dei kit di montaggio per modificare dei maggiolini a fine carriera.\nAlla fine degli anni sessanta le dune buggy circolanti negli Stati Uniti erano pi\u00f9 di 20.000, e i primi esemplari cominciavano ad essere esportati nel vecchio continente, guadagnando un rapido consenso.\nAnche in Europa, considerata la semplicit\u00e0 costruttiva e la facilit\u00e0 di reperire le meccaniche Volkswagen, i costruttori di queste vetture in scatola di montaggio si diffusero, particolarmente in Inghilterra e in Italia.\nLe \"dune buggy\", nei primi anni settanta, soppiantarono rapidamente le locali \"spiaggine\" e divennero un fenomeno di gran moda che si spense sul finire del decennio.\nNel 2004 uno dei 30000 esemplari \u00e8 stato protagonista dell'ultimo episodio della seconda stagione della serie di Affari a quattro ruote.\nNel 2016 il programma televisivo motoristico \"The Grand Tour\", condotto da Jeremy Clarkson, Richard Hammond e James May, gir\u00f2 un episodio speciale dedicato alle Dune Buggy dove acquistarono dei modelli tradizionali e li modificarono a loro piacimento per l'obiettivo principale: attraversare il deserto della Namibia.\nIn Italia.\nIn Italia, la prima dune buggy apparve nel 1968, distribuita in scatola di montaggio dalla ditta bolognese All Cars di Mario Zodiaco.\nIl \"kit\" comprendeva la carrozzeria in vetroresina, il parabrezza, i fanali, oltre agli attacchi e alla bulloneria necessari per l'aggancio al pianale della Maggiolino, che doveva per\u00f2 essere accorciato di 273 mm. Il \"kit\" base veniva proposto al prezzo di 371.400 Lire, ma poteva essere arricchito con numerosi accessori opzionali, come l'hard-top, i sedili, gli pneumatici a sezione larga e il roll-bar.\nLa vista del veicolo sulle strade emiliane suscit\u00f2 un tale scalpore al punto da far maturare in Zodiaco l'idea di iniziare la produzione su licenza della Deserter in Italia. Superate le difficolt\u00e0 burocratiche relative all'omologazione di un veicolo basato sul telaio del Maggiolino opportunamente accorciato, nel maggio del 1969 viene costituita a Bologna la Autozodiaco s.r.l.\nDissidi tra Zodiaco ed uno dei suoi finanziatori portarono alla nascita di una ditta concorrente (la Automirage) che in origine avrebbe dovuto produrre i primi esemplari del Deserter ed invece inizi\u00f2 a produrre una \"dune buggy\" denominata \"Mirage\", uguale in tutto e per tutto al prototipo originale. Zodiaco raggiunse comunque un accordo con la ditta Giannini di Roma, nota per la produzione di versioni elaborate di autovetture FIAT, per la produzione della prima serie di \"dune buggy\".\nQualche mese dopo, la Autozodiaco apr\u00ec uno stabilimento a Pianoro, in provincia di Bologna, per la produzione in proprio delle vetture, che rimase operativo fino al 1974.\nNel frattempo, intorno allo stesso periodo a Roma venne fondata dal pilota di autocross Adriano Gatto la Puma s.r.l. con sede sulla via Tiburtina, la quale inizi\u00f2 a produrre una propria linea di \"dune buggy\" molto simili al \"Deserter\", un esemplare dei quali apparve nel film \"...altrimenti ci arrabbiamo!\" con Bud Spencer e Terence Hill.\nAltri fabbricanti di dune buggy in Italia furono la ATL di Mandello del Lario che produceva su licenza i modelli della EMPI, un'altra ditta americana, la MOMO in Rozzano (divenuta MOMO Helvetia nel 1972), la Greppi di Colico, la Hot Car di Milano e Mello Ferraro nel quartiere Landro.\nAll'inizio degli anni '70 la carrozzeria dei fratelli Greppi di Colico present\u00f2 tre modelli in vetroresina su meccanica Volkswagen, la Spider Smach, la Buggy Drag II e la Torpedo Safari. Il modello pi\u00f9 venduto (1.900.000 lire) nel 1974 fu il Buggy omologato quattro posti con cappottina e laterali.\nLa crisi petrolifera assest\u00f2 un duro colpo alla popolarit\u00e0 delle dune buggy in Italia, e quasi tutte le case produttrici (ad eccezione della PUMA di Roma) cessarono la produzione di questi veicoli negli anni immediatamente successivi."}
{"id": "1553828", "revid": "104458", "url": "https://it.wikipedia.org/wiki?curid=1553828", "title": "Star\u010devo", "text": ""}
{"id": "1553832", "revid": "767487", "url": "https://it.wikipedia.org/wiki?curid=1553832", "title": "Alpha Ethniki 1968-1969", "text": "L'Alpha Ethniki 1968-1969 fu la 33\u00aa edizione della massima serie del campionato di calcio greco, conclusa con la vittoria del , al suo nono titolo.\nCapocannoniere del torneo fu Gi\u014drgos Sider\u012bs (Olympiacos), con 35 reti.\nFormula.\nLe squadre partecipanti furono 18 e disputarono un girone di andata e ritorno per un totale di 34 partite.\nAlle 17 squadre greche si aggiunsero i campioni del campionato cipriota della stagione precedente.\nLe squadre retrocesse furono tre: nel caso la squadra cipriota fosse una di queste verrebbe sostituita dai campioni della stagione in corso mentre la quattordicesima e la quindicesima classificata disputarono uno spareggio contro la terza e quarta classificata della seconda serie.\nIl punteggio prevedeva tre punti per la vittoria, due per il pareggio e uno per la sconfitta.\nL'AEK Atene fu penalizzato di un punto.\nLe squadre ammesse alle coppe europee furono quattro: i campioni alla Coppa dei Campioni 1969-1970, la perdente della coppa nazionale alla Coppa delle Coppe 1969-1970 e terza e quarta classificata alla Coppa delle Fiere 1969-1970.\nClassifica finale.\nLegenda:\nNote:\nSpareggi.\nApollon Smyrnis e Veria disputarono lo spareggio per la permanenza nella massima serie contro, rispettivamente, Proodeftiki e Olympiakos Volos. In entrambi i casi fu necessario una terza partita. L'Apollon fu retrocesso per sorteggio dopo che la ripetizione si concluse 0-0 mentre il Veria fu retrocesso essendo stato sconfitto 2-1."}
{"id": "1553839", "revid": "486946", "url": "https://it.wikipedia.org/wiki?curid=1553839", "title": "Biblioteca Melchiorre Delfico", "text": ""}
{"id": "1553840", "revid": "2209726", "url": "https://it.wikipedia.org/wiki?curid=1553840", "title": "Trevor Nunn", "text": " Attivo in campo teatrale, televisivi e cinematografico, Nunn \u00e8 noto soprattutto per le sue regie di musical e opere di prosa a Londra e Broadway, dove ha vinto due Tony Award, rispettivamente nel 1982 e nel 1984. \u00c8 stato inoltre direttore artistico della Royal Shakespeare Company dal 1968 al 1986, del National Theatre dal 1997 al 2003 e dell'Haymarket Theatre nel 2011.\nBackground.\nNato ad Ipswich, Inghilterra ed educato alla \"Northgate Grammar School\" di Ipswich ed al \"Downing College\" di Cambridge, dove inizi\u00f2 con i primi lavori teatrali, prima di diventare direttore del \"Belgrade Theatre\" di Coventry. Prese il posto di direttore della Royal Shakespeare Company sostituendo Peter Hall e successivamente divenne direttore del \"Royal National Theatre\", sostituendo sempre Hall. Nel 2002 \u00e8 stato insignito del cavalierato.\nCarriera.\nNel 1968 divenne direttore del Royal Shakespeare Company, ruolo che ricopr\u00ec fino al 1986. La sua prima moglie, Janet Suzman, apparve in molte delle sue produzioni. Nunn divenne una figura di spicco nei circoli teatrali, e fu il responsabile di numerose rappresentazioni pionieristiche ed innovative, come ad esempio la versione del RSC del \"Nicholas Nickleby\" di Dickens, codiretto con John Caird. \u00c8 stato anche un direttore di musical di successo. Nunn \u00e8 stato responsabile di \"Cats\" (1981), ed \u00e8 stato il regista della versione inglese di \"Les Mis\u00e9rables\" del 1985, sempre con John Caird.\nNunn ha anche diretto il teatro dell'opera del Glyndebourne Festival Opera, ed \u00e8 stato regista e produttore per la televisione con \"Antonio e Cleopatra\" (interpretato dalla Suzman) nel 1974. Nel 1993 ripropose per la televisione la sua versione di \"Porgy and Bess\" di George Gershwin, che aveva presentato con successo a Glyndebourne, e tale versione ricevette una calda accoglienza, superiore a quella ricevuta dalla versione del 1959 diretta da Samuel Goldwyn e Otto Preminger. Saltuariamente dirige film, come ad esempio \"Lady Jane\" del 1986, \"Hedda\", un adattamento di Hedda Gabler, e \"La dodicesima notte\", adattamento dell'opera di William Shakespeare. Attualmente \u00e8 sposato con l'attrice Imogen Stubbs, che recita in \"We Happy Few\" da lui diretta, e che spesso appare nelle sue produzioni.\nNunn \u00e8 noto per aver diretto musical famosi in tutto il mondo. In particolare \"Starlight Express\" e \"Sunset Boulevard\". La sua produzione de \"Les Mis\u00e9rables\" \u00e8 in scena ininterrottamente a Londra dal 1985, stabilendo il record di produzione di musical stabile pi\u00f9 replicata della storia, mentre le sue ultime rappresentazioni a Londra includono \"My Fair Lady\", \"South Pacific\", \"The Woman in White\", \"Otello\" e \"Acorn Antiques\", \"La grande strage dell'impero del sole\", \"Rock 'N' Roll\" (interpretato da Alice Eve, Sinead Cusack, Brian Cox e Rufus Sewell) e \"Porgy and Bess\" (una versione ridotta con il dialogo invece dei recitativi).\nNel 2004 Nunn ha creato un adattamento moderno dell\"'Amleto\". Questa produzione vede come protagonista Ben Whishaw, ed \u00e8 stata rappresentata all'Old Vic Theater di Londra. Le sue ultime produzioni rappresentate a Stratford includono il \"Re Lear\" e \"Il gabbiano\". Queste due rappresentazioni hanno effettuato un tour mondiale e da novembre 2007 sono state rappresentate al New London Theatre. Le due piece hanno come protagonisti Ian McKellen, Romola Garai, Frances Barber, Sylvester McCoy e William Gaunt. L'ultimo progetto di Nunn, l'adattamento musicale di \"Via col vento\" ha iniziato le rappresentazioni dal marzo 2008. Nunn ritorner\u00e0 al \"Belgrade Theatre\" di Coventry (lo stesso teatro dove ha iniziato la sua carriera) per dirigere \"Scene da un matrimonio\" di Ingmar Bergman, con Imogen Stubbs e Iain Glen.\nVita privata.\nTrevor Nunn si \u00e8 sposato tre volte: in prime nozze Sharon Lee-Hill, dalla quale ha avuto due figli. Nel 1969 si \u00e8 risposato con l'attrice Janet Suzman, dalla quale ebbe un figlio: Joshua. Entrambi i matrimoni terminarono con un divorzio. Dal settembre 1994 \u00e8 sposato con l'attrice Imogen Stubbs, dalla quale ha avuto due figli: Ellie e Jesse; la coppia si \u00e8 separata nel 2011"}
{"id": "1553842", "revid": "767487", "url": "https://it.wikipedia.org/wiki?curid=1553842", "title": "Charles Guignebert", "text": "Allievo di Ernest Renan, dopo aver tenuto un corso di storia del cristianesimo alla Sorbona di Parigi nel 1905, dal 1919 vi divenne titolare della relativa cattedra, istituita quello stesso anno. Il suo insegnamento segue un rigoroso punto di vista razionalista, senza nessuna concessione alle prevalenti tesi dell'apologia religiosa, come riassunse nella proposizione: \u00abI Vangeli sono scritti di propaganda, destinati a organizzare e autenticare, rendendola verosimile, la leggenda rappresentata nel dramma sacro della setta ed a confermarla alle consuetudini della mitologia dell'epoca\u00bb."}
{"id": "1553844", "revid": "109410835", "url": "https://it.wikipedia.org/wiki?curid=1553844", "title": "Matricole", "text": "Matricole (sottotitolato Quando non erano famosi), \u00e8 stato un programma televisivo andato in onda su Italia 1 dal 10 marzo 1998 al 17 aprile 2001. Il programma \u00e8 andato in onda in tre edizioni e la conduzione \u00e8 stata affidata a Simona Ventura, affiancata da un diverso partner maschile per ognuna delle edizioni: Amadeus nella prima, Fiorello nella seconda ed Enrico Papi nella terza.\nLa trasmissione.\nBasato sul format americano della ABC \"Before They Were Stars\", il programma \u00e8 stato mandato in onda in tre edizioni, precedute da una puntata zero andata in onda il 19 novembre 1997. Andata in onda nelle prime serate del marted\u00ec di Italia 1, la trasmissione proponeva l'obiettivo di scavare negli archivi Mediaset e non solo alla ricerca di filmati di repertorio riguardanti provini o esordi delle stelle del cinema, dello spettacolo e dello sport.\nTra i pi\u00f9 importanti mandati in onda si ricordano l'esordio di una giovanissima Raffaella Carr\u00e0 nella pellicola cinematografica \"Tormento del passato\" del 1952, e l'esibizione di Cristina D'Avena all'edizione dello Zecchino d'Oro 1968, quando cant\u00f2 \"Il valzer del moscerino\". Al termine della puntata, in orario avanzato dove si presupponeva un minor numero di bambini sintonizzati sulla trasmissione, andava in onda la rubrica \"Sexy Matricole\", che mostrava gli esordi pi\u00f9 hard dei personaggi famosi. Protagonisti di questi filmati sono stati sia donne come Sabrina Salerno, Pamela Prati, Michelle Hunziker e Simona Tagli, che uomini come Enrico Mutti, Walter Nudo e Gabriel Garko.\nLa colonna sonora della trasmissione \u00e8 la canzone \"Shout\" dei The Isley Brothers.\nDopo la chiusura.\nNel 2002 il format \u00e8 stato unito ad un altro successo della rete, \"Meteore\" (realizzato dagli stessi autori), dando cos\u00ec vita a \"Matricole &amp; Meteore\", programma sotto la guida di Enrico Papi andato in onda nel 2002 e ripreso nel 2010, con la conduzione di Nicola Savino e Juliana Moreira.\nRepliche di \"Matricole\", sono andate in onda sia su Italia 1 in prima serata nel periodo estivo delle stagioni successive sia su Happy Channel, nelle prime serate del luned\u00ec."}
{"id": "1553845", "revid": "3831", "url": "https://it.wikipedia.org/wiki?curid=1553845", "title": "Vin\u010da", "text": ""}
{"id": "1553853", "revid": "767487", "url": "https://it.wikipedia.org/wiki?curid=1553853", "title": "Alpha Ethniki 1969-1970", "text": "L'Alpha Ethniki 1969-1970 fu la 34\u00aa edizione della massima serie del campionato di calcio greco, conclusa con la vittoria del , al suo decimo titolo e secondo consecutivo.\nCapocannoniere del torneo fu Ant\u014dn\u012bs Ant\u014dniad\u012bs (), con 25 reti.\nFormula.\nLe squadre partecipanti furono 18 e disputarono un girone di andata e ritorno per un totale di 34 partite.\nAlle 17 squadre greche si aggiunsero i campioni del campionato cipriota della stagione precedente.\nLe squadre retrocesse furono tre: nel caso la squadra cipriota fosse una di queste verrebbe sostituita dai campioni della stagione in corso e la quindicesima classificata diventerebbe la terza squadra greca retrocessa.\nIl punteggio prevedeva tre punti per la vittoria, due per il pareggio e uno per la sconfitta.\nIl Panachaiki fu penalizzato di 13 punti.\nLe squadre ammesse alle coppe europee furono quattro: i campioni alla Coppa dei Campioni 1970-1971, la vincitrice della coppa nazionale alla Coppa delle Coppe 1970-1971 e due ulteriori squadre alla Coppa delle Fiere 1970-1971, una da Salonicco e una da Atene.\nClassifica finale.\nLegenda:\nNote:"}
{"id": "1553855", "revid": "1543377", "url": "https://it.wikipedia.org/wiki?curid=1553855", "title": "Un altro pensiero", "text": "Un altro pensiero (con sottotitolo da \"Oasi\" a \"Opera prima\") \u00e8 la sesta raccolta dei Pooh uscita nell'aprile 1989 e contenente l'inedito \"Concerto per un'oasi\", che era comparso su un 45 giri. Ripercorre a ritroso la storia dei Pooh."}
{"id": "1553856", "revid": "1013865", "url": "https://it.wikipedia.org/wiki?curid=1553856", "title": "Sauteurs", "text": "Sauteurs \u00e8 un piccolo villaggio di pescatori situato sull'omonima baia, nell'estrema punta settentrionale dello stato caraibico di Grenada. Con circa 1.300 abitanti, \u00e8 il sesto centro abitato di tutto il paese. Dal punto di vista amministrativo, \u00e8 parte della Parrocchia di Saint Patrick.\nStoria.\nQui, nel 1651, gli ultimi indigeni caribi dell'isola si suicidarono in massa gettandosi da uno scoglio alto 40 metri (da allora chiamato \"Punta dei Caribi\"), per non venire sottomessi dai francesi. Fu cos\u00ec che il villaggio, poi ripopolato con schiavi africani.\nOrigini del nome.\nVenne chiamato \"Sauteurs\", termine francese che significa, appunto, per la vicenda degli indigeni suicidi, \"saltatori\"."}
{"id": "1553857", "revid": "1353455", "url": "https://it.wikipedia.org/wiki?curid=1553857", "title": "L'imbroglione", "text": "L'imbroglione \u00e8 stato un programma televisivo italiano andato in onda su Canale 5 nell'estate 2004 nella fascia del preserale. Il game show era trasmesso dal 7 giugno al 4 settembre con una pausa nella prima met\u00e0 di agosto per un totale di 66 puntate, con la conduzione di Enrico Papi, al suo primo quiz sulla rete ammiraglia Mediaset.\nLa trasmissione.\n\"L'imbroglione\" andava in onda nella fascia preserale, ed era il primo quiz che per il periodo estivo ha sostituito la trasmissione di Gerry Scotti \"Passaparola\". Basato sul format americano \"Dirty Rotten Cheater\", trasmesso su PAX (oggi Ion Television) nel 2003 dal 6 gennaio al 14 aprile. Lo stesso format era stato esportato anche in alcuni paesi, come ad esempio nel Regno Unito, in Francia, in Giappone, in Polonia, in Ungheria e in India.\nGli autori dell'edizione italiana, prodotta da Magnolia, erano Pietro Gorini, Francesca Capua, Pier Luigi Renai, Nicola De Feo, Giuseppe Scarpa e Giovanni Riva Berni. Facevano parte del cast anche quattro ragazze che componevano il corpo di ballo, le \"sondaggine\" Perla Francalanci, Anna Gigli Molinari, Aliuska Guzman Aras e Marica Giannini, coreografate da Marco Odoni (Marica, Perla e Aliuska vengono dall'appena terminata versione \"Scala e vinci\" di Sarabanda, gioco di Italia 1 condotto da Papi stesso).\nIntroduzione.\nIl programma si svolgeva con sei concorrenti, che all'inizio di ogni puntata, venivano sempre introdotti facendoli avvicinare alle loro postazioni dotate di monitor; quando aprivano i loro coperchi dovevano sempre rispondere alla fatidica domanda posta dalla voce fuori campo (che era dello stesso Enrico Papi, che parlava prima della sua entrata in studio): \"Sei tu l'Imbroglione?\", e a loro risposta dicevano tutti: \"No, non sono io l'Imbroglione\", anche se un Imbroglione ci sar\u00e0 certamente.\nSvolgimento.\nIl gioco era strutturato in cinque round, le cui domande erano esclusivamente basate su sondaggi d'opinione degli italiani. I primi quattro round erano costituiti da un'unica prova, nella quale i concorrenti rispondevano ad un determinato sondaggio, di cui dovevano cercare di indovinare gli elementi: quando davano una risposta esatta, guadagnavano soldi nel momento in cui codesta risposta appariva (in base al suo valore) nella principale classifica dei valori di risposta; mentre invece se ne davano una sbagliata essa non appariva nella classifica e non guadagnavano niente. La classifica delle risposte era composta da 10 posizioni, e i loro valori sono di:\nL'Imbroglione, durante lo svolgimento dei round, poteva vedere la stessa classifica scritta direttamente sul suo monitor e costruirsi il suo montepremi, avendo per\u00f2 dei rischi e dovendo quindi stare attento a non farsi scoprire: quando dava una risposta esatta ad alto valore (ad esempio di \u20ac 2.000) poteva far crescere agli altri concorrenti i sospetti verso di lui; oppure, quando dava la risposta a basso valore ogni sospetto verso di lui (sempre degli altri concorrenti) si allontanava. Alla fine solo dei primi tre round, venivano dati dei soldi bonus ai tre concorrenti che, nel corso del gioco, avevano accumulato di pi\u00f9: al primo venivano dati \u20ac 10.000, al secondo \u20ac 7.500 e al terzo \u20ac 5.000. Poi si procedeva con l'eliminazione dei concorrenti, ma prima loro stessi davano la loro opinione su chi tra loro sia l'Imbroglione, accusandosi l'un l'altro. Nel gioco, in base ai round, i metodi di eliminazione sono diversi:\nInfine, dopo che il concorrente veniva eliminato dalla gara, esso poteva avere due importanti rivelazioni da fare:\nQuinto ed ultimo round.\nIl quinto ed ultimo round del programma era diviso in due giochi:\nAl termine della prova, il pubblico in studio tramite telecomando, doveva decidere in maggioranza chi tra di loro era l'imbroglione, poi, i due concorrenti in gara dovevano dire chi era realmente quest'ultimo.\nUna volta scoperto l'imbroglione, tutti e due i concorrenti, dovevano avvicinarsi ad una teca contenente il montepremi accumulato nella puntata in contanti, ed aprirla iniziando dall'imbroglione. Se l'imbroglione nell'aprire la teca, vedeva il suo montepremi rimanere in piedi senza cadere nella botola vinceva la puntata mettendo le mani sulle banconote se non \u00e8 stato scoperto dal pubblico, altrimenti se era stato scoperto dal pubblico vedeva il suo montepremi cadere nella botola posta sotto la teca e non vinceva nulla.\nL'avversario, per vincere il montepremi accumulato nella puntata, se \u00e8 stato scoperto l'imbroglione, doveva risolvere un determinato quesito al quale hanno risposto gli italiani interpellati mettendo in ordine le quattro risposte per ordine di preferenza. Una volta risposto alla domanda, il concorrente doveva girare le manopole numerate corrispondenti alle risposte date ed aprire la teca contenente il suo montepremi in contanti. Se l'ordine era corretto, il giocatore vinceva la puntata mettendo le mani sulle banconote, altrimenti, vedeva sprofondare nella botola sotto la teca il suo montepremi senza vincere nulla.\nIn ogni caso, il vincitore della puntata non prendeva parte a quella successiva."}
{"id": "1553858", "revid": "177966", "url": "https://it.wikipedia.org/wiki?curid=1553858", "title": "Cinta collinare scaligera di Verona", "text": ""}
{"id": "1553860", "revid": "767487", "url": "https://it.wikipedia.org/wiki?curid=1553860", "title": "Whisky e gloria", "text": "Whisky e gloria (\"Tunes of Glory\") \u00e8 un film del 1960 diretto da Ronald Neame.\nIl soggetto \u00e8 tratto dal romanzo omonimo di James Kennaway che lo adatt\u00f2 per il cinema. I protagonisti sono Alec Guinness e John Mills, quest'ultimo premiato con la Coppa Volpi come migliore attore alla Mostra del Cinema di Venezia del 1960.\nTrama.\nLa storia si svolge nelle Highlands scozzesi nel secondo dopoguerra, durante un inverno nevoso e gelido. Sar\u00e0 per questo che gli ufficiali che si radunano nel loro circolo, situato nell'antico castello che fa da caserma del reggimento scozzese, si scaldano con abbondanti bevute di whisky, bevanda corroborante e soprattutto patriottica. Cos\u00ec almeno la giudica l'ormai anziano colonnello Jock Sinclair che, iniziando dalla gavetta, \u00e8 giunto al comando temporaneo del reggimento che ha guidato fino dalla fine della guerra, dopo che il suo comandante titolare \u00e8 morto durante un'azione bellica.\nOra lui e gli ufficiali suoi amici si aspettano che da un giorno all'altro arrivi la nomina definitiva a comandante del reggimento. D'altra parte c'\u00e8 grande simpatia per il colonnello Sinclair, gran bevitore di whisky e dall'atteggiamento piuttosto conciliante per quanto riguarda la disciplina e la condotta dei soldati.\nMa le cose non vanno come previsto. Gli alti comandi nominano il colonnello Basil Barrow, che proviene dall'accademia militare e i cui antenati sono stati comandanti del reggimento. Barrow si rende subito conto del nefasto influsso che ha avuto la guida del colonnello Sinclair sulla vita militare del reggimento. Cercando la collaborazione di Sinclair e degli ufficiali, Barrow si sforza quindi di riportare ordine ed efficienza nella caserma ma, di fronte ai suoi tentativi, deve subire la condotta irridente dell'anziano ufficiale, amaramente deluso dalla mancata nomina, e la passivit\u00e0 degli altri ufficiali che gi\u00e0 rimpiangono la libert\u00e0 perduta.\nIl nuovo colonnello, dal fragile sistema nervoso scosso per una lunga prigionia di guerra e per le torture subite ad opera dei Giapponesi, delle quali egli per\u00f2 non ha fatto parola con nessuno, appare infatti debole e indeciso nel suo comando.\nLo scontro raggiunge il culmine quando Barrow, avendo notato il comportamento volutamente sfrenato e sprezzante dell'etichetta militare da parte di Sinclair e degli ufficiali, durante un ballo di ricevimento alla presenza delle autorit\u00e0 civili della cittadina sede della caserma, dopo un'isterica scenata, comanda che gli ufficiali reimparino le regole dei balli scozzesi. Questa decisione sar\u00e0 presa come occasione per altri sberleffi e irrisioni nei confronti del colonnello, sempre pi\u00f9 disperato per l'incapacit\u00e0 di farsi obbedire e rispettare.\nMa anche Sinclair commette un errore: avendo sorpreso in un bar sua figlia Morag in amichevole compagnia del caporale delle cornamuse Fraser, ed essendo come al solito ubriaco, non riesce a controllarsi e malmena il soldato. Questo vorrebbe dire per il colonnello la denuncia al Tribunale militare e la fine della sua carriera.\nCome gli impone il suo dovere, Barrow ha intenzione di denunciare Sinclair, ma poi cede generosamente alle suppliche dello stesso Sinclair e dei suoi sostenitori, mettendo a tacere l'accaduto. Questo conferma agli occhi degli ufficiali e dei subalterni la debolezza del loro comandante, che pensando di aver fallito come uomo e come soldato si uccide.\nL'episodio colpisce tutto il reggimento e soprattutto Sinclair, che capisce di essere stato lui, con il suo comportamento irridente e irrispettoso, la causa del suicidio del colonnello. Riassunte le funzioni di capo del reggimento, quasi a voler scontare la propria colpa, Sinclair vuole organizzare solenni funerali per il defunto colonnello: ma mentre espone agli ufficiali, esaltandosi sempre pi\u00f9, i simbolici valori militari della grandiosa celebrazione funebre, accompagnata dal lamentoso suono delle cornamuse e dal rullo dei tamburi, con la mente ormai offuscata dal rimorso, le sue parole rotte dal pianto diventano sempre pi\u00f9 incoerenti e grottesche tali da farlo apparire, com'\u00e8 ormai, un uomo distrutto.\nCritica.\nIl film \u00e8 per la maggior parte \u00e8 strutturato secondo uno stile teatrale che ha come palcoscenico la sala del circolo ufficiali dell'antico castello sede del reggimento. Si tratta di un ampio ambiente riscaldato da grandi caminetti e arredato con ricchi divani e poltrone, con un tavolo da biliardo ma soprattutto provvisto di un ben rifornito bar.\nNon mancano le riprese esterne nel film con i bellissimi paesaggi innevati delle \"highlands\" scozzesi ma \u00e8 nel salone che avvengono i dialoghi pi\u00f9 importanti nei quali si cimentano e si fronteggiano con bravura i due attori teatrali: Alec Guinness e John Mills tanto che lo spettatore dimentica di stare vedendo un film e ha l'impressione di assistere ad uno spettacolo teatrale.\n\u00abUn glorioso duetto \u2013 e duello \u2013 tra due grandi attori in un melodramma da caserma a porte chiuse, ambientato con estrema finezza tra gonnellini e cornamuse\u00bb cos\u00ec ha lasciato scritto la critica cinematografica (cfr.Morando Morandini ed. Zanichelli, 2007) che ha notato anche che l'ambiente teatrale non appesantisce lo spettacolo \u00abnon per questo meno cinematografico nel linguaggio e nell'azione.\u00bb (in Gian Luigi Rondi, \"Il Tempo\")."}
{"id": "1553861", "revid": "287204", "url": "https://it.wikipedia.org/wiki?curid=1553861", "title": "Alpha Ethniki 1970-1971", "text": "L'Alpha Ethniki 1970-1971 fu la 35\u00aa edizione della massima serie del campionato di calcio greco, conclusa con la vittoria del , al suo quinto titolo.\nFormula.\nLe squadre partecipanti furono 18 e disputarono un girone di andata e ritorno per un totale di 34 partite.\nAlle 17 squadre greche si aggiunsero i campioni del campionato cipriota della stagione precedente.\nLe squadre retrocesse furono tre: nel caso la squadra cipriota fosse una di queste verrebbe sostituita dai campioni della stagione in corso e la quindicesima classificata diventerebbe la terza squadra greca retrocessa.\nIl punteggio prevedeva tre punti per la vittoria, due per il pareggio e uno per la sconfitta.\nLe squadre ammesse alle coppe europee furono tre: i campioni alla Coppa dei Campioni 1971-1972, la vincitrice della coppa nazionale alla Coppa delle Coppe 1971-1972 e la seconda classificata alla Coppa UEFA 1971-1972.\nClassifica finale.\nLegenda:\nNote:\nStatistiche.\nClassifica dei marcatori.\nNel corso del torneo sono state segnate 690 reti in 306 gare. Di seguito \u00e8 riportata la classifica dei cannonieri."}
{"id": "1553866", "revid": "1833487", "url": "https://it.wikipedia.org/wiki?curid=1553866", "title": "Salvo Sottile", "text": "Biografia.\nGli esordi a Telecolor e l'arrivo in Fininvest.\nFiglio di Giuseppe Sottile, all'epoca capocronista del quotidiano palermitano \"Giornale di Sicilia\", comincia a collaborare nel 1989 da Palermo, all'et\u00e0 di appena 16 anni, col quotidiano catanese \"La Sicilia\" e quindi con l'emittente regionale Telecolor Video 3, che oltre ad occuparsi dell'informazione locale collaborava con Canale 5 fornendo immagini e servizi chiusi legati ai fatti di cronaca della Sicilia. Notato da Enrico Mentana nel 1992 approda in Fininvest con la mansione di \"informatore\" dalla Sicilia e successivamente come corrispondente da Palermo per il TG5. Esperienza che si rivela particolarmente importante poich\u00e9 coincise con gli anni della dura lotta alla mafia e degli attentati a Giovanni Falcone e Paolo Borsellino (il suo primo servizio da inviato del TG5 nella Regione Sicilia fu appunto sulla notizia della strage di via D'Amelio, nella quale il giudice Borsellino perse la vita). Nello stesso periodo collabora per il settimanale \"Epoca\", per il quotidiano romano \"Il Tempo\" e per il settimanale \"Panorama\". Nel 1994 diventa giornalista professionista.\nIl passaggio a Sky.\nNel 2003, dopo 11 anni al TG5, lascia Mediaset per approdare a Sky Italia e fare parte del neonato Sky TG24. Oltre alla conduzione del telegiornale conduce il contenitore mattutino \"Doppio espresso\" (in onda dalle 6 alle 10) e il settimanale di approfondimento \"La scatola nera\".\nIl ritorno a Mediaset.\nDopo due stagioni, nel 2005 ritorna al TG5, dove conduce l'edizione della notte e cura la rassegna stampa. Nel 2006 passa alla conduzione dell'edizione delle 13. Il 15 maggio 2007 pubblica il suo primo romanzo \"Maqeda\", edito da Baldini Castoldi Dalai, al quale segue il 25 febbraio 2009 il romanzo \"Pi\u00f9 scuro di mezzanotte\", edito da Sperling &amp; Kupfer. Nel dicembre del 2009 lascia nuovamente il TG5 e approda come vicedirettore a Videonews, la testata giornalistica del gruppo Mediaset. Il 7 marzo 2010 debutta in prima serata su Rete4 di \"Quarto grado\", un programma incentrato sui gialli e i casi irrisolti, che ottiene un buon riscontro di pubblico e gli regala una grossa popolarit\u00e0 tra il pubblico. L'esperienza prosegue per tre stagioni consecutive sino alla tarda primavera del 2013. \nDal 5 luglio al 7 agosto 2012 Salvo Sottile conduce inoltre su Canale 5 \"Quinta colonna\", programma di approfondimento su attualit\u00e0, cronaca e politica .\nIl passaggio a La7.\nNel 2013 lascia Mediaset e passa a LA7 dove conduce in prima serata il programma \"Linea gialla\" incentrato su casi di cronaca nera e del tutto simile a \"Quarto Grado\". Sempre su LA7 dal 30 giugno 2014 e per tutta l'estate conduce il talk dell'access prime time \"In onda\".\nIl passaggio in Rai.\nNell'estate del 2015 approda in Rai ed esordisce su Rai 1 conducendo insieme con Eleonora Daniele il contenitore pomeridiano \"Estate in diretta\". Dal 27 settembre dello stesso anno affianca invece Paola Perego nella conduzione di \"Domenica in\", in onda nel pomeriggio festivo di Rai1. Nella primavera del 2016 partecipa come concorrente a Ballando con le stelle il talent show curato e condotto da Milly Carlucci, mentre a settembre 2016 passa a Rai 3 dove conduce \"Mi manda Raitre\" nella striscia mattutina dalle 10 alle 11, e inizialmente anche in seconda serata e prima serata. L'esperienza al timone della trasmissione, esclusivamente al mattino, prosegue anche nelle stagioni 2017/2018, 2018/2019 e 2019/2020. Dal 2017 il programma va in onda anche al sabato con il titolo \"Mi Manda Raitre in +\".\nNella primavera del 2018 esordisce nella seconda serata di Rai3 con \"Prima dell'alba\", un programma che esplora l'universo notturno in tutte le sue declinazioni. Il programma viene promosso in prima serata per uno speciale estivo e torna nella sua collocazione con la seconda e la terza stagione in onda rispettivamente nell'autunno dello stesso anno e a primavera del 2019. Nell'estate del 2019 il programma torna in prima serata con un ciclo di appuntamenti intitolati \"Prima dell'alba - La Rampa\", e vedono Sottile condurre il programma da un edificio abbandonato della periferia romana chiamato per l'appunto \"La Rampa\". La trasmissione prosegue con la quarta e la quinta stagione, in onda nell'autunno dello stesso anno e nell'inverno del 2020. Luned\u00ec 22 aprile 2020, sempre in seconda serata su Rai3 va in onda \"Prima dell'alba - Una notte in carcere\", una puntata speciale dedicata all\u2019universo carcerario, dove Salvo Sottile visita il carcere di Lecce e trascorre un\u2019intera giornata con i detenuti per scoprire come si vive in un luogo dove \u00e8 sempre notte tra solitudine e mancanza di libert\u00e0. A maggio 2020, alle 20.20 su Rai3, conduce la striscia quotidiana \"Palestre di vita\", nella quale, in piena emergenza Covid-19 raccoglie e racconta di storie di vita legate allo sport di donne e uomini nell'Italia di oggi. Con l'arrivo del nuovo direttore di rete Franco Di Mare il programma viene sospeso e le restanti puntate gi\u00e0 registrate, inizialmente destinate ad una nuova collocazione, non vengono pi\u00f9 mandate in onda. Lo stesso Di Mare decide di rimuovere dopo quattro stagioni Sottile dalla conduzione di \"Mi Manda RaiTre\" che nella stagione 2020-2021 perde quasi due punti di share rispetto all'anno prima.\nNella stagione 2020-2021 approda a Rai2, dove conduce la finestra dell'attualit\u00e0 e delle curiosit\u00e0 e uno spazio chiamato Occhio alle truffe in difesa dei cittadini vittime di raggiri all'interno del programma quotidiano \"I fatti vostri\".\nVita privata.\nHa due figli, avuti dalla giornalista Sarah Varetto che ha sposato nel 2004 e da cui si \u00e8 separato nel luglio 2019."}
{"id": "1553872", "revid": "486946", "url": "https://it.wikipedia.org/wiki?curid=1553872", "title": "Padroni delle tenebre", "text": ""}
{"id": "1553875", "revid": "125286727", "url": "https://it.wikipedia.org/wiki?curid=1553875", "title": "Luna Nuova", "text": "Luna Nuova \u00e8 un bisettimanale di informazione locale fondato nel marzo del 1980 con sede ad Avigliana.\nStoria.\nIn origine il giornale, quindicinale di pochi fogli, era venduto solo in abbonamento. Dal 1987, dopo aver esteso i propri confini dalla vicina Francia alla cintura ovest e sud di Torino, Luna Nuova diventa un settimanale, con direttore Paolo Bugnone.\nIl passaggio alla formula bisettimanale (marted\u00ec-venerd\u00ec) avviene nel gennaio del 1993 e dal 1\u00ba giugno 1997 il direttore \u00e8 Tiziano Picco. Dal 1\u00b0 marzo 2021 il direttore \u00e8 Marco Giavelli."}
{"id": "1553876", "revid": "2197462", "url": "https://it.wikipedia.org/wiki?curid=1553876", "title": "Tito Giliberto", "text": "Biografia.\nDopo la laurea in Lettere moderne all'Universit\u00e0 Statale di Milano (con specializzazione in Storia del Giornalismo) ha lavorato al rotocalco quotidiano di Canale 5 \"Verissimo\", di cui \u00e8 stato uno dei conduttori nell'edizione del mattino. Quindi \u00e8 passato al \"TG5\", conducendo l'edizione delle 17 del telegiornale dall'autunno 2007. Dal novembre 2011 \u00e8 conduttore del canale all news Mediaset, TGcom24. \u00c8 autore di un saggio storico (\"Giornali e giornalisti dopo il Quarantotto\" edito dal Museo del Risorgimento di Milano) da cui \u00e8 stato tratto \"Penne Sporche\" (Stampa Alternativa), e di due romanzi gialli su famosi musicisti: \"Mozart: delitti in Re Maggiore\", pubblicato nel 2006, anno mozartiano, e il successivo \"Vivaldi: notte e follia del Prete Rosso\", entrambi pubblicati da Todaro Editore. \u00c8 uscito di recente, edito da Vertigo Libri, \"Cogne e altri amori\", romanzo tra fiction, realt\u00e0 e TV: dall'incidente aereo del grattacielo Pirelli al caso Franzoni, da Luciano Pavarotti a Michelle Hunziker."}
{"id": "1553877", "revid": "147575", "url": "https://it.wikipedia.org/wiki?curid=1553877", "title": "Drumline", "text": ""}
{"id": "1553878", "revid": "767487", "url": "https://it.wikipedia.org/wiki?curid=1553878", "title": "No Way Back (Norther)", "text": "No Way Back \u00e8 il secondo EP della band melodic death metal Norther. \u00c8 stato distribuito solo in Finlandia e Giappone durante il tour del 2007 della band.\nLa versione giapponese contiene le tracce bonus \"Frozen Angel (Live)\" e \"No Way Back (Live)\"."}
{"id": "1553881", "revid": "287204", "url": "https://it.wikipedia.org/wiki?curid=1553881", "title": "Fratelli Pang", "text": "Particolarmente attivi nel settore horror, i fratelli Pang sono gli autori di alcuni dei film di maggior successo in patria e all'estero come \"The Eye\".\nDopo varie esperienze avute individualmente, il loro lavoro primo lavoro insieme \u00e8 stato \"Bangkok Dangerous\", del 1999, un film di azione diventato un piccolo \"cult\". Nel 2000 con \"The Eye\" ottengono un enorme successo di pubblico e di critica. Il film viene trasmesso nei cinema degli Stati Uniti e d'Europa ottenendo un discreto successo, e di esso ne sono stati realizzati alcuni remake, tra cui The Eye del 2008, con protagonista Jessica Alba. Inoltre il film ha avuto due seguiti \"The Eye 2\" e \"The Eye Infinity\"\n\u00c8 proprio grazie al successo di questi film che i fratelli Pang hanno l'opportunit\u00e0 di lavorare negli Stati Uniti, dove girano il loro film ad alto budget \"The Messengers\" nel 2007. Nel 2008 realizzano il remake di \"Bangkok Dangerous\", dal titolo \"Bangkok Dangerous - Il codice dell'assassino\" con protagonista Nicolas Cage, film uscito nelle sale italiane solo nel 2010."}
{"id": "1553882", "revid": "223320", "url": "https://it.wikipedia.org/wiki?curid=1553882", "title": "Oxide Pang Chun", "text": ""}
{"id": "1553883", "revid": "21583", "url": "https://it.wikipedia.org/wiki?curid=1553883", "title": "Esodo Pratelli", "text": "Biografia.\nDopo aver frequentato l'Accademia di belle arti di Roma si trasfer\u00ec a Milano, dove nel 1922 fece la sua prima mostra di pittura e dal 1924 fu direttore della Scuola superiore d'Arte applicata all'Industria del Castello Sforzesco.\nDurante il fascismo partecip\u00f2 alle pi\u00f9 importanti esposizioni dell'epoca, tra le quali la prima Quadriennale di Roma e la Biennale di Venezia.\nAlla fine degli anni trenta debutt\u00f2 nel mondo del cinema come sceneggiatore e regista realizzando tra l'altro \"Pia de' Tolomei\", \"Se non son matti non li vogliamo\" e \"A che servono questi quattrini?\" con Eduardo e Peppino De Filippo. \nFu dirigente a Cinecitt\u00e0 dal momento della fondazione, al Centro sperimentale di cinematografia e alla Commissione di censura cinematografica. Durante la guerra inizi\u00f2 a lavorare a un film, abbandonandone poi la lavorazione; sar\u00e0 Vittorio De Sica a riprendere il progetto e portarlo a termine col titolo \"La porta del cielo\".\nNel dopoguerra gir\u00f2 alcuni documentari sulle arti figurative. Dall'inizio degli anni cinquanta di Pratelli si perdono le tracce."}
{"id": "1553884", "revid": "287204", "url": "https://it.wikipedia.org/wiki?curid=1553884", "title": "Danny Pang", "text": ""}
{"id": "1553902", "revid": "1149807", "url": "https://it.wikipedia.org/wiki?curid=1553902", "title": "Kae Araki", "text": "Dopo aver sostituito per qualche episodio Kotono Mitsuishi (la voce di Usagi Tsukino nell'anime \"Sailor Moon\") quando la doppiatrice era malata, Araki fu scelta per il ruolo di Chibiusa, che sarebbe apparsa nella serie qualche episodio pi\u00f9 avanti."}
{"id": "1553903", "revid": "339392", "url": "https://it.wikipedia.org/wiki?curid=1553903", "title": "Zona 1 Milano", "text": ""}
{"id": "1553904", "revid": "729019", "url": "https://it.wikipedia.org/wiki?curid=1553904", "title": "Mura comunali di Verona", "text": "Le mura comunali di Verona sono parte della cinta difensiva a sud del centro storico; rimangono visibili lungo via Pallone. Le mura, che hanno ospitato anche cinque caserme durante la dominazione asburgica, sono uno straordinario reperto storico dell'architettura militare veronese caratterizzate da doppia cinta muraria comunale-ezzeliniana-scaligera-viscontea, ma anche da un sistema logistico di edifici militari realizzato dalla Repubblica di Venezia gi\u00e0 nel corso del XVI secolo, probabilmente dal 1421, poi continuamente modificato e integrato.\nIl sistema di fabbricati militari, simile a un grande arsenale a sviluppo lineare, fu chiamato \"arsanata\" o \"aresanata\", nome che forse richiama i lavori di risanamento e consolidamento delle mura preesistenti, recuperate per le nuove strutture. La complessa successione di edifici si estendeva lungo l'Adigetto dalla Rocchetta della Bra alla Torre della Paglia, sulla riva dell'Adige. Essi avevano diverse destinazioni: caserma, ospedale, polveriera, tezone, mulino da polvere, granai, forni, scuderie, vari magazzini per munizioni da bocca e da guerra.\nIl nuovo insieme urbanistico militare faceva inoltre capo, a occidente, su Castel Vecchio, direttamente collegato alla \"Rocchetta della Bra\", e all'arsanata, anche mediante la strada compresa tra le due cinte murarie dell'Adigetto. Il culmine architettonico e il centro ideale del grande sistema arsanata-Castel Vecchio diverr\u00e0 il Palazzo della Gran Guardia, edificato nel primo Seicento e rimasto incompiuto, destinato all'Accademia dei Filotimi, per lo studio dell'arte marziale, a sede di rappresentanza dei Provveditori di Terraferma e delle autorit\u00e0 militari venete e a luogo per le riviste delle truppe nella grande loggia terrena, durante la stagione avversa.\nStoria.\nEpoca medievale.\nIl sistema difensivo urbano a destra d'Adige riferibile ai secoli XII e XIII \u00e8 formato da due recinti murari, che seguono il corso dell'Adigetto con tracciati irregolari e pressoch\u00e9 paralleli. Nel corso del tempo si sono sovrapposti restauri e ricostruzioni su entrambe le muraglie, tanto che ora si possono solo formulare delle ipotesi sui tempi e sui modi della loro costruzione. L'esistenza di una cinta urbana lungo l'Adigetto \u00e8 documentata gi\u00e0 nella prima met\u00e0 del XII secolo (1157); una seconda fase pu\u00f2 essere delimitata tra il 1239 (anno in cui un'inondazione caus\u00f2 il crollo della cinta in due tratti) e il 1259; in questo periodo Ezzelino III da Romano aveva l'interesse di tenere a Verona una solida base per la sua armata. L'assetto allora raggiunto \u00e8 da considerare come una soluzione compiuta: il sistema cinta-antemurale-fosso si configura come un tipo fortificatorio fondato sul concetto della difesa graduale.\n\u00c8 da condividere l'ipotesi che lo scavo dell'Adigetto sia contemporaneo alla costruzione delle mura, e queste siano state successivamente rafforzate da un antemurale con andamento pressoch\u00e9 parallelo, e parzialmente ricostruite. \u00c8 plausibile che l'antemurale abbia maggiormente subito il processo di trasformazione urbana, tanto da essere quasi completamente scomparso, mentre nella cinta principale si siano sovrapposti interventi di restauro, ricostruzione, rafforzamento e trasformazione.\nNella cinta comunale si aprivano le seguenti porte: la \"Porta del Morbio\" (successivamente inclusa nel Castello di San Martino poi Castelvecchio), il romano Arco dei Gavi, che assunse la funzione di porta urbana col nome di Porta Sancti Zenonis, la \"Porta Orfana\", la Porta della Bra (a un solo fornice), la \"Porta della Paglia\", la \"Porta del Ponte Rofiolo\". La nuova cinta terminava sull'Adige con una torre, detta della Paglia (distrutta nel 1624 a causa di un fulmine che fece scoppiare i barili di polveri l\u00e0 depositati). La cinta comunale-ezzeliniana fu successivamente rafforzata secondo il piano di difese urbane voluto da Alberto I della Scala (1283-1289), al quale \u00e8 da attribuire la sopraelevazione della torre presso la \"Porta Rofiolana\".\nNel 1325, la costruzione della cinta di Cangrande I della Scala a destra d'Adige ampliava considerevolmente le dimensioni della citt\u00e0 e spostava la difesa principale ben oltre la vecchia cinta comunale. Tuttavia, anzich\u00e9 diminuire le potenzialit\u00e0 di quest'ultima, poneva le premesse per un'ulteriore articolazione difensiva all'interno della citt\u00e0. La conseguenza diretta fu la costruzione, all'estremit\u00e0 occidentale della cinta comunale, del formidabile caposaldo di Castel Vecchio (1354). Altri interventi scaligeri possono essere riferiti alla Rocchetta della Bra (dove poi sar\u00e0 eretta la Gran Guardia) e alla \"Torre pentagona\", rivolta all'esterno per la difesa della Porta.\nIn epoca viscontea (1387-1402) il sistema gi\u00e0 predisposto dalle fortificazioni scaligere trovava un'ulteriore consolidamento con la formazione della Cittadella, l'ampio spazio quadrangolare compreso tra la cinta comunale-ezzeliniana, la cinta di Cangrande I (lungo la riva dell'Adige, a est, e lungo il fronte urbano meridionale), e delimitato a ovest dalla nuova muraglia con fosso antistante (lungo l'attuale corso Porta Nuova). Questo ampio spazio, destinato all'accampamento delle milizie e alle attrezzature logistiche, era in diretta comunicazione con Castel Vecchio attraverso la strada coperta esistente tra la cinta comunale e l'antemurale, lungo la quale potevano transitare milizie e artiglierie. Il tratto di cinta comunale che delimitava la Cittadella fu modificato per rivolgere la difesa verso l'esterno, rispetto allo spazio interno recintato.\nDal XV al XIX secolo.\nAll'inizio del Quattrocento, in epoca veneta, nel medesimo tratto della Cittadella, lungo l'Adigetto, si stabiliscono nuove funzioni logistiche: nello spazio compreso tra la cinta comunale e il suo antemurale furono ricavati edifici per magazzini, ricoveri e opifici (arsanata). Queste destinazioni permanevano anche dopo lo smantellamento, negli anni 1533-1535, del tratto di muro lungo corso Porta Nuova, che apriva lo spazio della Cittadella agli usi civili. La parte pi\u00f9 orientale fu riservata alle munizioni e alle polveri fino al 1624, anno in cui un fulmine colp\u00ec la Torre della Paglia, e caus\u00f2 moltissimi danni agli edifici circostanti; le polveri furono allora trasferite all'interno delle torri della cinta magistrale prossime a Castel San Felice. Gli altri edifici dell'arsanata erano usati come granai sino al 1605, quando furono liberati per essere sistemati a quartieri della guarnigione, stalle e scuderie. I granai con la casa del \"municionario\" furono riuniti a Castel Vecchio. Tuttavia permaneva la destinazione a granaio anche in tempi successivi.\nIl fabbricato vicino alla \"Torre Pentagona\", in corrispondenza della Gran Guardia, era destinato a \"Quartier Pubblico di Cavalleria\". Nel 1703 fu necessario adibire a ospedale delle Milizie l'edificio centrale poich\u00e9 non bastavano i locali dell'Ospedaletto Vecchio. Negli anni successivi, l'ospedale era sovradimensionato, e perci\u00f2 era usato anche come caserma. All'esterno, sul fronte di via Pallone, era annessa una Cappellina dell'Ospedale delle Milizie.\nIn epoca veneta (secoli XV-XVIII), alle caserme del Pallone-Gran Guardia erano coordinati gli altri edifici militari situati nelle immediate vicinanze: le caserme dell'Adigetto, Tezone, della Cittadella, l'ospedaletto Vecchio. Il medesimo articolato insieme logistico del Pallone-Gran Guardia venne conservato anche in epoca absburgica (1814-1866) con diverse destinazioni, succedutesi nel tempo al variare del complessivo ordinamento militare del corpo di piazza.\nNell'anno 1798, durante la prima occupazione austriaca, \u00e8 documentata la presenza di depositi della Provianda e degli Uffici della Direzione delle Fortificazioni, con l'annesso cantiere per le macchine e i materiali. Dal 1838-1840 gran parte dei fabbricati \u00e8 destinato a caserma, tranne una parte adibita a deposito del treno d'artiglieria (\"Artillerie Fuhrwerkes Depot\"). In seguito ai lavori di sistemazione e adattamento l'intero complesso \u00e8 destinato a caserma. Nella pianta di Verona del 1850, rielaborata per uso militare negli anni 1852-1853, sono registrate le cinque caserme di fanteria del pallone (A, B, C, D, E) con la capienza complessiva di 1483 uomini.\nSotto l'Amministrazione Italiana, dopo il 1866, nelle Caserme del Pallone si insedi\u00f2 il VI Reggimento Alpini.\nConservazione.\nLe cortine murarie comunali conservate tra la Gran Guardia e l'Adige (tratto della Cittadella) sono state pi\u00f9 volte rimaneggiate, adattate alle rinnovate destinazioni degli edifici tra di esse costruiti, trapassate e interrotte da un nuovo fornice (verso stradone Maffei) e da una breccia (lungadige Capuleti). Nulla rimane delle porte medievali (\"Porta della Paglia\" e \"Porta Rofiolana\"), in seguito all'allargamento dei fornici.\nDella caserma \u201cA\u201d rimane solo la testata occidentale: il Palazzo del Capitano, restaurato alla fine degli anni ottanta a cura della Sezione di Verona dell'Associazione Nazionale Alpini che vi ha posto la propria sede. Si conserva la caserma \u201cB\u201d, ristrutturata per la destinazione a uffici comunali; in pessimo stato di manutenzione \u00e8 la torre comunale-scaligera della \"Porta Rofiolana\". La caserma \u201cC\u201d e parte della \u201cD\u201d sono state demolite negli anni sessanta per la costruzione dei nuovi uffici comunali, e per l'apertura del nuovo fornice (verso stradone Maffei); si \u00e8 conservata la sola cinta muraria maggiore. La caserma \u201cE\u201d, pur conservata, \u00e8 stata ristrutturata per la destinazione a uffici comunali.\nL'Adigetto \u00e8 scomparso, completamente ridotto a corso sotterraneo dopo la piena dell'Adige dell'anno 1882."}
{"id": "1553908", "revid": "767487", "url": "https://it.wikipedia.org/wiki?curid=1553908", "title": "Death Unlimited", "text": "Death Unlimited \u00e8 il terzo full-length della band melodic death metal Norther.\nLa versione giapponese dell'album contiene la bonus track \"Tornado of Souls\" (Megadeth cover)."}
{"id": "1553910", "revid": "767487", "url": "https://it.wikipedia.org/wiki?curid=1553910", "title": "30 giorni di buio", "text": "30 giorni di buio (\"30 Days of Night\") \u00e8 un film del 2007 diretto da David Slade, con protagonisti Josh Hartnett e Melissa George, tratto dall'omonima serie a fumetti di Steve Niles e Ben Templesmith. Il film ha avuto un sequel intitolato \"30 giorni di buio II\".\nTrama.\nCircolo polare artico, Barrow (Alaska), Stati Uniti. Uno straniero, giunto a bordo di una nave, si dirige verso l'insediamento umano pi\u00f9 a nord. Dopo avere atteso la partenza di buona parte dei suoi abitanti dovuta ai \"30 giorni di buio\" (la notte polare a cui la cittadina \u00e8 annualmente soggetta), lo straniero compie una sequela di sabotaggi, come bruciare molti telefoni satellitari, manomettere l'elicottero e rendendosi anche responsabile dell'abbattimento di ogni cane da slitta. Lo sceriffo Eben Oleson ed il suo vice Billy Kitka indagano su tali eventi.\nStella Oleson, l'ex moglie di Eben, \u00e8 costretta a rimanere a Barrow per aver perso il suo aereo. Nonostante cerchino di evitarsi a vicenda, Stella aiuta Eben quando arresta lo straniero responsabile dei sabotaggi e dei cani uccisi alla tavola calda. Portato alla stazione di polizia locale, lo straniero minaccia i presenti affermando in continuazione che \"stanno arrivando\" e verr\u00e0 onorato per ci\u00f2 che ha fatto. Proprio allora le luci della cittadina si spengono, quindi Eben si reca alla centrale elettrica e centro di telecomunicazione cittadino per scoprire qual \u00e8 il problema e far inviare all'operatore Gus Lambert una richiesta di aiuto, ma trova il posto smantellato e la testa di Gus infilzata su un palo.\nQuando Eben e Stella cercano di mettere in guardia i paesani, l'insediamento viene invaso da un gruppo di vampiri che si mettono a massacrare ferocemente la gente, inclusa la nonna affetta da cancro di Eben, mentre lui e Stella vengono attaccati dai vampiri, che ribaltano a mani nude la loro jeep, ma vengono salvati in tempo da Beau Brower, il guidatore dello spazzaneve cittadino, che poi li conduce al riparo. Intanto lo straniero, rimasto alla stazione, viene confrontato da Marlow, il leader dei vampiri. Lo straniero \u00e8 convinto che i vampiri lo accoglieranno nel gruppo come ricompensa per aver fornito a loro un intero villaggio di prede, ma invece viene ucciso da Marlow, che gli torce il collo.\nNelle settimane che seguono, i sopravvissuti trovano rifugio in una soffitta, finch\u00e9 Kirsten Toomey non attira la loro attenzione. Eben presto si accorge che la ragazza, la quale sta camminando per strada invocando aiuto, viene usata come esca dai vampiri. Nonostante il rischio, Eben decide di avventurarsi all'esterno, per cercare di trarla in salvo. Una volta uscito, trova l'amico John Riis nascosto nell'intercapedine inferiore di una casa, divenuto un vampiro. Eben lo affronta e quando l'amico resta accidentalmente intrappolato nelle catene di un'altalena, lo uccide con un'accetta. Intanto, Kirsten, ritenuta non pi\u00f9 utile, viene divorata dai vampiri. Alcune ore dopo, Wilson Bulosan, accortosi dell'assenza del vecchio padre, Isaac, corre fuori a cercarlo: il vecchio, in preda ad una crisi di demenza senile, \u00e8 scappato. Entrambi vengono catturati e massacrati.\nGiorni dopo, durante una tormenta di neve, Eben ed il suo gruppo, si recano ad un emporio allo scopo di fare provviste. Qui, una bambina-vampiro attacca Carter Davies, ma viene decapitata da Jake, il fratello minore di Eben. Poco dopo la tempesta di neve finisce rapidamente e, non ritenendo che quel luogo sia sicuro, Eben decide che il gruppo dovr\u00e0 rifugiarsi alla stazione di polizia. Per fare questo, crea un diversivo: corre verso la casa della propria nonna; l\u00ec, vi sono nascoste alcune lampade utraviolette a lei indispensabili per coltivare la marijuana ad uso terapeutico. Una volta giunto a casa, Eben riattiva il generatore elettrico accendendo le luci ai vampiri. La compagna di Marlow, Iris, rimane sfigurata da essa e quindi lui si ritrova costretto a sopprimerla.\nI vampiri disattivano il generatore e Beau corre per aiutare Eben, abbattendo vampiri, sparando e travolgendoli con un trattore dotato di falciatrice. Quindi, schiantandosi contro un hotel tenta di farsi esplodere mediante alcuni candelotti di dinamite per non cadere in mano loro ed abbatterne quanti pi\u00f9 possibile. Egli, malauguratamente, sopravvive alla deflagrazione e Marlow lo uccide calpestandogli il cranio. Il suo sacrificio d\u00e0 tempo allo sceriffo di raggiungere il gruppo alla stazione di polizia. L\u00ec, Carter rivela a tutti che sta iniziando a trasformarsi per via del morso che gli aveva dato la bambina-vampiro all'emporio. Eben accompagna Carter in una stanza accanto e d\u00e0 seguito alle sue ultime volont\u00e0 tagliandogli la testa con l'accetta.\nDue settimane dopo, Stella e Eben si accorgono che qualcuno sta facendo loro dei segnali da un'abitazione vicina. Introdottisi l\u00ec, scoprono Billy, che ha ucciso la propria moglie e figlia per non farle soffrire durante l'attacco dei vampiri, ma dato che il suo fucile gli si era inceppato, non \u00e8 riuscito a suicidarsi. Eben viene a sapere che il centro di controllo degli oleodotti \u00e8 l'unico in citt\u00e0 ad avere ancora energia elettrica e si decide di raggiungerlo. In marcia, il gruppo incontra Gail Robbins, una bambina che vaga per strada in stato di shock inseguita da uno dei vampiri. Stella raggiunge la piccola e la trae in salvo. Eben e Billy distraggono il vampiro separandosi da Stella e dal resto del gruppo. Eben e Billy raggiungono i sopravvissuti, i quali sono gi\u00e0 arrivati al centro di controllo. Quando il vampiro li raggiunge, Billy si mette a combatterlo e al termine di una colluttazione prevale sul mostro facendolo maciullare in un tritarifiuti industriale. Purtroppo Billy perde un avambraccio e viene morso, quindi Eben lo sopprime per porre fine al suo dolore.\nVerso la fine dei 30 giorni, i vampiri si mettono a bruciare l'intero villaggio per distruggere ogni prova del loro passaggio e impedire che i sopravvissuti rivelino al mondo la loro esistenza. Rendendosi conto che non pu\u00f2 sconfiggerli con le proprie forze, Eben decide di tramutarsi in un vampiro estraendo il sangue infetto di Billy e iniettandoselo con una siringa. Divenuto un vampiro, Eben esce allo scoperto per affrontare i mostri. Marlow identifica Eben come il \"capobranco\" degli umani e si mette a combatterlo. Al termine di un feroce scontro, Eben uccide Marlow traforandogli la testa con un pugno. Rimasti senza leader e con il Sole che sta arrivando, i vampiri rimasti sono costretti a ritirarsi.\nNel finale, quando giunge l'inevitabile ora dell'alba, Eben si reca ad osservarla per l'ultima volta in compagnia di Stella. Prima di essere incenerito dalla luce del Sole, Eben riesce a scambiare un ultimo bacio con Stella, che poi abbraccia la sua salma carbonizzata.\nProduzione.\nIl fumetto di Steve Niles \u00e8 stato a lungo conteso da varie case di produzione per un adattamento; alla fine ad accaparrarsi i diritti \u00e8 stata la Columbia Pictures che ha subito affidato la produzione a Sam Raimi e Robert G. Tapert. Nel settembre del 2005 come regista \u00e8 stato scelto David Slade, che si era gi\u00e0 fatto notare nel 2005 con \"Hard Candy\", mentre la sceneggiatura \u00e8 stata affidata a Brian Nelson, che aveva gi\u00e0 lavorato con Slade, e a Stuart Beattie.\nDopo la scelta del cast, la produzione vera e propria \u00e8 iniziata nel settembre del 2006 per concludersi nel febbraio 2007, dopo di che il film \u00e8 andato in fase di montaggio. La pellicola \u00e8 stata girata agli Henderson Valley Studios di Auckland. Il budget speso ammonta a 30 milioni di dollari. La colonna sonora \u00e8 stata composta da Brian Reitzell e distribuita da Invada Records.\nDistribuzione.\n\"30 giorni di buio\" ha debuttato nelle sale cinematografiche statunitensi il 19 ottobre 2007. L'opera \u00e8 successivamente stata distribuita anche nel mercato home video.\nAccoglienza.\nPubblico.\nIl film ha incassato 75,5 milioni di dollari al botteghino.\nCritica.\nSull'aggregatore Rotten Tomatoes il film riceve il 51% delle recensioni professionali positive con un voto medio di 5,6 su 10 basato su 157 critiche, mentre su Metacritic ottiene un punteggio di 53 su 100 basato su 29 critiche.\nPrequel, sequel e parodia.\nPrima dell'uscita del film nelle sale statunitensi, \u00e8 stato girato un prequel intitolato ' della durata di 30 minuti diretto da V\u00edctor Garc\u00eda. Il film, realizzato dalla FEARnet, \u00e8 stato distribuito esclusivamente su internet, \u00e8 ambientato due giorni prima degli avvenimenti di \"30 giorni di buio\", e racconta le vicissitudini di George, informatore che lavora per la cacciatrice di vampiri Judith, iniziate a New Orleans e terminate nei pressi di Barrow. Successivamente \u00e8 stata girata un'altra parte intitolata '.\nNel 2010 \u00e8 stato realizzato un sequel per la regia di Ben Ketai. Il film intitolato \"30 giorni di buio II\" (\"30 Days of Night: Dark Days\"), distribuito in Italia da Sony Pictures, \u00e8 interpretato da Kiele Sanchez, Mia Kirshner e Harold Perrineau.\nNel 2013 venne girata una parodia di 80 minuti del film, intitolata \"30 Nights of Paranormal Activity with the Devil Inside the Girl with the Dragon Tattoo\" per la regia di Craig Moss."}
{"id": "1553911", "revid": "339392", "url": "https://it.wikipedia.org/wiki?curid=1553911", "title": "Zona 2 Milano", "text": ""}
{"id": "1553912", "revid": "1877829", "url": "https://it.wikipedia.org/wiki?curid=1553912", "title": "Delfini d'Alvernia", "text": "I delfini d'Alvernia erano dei nobili possidenti di terre in Alvernia. Il titolo, portato da Guglielmo VII d'Alvernia, era stato trasmesso in luogo di conte all'epoca della spartizione dell'Alvernia nel XII secolo in contea e delfinato. Il delfinato d'Alvernia aveva per capoluogo la citt\u00e0 di Clermont-en-Auvergne, l'odierna Clermont-Ferrand.\nDelfini d'Alvernia.\nCasato d'Alvernia.\nConti per cui \"delfino\" \u00e8 semplicemente un patronimico:\nPersone portanti il titolo di \"delfino\" :\nCasato di Borbone-Orl\u00e9ans.\nMorta Anna, il delfinato d'Alvernia torn\u00f2 alla corona."}
{"id": "1553913", "revid": "339392", "url": "https://it.wikipedia.org/wiki?curid=1553913", "title": "Zona 3 Milano", "text": ""}
{"id": "1553915", "revid": "339392", "url": "https://it.wikipedia.org/wiki?curid=1553915", "title": "Zona 4 Milano", "text": ""}
{"id": "1553916", "revid": "339392", "url": "https://it.wikipedia.org/wiki?curid=1553916", "title": "Zona 5 Milano", "text": ""}
{"id": "1553917", "revid": "339392", "url": "https://it.wikipedia.org/wiki?curid=1553917", "title": "Zona 6 Milano", "text": ""}
{"id": "1553918", "revid": "71433", "url": "https://it.wikipedia.org/wiki?curid=1553918", "title": "30 Days of Night", "text": ""}
{"id": "1553919", "revid": "339392", "url": "https://it.wikipedia.org/wiki?curid=1553919", "title": "Zona 7 Milano", "text": ""}
{"id": "1553920", "revid": "339392", "url": "https://it.wikipedia.org/wiki?curid=1553920", "title": "Zona 8 Milano", "text": ""}
{"id": "1553921", "revid": "339392", "url": "https://it.wikipedia.org/wiki?curid=1553921", "title": "Zona 9 Milano", "text": ""}
{"id": "1553929", "revid": "1305772", "url": "https://it.wikipedia.org/wiki?curid=1553929", "title": "Pitfall!", "text": "Pitfall!, a volte sottotitolato Pitfall Harry's Jungle Adventure, \u00e8 un videogioco a piattaforme del 1982, in origine pubblicato per Atari 2600 da Activision e ideato da David Crane. Si tratta di uno dei maggiori successi commerciali della console, con circa 4 milioni di copie vendute.\nLa stessa Activision lo pubblic\u00f2 nel 1983-1984 per diversi altri sistemi dell'epoca.\nModalit\u00e0 di gioco.\nLo scopo del gioco \u00e8 quello di raccogliere, utilizzando un personaggio di nome Pitfall Harry, 32 tesori in 20 minuti, evitando svariate trappole e ostacoli quali serpenti, sabbie mobili, coccodrilli e tronchi che rotolano. L'unica abilit\u00e0 del personaggio comandato dal giocatore \u00e8 quella di saltare, e in alcuni frangenti \u00e8 possibile utilizzare delle liane per attraversare ostacoli particolarmente estesi. Il gioco si svolge in orizzontale, sebbene non ci sia un vero e proprio scrolling: la schermata cambia quando il giocatore esce da essa. \u00c8 possibile anche utilizzare dei percorsi sotterranei che consentono di avanzare tre schermi alla volta: questo consente di finire il gioco entro i 20 minuti, cosa impossibile se Harry corre solo in superficie.\nIl gioco \u00e8 progettato per un avanzamento da sinistra a destra, ma pu\u00f2 essere completato anche al contrario. Il punteggio pieno dei 114.000 punti \u00e8 raggiungibile solo se Harry raccoglie tutti e 32 i tesori, non tocca mai i tronchi rotolanti e non cade dentro una buca. Se tocca un tronco, pi\u00f9 tempo rimane in contatto con esso, pi\u00f9 il punteggio raggiunto in quel momento diminuisce. Cadere dentro una buca comporta la diminuzione di 100 punti. Il gioco termina quando sono stati raccolti i 32 tesori, si sono perse le 3 vite o sono scaduti i 20 minuti a disposizione.\nIl giocatore inizia con 2.000 punti e 3 vite. I tesori raccolti hanno punteggi diversi:\nRealizzazione.\nIdeatore del gioco \u00e8 David Crane, che qualche anno prima dell'effettiva realizzazione aveva sviluppato una tecnologia per muovere uno sprite animato; secondo lo stesso Crane la progettazione del gioco su carta \u00e8 durata circa 10 minuti, mentre la fase di programmazione circa 1000 ore. \"Pitfall!\" adottava soluzioni tecniche all'avanguardia: in particolare lo sprite principale \u00e8 dotato di animazione e costituito da pixel di colori differenti, nonostante le modeste capacit\u00e0 hardware dell'Atari 2600.\nTecnicamente il gioco ha una grafica esente da sfarfallio, multicolorata e sprite animati su un sistema notoriamente primitivo graficamente. Una tecnica innovativa venne usata per mantenere il codice all'interno del limite dei 4k delle cartucce di quel periodo. I 256 schermi erano realizzati con soli 50 byte di codice. Le liane dondolanti furono create tramite il registro \"ball\" sfasandolo ad ogni linea visualizzata.\nSerie.\nIl gioco originale, versione Atari 2600 \u00e8 incluso dal 1994 come easter egg in tutti i suoi sequel."}
{"id": "1553930", "revid": "767487", "url": "https://it.wikipedia.org/wiki?curid=1553930", "title": "P\u00ebtr Andreevi\u010d Tolstoj", "text": "Biografia.\nEra il figlio di Andrej Vasil'evi\u010d Tolstoj, un lontano parente di Marija Il'ini\u010dna Miloslavskaja, moglie di Alessio I.\nCarriera.\nConsigliere di Pietro il Grande, effettu\u00f2 negli anni 1697-99, per incarico dello zar, una missione in Italia, allo scopo di studiarvi i sistemi e le strategie della difesa marittima contro la pirateria ottomana e barbaresca.\nCarriera diplomatica.\nDal 1701 al 1714 visse da ambasciatore a Costantinopoli, accreditando presso il Governo della Sublime Porta la politica balcanica del suo Paese. Tornato in Russia nel 1714 , si alle\u00f2 con Aleksandr Danilovi\u010d Men\u0161ikov e fu nominato senatore.\nDopo un viaggio (1716-17) al seguito dello zar nei Paesi Bassi, in Francia e in Germania, fu nominato (1718) capo della Cancelleria Segreta e successivamente capo del Consiglio Supremo Segreto (1726).\nNel 1717, Tolstoj venne incaricato dallo zar di partire per Napoli, dove si nascondeva lo zarevic Alessio con la sua amante Eufrosina, per convincerlo a tornare in Russia. Da allora Tolstoj divenne uno dei pi\u00f9 stretti confidenti del sovrano.\nAll'incoronazione di Caterina, ricevette il titolo di conte. Nel 1726 partecip\u00f2 alla negoziazione di un'alleanza russo-austriaca.\nMatrimonio.\nSpos\u00f2 Salomonica Timof'evna Dubrovskaja (1660-1722). Ebbero due figli:\nMorte.\nPer effetto delle manovre dell'aristocrazia di corte a lui avversa, venne esiliato (1727) in un monastero sul Mar Bianco, dove visse gli ultimi anni."}
{"id": "1553931", "revid": "767487", "url": "https://it.wikipedia.org/wiki?curid=1553931", "title": "Hesher", "text": "Hesher \u00e8 un EP della band post-grunge canadese Nickelback, registrato durante il gennaio del 1996 e pubblicato nel mese successivo.\nTutte le canzoni sono state scritte dal cantante Chad Kroeger, e in buona parte composte in coppia con il chitarrista Jeff Boyd. Registrato a Vancouver e pubblicato nel marzo/aprile 2006. Si suppone, che il suo nome derivi da un amico della Band che era solito dire \"Hey Sure\" (\"Hey Sicuro\"). Dopo aver venduto 10.000 copie, la band smise di commercializzare il disco, facendone cos\u00ec oggetto da collezione. Chad Kroeger ha espresso molte volte il suo disappunto verso questo album, dichiarando: \"Non avevamo nessuna aspettativa, nessuna esperienza e nessuna idea di cosa fare con queste canzoni\", e \"Ho cercato di nasconderlo il pi\u00f9 velocemente possibile\". E in una recente intervista gli si \u00e8 riferito dicendo \"semplicemente terribile\".\nLa stazione radio di Vancouver CFOX-FM dimostr\u00f2 grande interesse all'EP quando riprodussero \"Fly\".\n\"Hesher\" fu il primo dei due album in cui apparve il cugino di Chad Kroger, Brandon Kroeger alla batteria. Fece anche un'apparizione nel video del singolo \"Fly\".\nQuattro delle sette canzoni furono riproposte nel successivo album \"Curb\", sempre del 1996. Queste canzoni sono: \"Where?\", \"Windows Shopper\", \"Fly\" e \"Left\"."}
{"id": "1553940", "revid": "85405", "url": "https://it.wikipedia.org/wiki?curid=1553940", "title": "Andrej Bol'\u0161oj", "text": ""}
{"id": "1553949", "revid": "640277", "url": "https://it.wikipedia.org/wiki?curid=1553949", "title": "HAT-P-1 b", "text": "HAT-P-1b \u00e8 un pianeta extrasolare che orbita attorno alla stella ADS 16402 B componente del sistema binario ADS 16402 della costellazione della Lucertola.\nOrbita.\n\u00c8 collocato in un'orbita molto stretta attorno alla sua stella, completando una rivoluzione in poco pi\u00f9 di 4 giorni. Poich\u00e9 dista poco pi\u00f9 di 8 milioni di km dalla stella si presume che potenti forze mareali possano renderne l'orbita pressoch\u00e9 circolare, infatti i dati in nostro possesso attualmente non consentono di stimare un'eccentricit\u00e0 significativa.\nCaratteristiche fisiche.\nLa nota inclinazione dell'orbita, determinata attraverso misurazioni durante i transiti finora osservati, ha consentito di stimarne la massa pari a poco pi\u00f9 della met\u00e0 della massa di Giove. Secondo le teorie attualmente note, la formazione di questi corpi avviene nelle parti periferiche del sistema stellare, in seguito il pianeta si avvicina all'astro attorno a cui orbita fino a raggiungere una maggiore stabilit\u00e0 orbitale o a precipitare su di esso.\nTra le varie caratteristiche tipiche del pianeta c'\u00e8 la sua densit\u00e0 che si stima aggirarsi attorno ai 290\u00a0kg/m3. Al confronto, Giove ha una densit\u00e0 di circa 1300\u00a0kg/m3. Questo dato pone HAT-P-1b nella categoria dei Puffy planet, pianeti a densit\u00e0 cos\u00ec basse che se si potessero immergere in una vasca d'acqua galleggerebbero. In simili condizioni, di norma, un tale pianeta non avrebbe dovuto formarsi, per cui gli astronomi hanno ipotizzato che a causa delle forze di marea provocate dalla stella madre il pianeta si sia riscaldato internamente e, di conseguenza, rigonfiato.\nL'orbita di HAT-P-1b \u00e8 quasi circolare e gli scienziati hanno ipotizzato che essa possa essere stata altamente ellittica in passato, ma che, in seguito, le forze mareali della sua stella madre abbiano gonfiato il pianeta (fino ad un diametro pari al doppio di quello di Giove) e reso circolare l'orbita. Se cos\u00ec fosse, il processo di cerchiatura dell'orbita potrebbe aver richiesto anche miliardi di anni. Inoltre durante il processo di cerchiatura la temperatura del pianeta avrebbe dovuto diminuire causando una contrazione del pianeta.\n\u00c8 stato calcolato che la forza di gravit\u00e0 su HAT-P-1b debba essere all'incirca l'80% di quella terrestre e che la sua atmosfera debba essere composta principalmente da idrogeno ed elio. L'elevata opacit\u00e0 dell'atmosfera, comunque, permette al calore interno del pianeta di dissiparsi molto pi\u00f9 lentamente, anche se ci\u00f2 non spiega completamente le attuali dimensioni del pianeta. Per cui si sono ipotizzate interazioni con altri pianeti appartenenti al proprio sistema solare.\nNel punto di transizione tra la zona illuminata e la zona al buio la variazione di temperatura \u00e8 cos\u00ec elevata che in tali zone si dovrebbero generare violenti venti. Questi venti, paragonabili a tempeste, potrebbero anche scaricare la propria energia cinetica al suolo sotto forma di energia termica, causando un notevole aumento della temperatura interna del pianeta."}
{"id": "1553951", "revid": "767487", "url": "https://it.wikipedia.org/wiki?curid=1553951", "title": "Tokimeki Memorial Online", "text": " \u00e8 il primo gioco della serie Tokimeki Memorial ad essere giocabile su internet.\nNessuno dei giochi della serie era stato ufficialmente esportato al di fuori del Giappone, bench\u00e9 fossero facilmente reperibili nei negozi che trattavano giochi d'importazione. Nel caso di \"Tokimeki Memorial Online\" (anche detto \"TMO\"), la versione base era addirittura un download gratuito.\nPer giocare a TMO, bisogna creare un account gratuito sul sito della Konami e comprare una chiave di attivazione con una carta di credito o con sistemi di pagamento tipo WebMoney o PayPal.\nKonami ha annunciato che i server per il gioco sarebbero stati spenti definitivamente il 31 luglio 2007 , pertanto \"TMO\" ha cessato di essere giocabile.\nL'anime \"Tokimeki Memorial Only Love\" \u00e8 basato su \"Tokimeki Memorial Online\"."}
{"id": "1553960", "revid": "842", "url": "https://it.wikipedia.org/wiki?curid=1553960", "title": "Starsky and Hutch", "text": ""}
{"id": "1553963", "revid": "228587", "url": "https://it.wikipedia.org/wiki?curid=1553963", "title": "Riverside", "text": ""}
{"id": "1553964", "revid": "179152", "url": "https://it.wikipedia.org/wiki?curid=1553964", "title": "Impianti di risalita", "text": ""}
{"id": "1553965", "revid": "179152", "url": "https://it.wikipedia.org/wiki?curid=1553965", "title": "Impianto di risalita", "text": ""}
{"id": "1553968", "revid": "179152", "url": "https://it.wikipedia.org/wiki?curid=1553968", "title": "Ammorsamento automatico", "text": ""}
{"id": "1553971", "revid": "3082", "url": "https://it.wikipedia.org/wiki?curid=1553971", "title": "Strategia del cuneo", "text": ""}
{"id": "1553972", "revid": "6923", "url": "https://it.wikipedia.org/wiki?curid=1553972", "title": "Th\u00e9\u00e2tre de l'\u0152uvre", "text": "Il Th\u00e9\u00e2tre de l'\u0152uvre \u00e8 un teatro fondato a Parigi nel 1893 da Lugn\u00e9-Poe\n, ispirandosi al \"Theatre d'Art\" di Paul Fort.\nFu artefice della affermazione del movimento simbolista in campo teatrale nella Parigi della fine del XIX secolo, cos\u00ec come avvenne per quanto riguarda il teatro naturalista con la fondazione del circolo teatrale \"Le Th\u00e9\u00e2tre Libre\" di Andr\u00e9 Antoine quasi cinque anni prima.\nIl motto era: \"La parola crea la scena\": l'utilizzo di scenografie essenziali e stilizzate, le ambientazioni volutamente antirealistiche, il tipo di recitazione stilizzata e l'uso di una parola salmodiata riflettono gli ideali del movimento.\nIl teatro di Lugn\u00e9-Poe fu aperto alla sperimentazione: mise in scena, tra le altre, anche opere indiane, come il celebre dramma sanscrito Sakuntala.\nFra gli artisti che misero in scena le loro opere al Theatre de l'\u0152uvre ci fu il drammaturgo simbolista Maurice Maeterlinck, famoso per il suo sapiente sfruttare i momenti di silenzio del testo per creare l'atmosfera drammatica in drammi come \"Pell\u00e9as et M\u00e9lisande\"."}
{"id": "1553977", "revid": "486946", "url": "https://it.wikipedia.org/wiki?curid=1553977", "title": "Milazzo Calcio", "text": ""}
{"id": "1553980", "revid": "15756", "url": "https://it.wikipedia.org/wiki?curid=1553980", "title": "Bike park", "text": "Un bike park \u00e8 una struttura attrezzata per la pratica della mountain bike.\nDescrizione.\nConsiste in una rete di percorsi segnalati, spesso in forma di comprensorio, per l'esercizio di diverse specialit\u00e0 (principalmente downhill e freeride, ma anche four-cross, cross country, dirt, north-shore, BMX) e caratterizzato dalla suddivisione in diversi gradi di difficolt\u00e0. Ai percorsi \u00e8 affiancata una serie di servizi accessori, quali un noleggio, una zona di lavaggio, una scuola e un'assistenza meccanica.\nCostituendo un possibile utilizzo degli impianti di risalita nel periodo estivo nelle localit\u00e0 sciistiche, la loro diffusione \u00e8 via via pi\u00f9 marcata in tutta Europa.\nIl Fly Down, primo bike park europeo, fu costruito nel 2002 a Finale Ligure da Erik Burgon (flow rider dalla British Columbia) e finanziato dall'A.S.D. Blu Bike.\nOggi pi\u00f9 di 30 Bike Park sono sparsi in giro per l'Italia, soprattutto nella zona settentrionale; i pi\u00f9 famosi, nei quali si sono tenuti anche campionati di downhill a livello mondiale (Uci MountainBike World Cup), sono:"}
{"id": "1553981", "revid": "105937144", "url": "https://it.wikipedia.org/wiki?curid=1553981", "title": "Arco a mensola", "text": "L'arco a mensola (o falso arco) \u00e8 un arco che sfrutta la tecnica architettonica dello sbalzo per riempire uno spazio vuoto in una struttura, come il passaggio in una parete o l'arco di un ponte. \nTecnica costruttiva.\nUn \"arco a mensola\" \u00e8 costruito con l'aggiunta di successivi strati di pietra ammorsati nelle pareti in modo che l'arco avanzi progressivamente verso il centro, fino a quando le due porzioni si incontrano al centro. Per questo tipo di arco si possono utilizzare pietre piatte e quindi pi\u00f9 facilmente reperibili in natura, rispetto ai conci sagomati che un arco classico richiede.\nLa tecnica dell'arco a mensola si pu\u00f2 utilizzare anche per realizzare volte tra due pareti opposte.\nNonostante un miglioramento della capacit\u00e0 di carico, l'arco a mensola non \u00e8 una struttura completamente autoportante e per questo motivo \u00e8 definito un \"falso arco\". A differenza del \"vero\" arco, non tutta la struttura dell'arco lavora a compressione. Le mensole richiedono un notevole ispessimento delle pareti e della spalla per contrastare gli effetti della gravit\u00e0, che tende a comprimere ciascun lato dell'arco verso l'interno.\nVolta di pietre a secco.\nLa volta con pietre a secco inclinate verso l'esterno \u00e8 utilizzata nell'architettura rurale. \nVi sono vari esempi in Italia (i famosi trulli della Puglia o le caciare, tipi di rifugi realizzati dai pastori sui monti abruzzesi) e nelle isole (dalle nuraghe ai sesi nella preistoria, fino ai cubburi e ai pagghiari di et\u00e0 indefinibile).\nIn Francia o in altri paesi europei, la tecnica costruttiva \u00e8 stata sistematicamente usata dai contadini auto-produttori o dai muratori delle pietre a secco dei due o ultimi tre secoli per coprire lo spazio al minor costo in costruzioni che fungono da piccoli fabbricati annessi all'azienda agricola.\nUso nelle culture antiche.\nL'antica Ugarit.\nL'arco a mensola era gi\u00e0 in uso a Ugarit, la capitale dell'omonimo regno, ritenuta (insieme a Ur e a Eridu) come una delle pi\u00f9 antiche citt\u00e0 del mondo, con antecedenti preistorici che risalgono a periodi addirittura precedenti al VI millennio a.C.\nCultura Nuragica.\nL'arco a mensola \u00e8 testimoniato in diverse strutture Nuragiche durante la seconda met\u00e0 del secondo millennio a.c, tra le pi\u00f9 notevoli testimonianze vi sono i lunghi corridoi del Nuraghe Santu Antine, sovrapposti l'uno sull'altro su due piani e che collegavano le torri, e quelli delle tombe dei giganti a blocchi isodomi di Madau, o i corridoi d'ingresso di Nuraghi come l'Is Paras.\nMicenei.\nLe rovine dell'antica Micene testimoniano l'uso della mensola in molti archi e volte. Il Tesoro di Atreo \u00e8 un esempio di rilievo.\nCultura greca.\nL'arco a mensola era particolarmente diffuso per l'apertura delle postierle lungo le possenti mura urbiche, preferito all'apertura trabeata. Lungo le mura dionigiane a Siracusa si trova la pi\u00f9 alta concentrazione nota di questo tipo di arco. Le mura timoleontee di Gela invece conservano un precocissimo arco a mensola dal sesto acuto, ricavato anch'esso nello spessore murario.\nCultura italica.\nUna delle testimonianze pi\u00f9 eloquenti in Italia \u00e8 l'arco a mensola che d\u00e0 ingresso all'Acropoli di Arpino, impropriamente denominato \"arco a sesto acuto\"; tale arco a mensola costituisce anche un tipico esempio di quelle porte delle cinte murarie che sono note con la denominazione di porte scee.\nMaya.\nGli archi a mensola erano una caratteristica costruttiva utilizzata da alcuni popoli americani precolombiani, in particolare in quello della civilt\u00e0 Maya. La prevalenza di questo arco nella costruzione degli ingressi e delle volte nell'architettura maya \u00e8 attestata da un gran numero di siti archeologici."}
{"id": "1553984", "revid": "1342360", "url": "https://it.wikipedia.org/wiki?curid=1553984", "title": "Pallone d'oro 1980", "text": "L\u2019edizione 1980 del Pallone d'oro, 25\u00aa edizione del premio calcistico istituito dalla rivista francese \"France Football\", fu vinta dal tedesco Karl-Heinz Rummenigge ().\nI giurati che votarono furono 25, provenienti da Austria, Belgio, Bulgaria, Cecoslovacchia, Danimarca, Finlandia, Francia, Germania Est, Germania Ovest, Inghilterra, Irlanda, Italia, Jugoslavia, Lussemburgo, Paesi Bassi, Polonia, Portogallo, Romania, Scozia, Spagna, Svezia, Svizzera, Turchia, Ungheria e Unione Sovietica."}
{"id": "1553985", "revid": "486946", "url": "https://it.wikipedia.org/wiki?curid=1553985", "title": "Milazzo calcio", "text": ""}
{"id": "1553987", "revid": "287204", "url": "https://it.wikipedia.org/wiki?curid=1553987", "title": "ADS 16402", "text": "ADS 16402 o HAT-P-1 \u00e8 una stella della costellazione della Lucertola, situata nella parte meridionale della costellazione, proprio sul confine con la costellazione di Andromeda.\n\u00c8 una doppia ottica con le componenti di magnitudine 9,6 e 10,0, separate da 10,9 - 11,2 secondi d'arco, con angolo di posizione compreso fra 74 e 75\u00b0, stime ricavate da 5 osservazioni effettuate fra il 1904 e il 1928. Il 14 settembre 2006, \u00e8 stato scoperto un pianeta extrasolare in questo sistema, in orbita attorno alla componente ADS 16402 B, denominato HAT-P-1 b, un gioviano caldo avente una massa circa la met\u00e0 di quella di Giove, e un periodo orbitale di appena 4,47 giorni."}
{"id": "1553988", "revid": "1851848", "url": "https://it.wikipedia.org/wiki?curid=1553988", "title": "Matteo Anesi", "text": "Biografia.\nCresciuto a Baselga di Pin\u00e9 inizia a correre su ghiaccio sin da piccolo, grazie soprattutto alla costruzione dello stadio del ghiaccio di Pin\u00e9.\nLe sue discipline del pattinaggio di velocit\u00e0 sono 1500\u00a0m, 5000\u00a0m e inseguimento a squadre. In quest'ultima specialit\u00e0 vanta la conquista della medaglia d'oro nell'inseguimento a squadre ai XX Giochi olimpici invernali di , insieme a Enrico Fabris, Ippolito Sanfratello e Stefano Donagrandi.\nDal 2014 \u00e8 sposato con la pattinatrice olandese Marrit Leenstra."}
{"id": "1554000", "revid": "56620", "url": "https://it.wikipedia.org/wiki?curid=1554000", "title": "ADS 16402 B", "text": ""}
{"id": "1554006", "revid": "287204", "url": "https://it.wikipedia.org/wiki?curid=1554006", "title": "Maksim Mongu\u017eukovi\u010d Munzuk", "text": "Biografia.\nNato il 2 maggio 1910 (secondo altre fonti il 15 settembre 1912), fu un attore estremamente versatile e creativo.\nFu anche cantante di musica \"folk\", compositore ed insegnante di musica.\n\u00c8 ricordato soprattutto per la bellissima interpretazione di Dersu Uzala (Premio Oscar per il miglior film straniero, nel 1976) nell'omonimo film del regista giapponese Akira Kurosawa."}
{"id": "1554007", "revid": "33689", "url": "https://it.wikipedia.org/wiki?curid=1554007", "title": "Flavio Amanzio", "text": "Potrebbe essere identificabile con Crepereio Amanzio (\"Crepereius Amantius\"), \"vir clarissimus\"."}
{"id": "1554016", "revid": "85709", "url": "https://it.wikipedia.org/wiki?curid=1554016", "title": "Clermont-en-Auvergne", "text": ""}
{"id": "1554019", "revid": "922800", "url": "https://it.wikipedia.org/wiki?curid=1554019", "title": "Borussia M\u00f6nchengladbach 1966-1967", "text": "Il Borussia M\u00f6nchengladbach nella stagione 1966/67 si classific\u00f2 all'8\u00ba posto in Bundesliga con un totale di 12 vittorie, 10 pareggi e 12 sconfitte.\nIn Coppa di Germania fu sconfitto per 4-2 ed eliminato al primo turno dallo .\nIl capocannoniere della squadra fu Herbert Laumen con 18 gol.\nRosa calciatori.\nLa rosa del Borussia M\u00f6nchengladbach nella stagione 1966/67. Per ogni giocatore sono elencate le presenze e i gol in \"Bundesliga\"."}
{"id": "1554022", "revid": "287204", "url": "https://it.wikipedia.org/wiki?curid=1554022", "title": "Scuola storica", "text": "La denominazione di Scuola storica \u00e8 stata attribuita ad alcuni movimenti culturali nati nel XIX secolo caratterizzati dalla convinzione che le teorie e le istituzioni sociali non sono fissate per l'eternit\u00e0, essendo prodotti della coscienza di un preciso momento storico. In particolare:"}
{"id": "1554023", "revid": "13558643", "url": "https://it.wikipedia.org/wiki?curid=1554023", "title": "UniTO", "text": ""}
{"id": "1554026", "revid": "729019", "url": "https://it.wikipedia.org/wiki?curid=1554026", "title": "Vector W2", "text": "La Vector W2 \u00e8 una \"concept car\" creata dalla casa californiana Vector Motors nel 1980.\nIl contesto.\nLo scopo dell'azienda era lo studio di una berlinetta dotata di sofisticate soluzioni aerodinamiche e di costruzione, in grado di competere, se non superare, le migliori coup\u00e9 sportive del vecchio continente. Vennero utilizzate a tale scopo molte soluzioni di derivazione aeronautica, sia nella scelta dei materiali di costruzione che, ad esempio, negli interni con il cruscotto fornito di strumentazione e comandi molto simili a quelli presenti negli aerei.\nDotata di uno Chevrolet V8 biturbo da 5.7 L modificato dalla casa, per il quale dichiarava una potenza di oltre 600CV (450kW) e coppia massima superiore a 800 Nm, cosa che avrebbe dovuto far raggiungere all'autovettura la velocit\u00e0 di 320\u00a0km/h.\nIl nome \u00e8 probabilmente dovuto all'iniziale \"W\" di Jerry Wiegert (designer e fondatore della Vector), mentre il 2 rappresenta il numero delle turbine. Anche se si trattava solo di un prototipo, l'auto fu migliorata nel tempo dando l'impressione che se ne fossero prodotte tante. L'auto ha percorso pi\u00f9 di 160.000\u00a0km nei test, pi\u00f9 di ogni altra auto sportiva.\nIl prototipo \u00e8 di propriet\u00e0 di Wiegert, e conservata nel quartier generale della Vector a Wilmington.\nDalle idee di base del prototipo nacque in seguito la prima vettura costruita in piccola serie dalla casa automobilistica, la Vector W8, entrata in produzione nel 1989."}
{"id": "1554027", "revid": "110157", "url": "https://it.wikipedia.org/wiki?curid=1554027", "title": "Robe di Kappa", "text": "Robe di Kappa \u00e8 un marchio dell'azienda torinese BasicNet, gi\u00e0 proprietaria di Kappa, K-Way, Superga, AnziBesson, Lanzera e Jesus Jeans. \u00c8 un marchio di moda noto per la produzione di abbigliamento casual.\nStoria.\nIl marchio nasce a Torino nel 1968 grazie all'intuizione di Maurizio Vitale, giovane amministratore delegato del \"Maglificio Calzificio Torinese\", azienda tessile di famiglia fondata dal nonno Abramo nel 1916. Durante una trasmissione televisiva, Vitale vede John Lennon indossare la camicia militare di un caduto in Vietnam e comprende come i movimenti giovanili della fine degli anni 1960 stiano per rivoluzionare anche il modo di vestire. Decide, perci\u00f2, di far tingere di verde le magliette Kappa (brand, all'epoca, dedicato a intimo, calze e canottiere) stoccate nei magazzini dell'azienda e rimaste invendute: le arricchisce con stemmi e simboli militari e conquista cos\u00ec il nascente mercato dell'abbigliamento informale.\nIl nome del brand nasce poco dopo, durante una riunione tra Vitale e Lattes, l'allora presidente del Maglificio Calzificio Torinese. Lattes, osservando le vecchie magliette Kappa rivisitate in chiave sessantottina, domanda a Vitale: \u00abE come le chiamiamo queste robe qui?\u00bb. E Vitale risponde: \u00abRobe? Allora chiamiamole Robe di Kappa, dottore\u00bb.\nRobe di Kappa presenta un logo ritraente due giovani seduti con le gambe raccolte, disposti schiena contro schiena, nato casualmente durante una pausa di un set fotografico dei costumi da bagno \"Beatrix\", quando due modelli vennero fotografati seduti, controluce, in questo modo."}
{"id": "1554031", "revid": "1950485", "url": "https://it.wikipedia.org/wiki?curid=1554031", "title": "Operazione Power Pack", "text": "Operazione Power Pack fu il nome in codice di un'operazione militare condotta dagli Stati Uniti d'America nell'aprile 1965 nel territorio della Repubblica Dominicana.\nPaese soggetto a una forte instabilit\u00e0 politica dopo l'assassinio del dittatore Rafael Le\u00f3nidas Trujillo nel 1961, la Repubblica Dominicana cadde preda di una violenta guerra civile a partire dal 24 aprile 1965. Le fazioni che si contendevano il potere erano rappresentate da un lato dai cosiddetti \"costituzionalisti\" (di orientamento progressista e favorevoli al ripristino dell'autorit\u00e0 del presidente Juan Bosch, deposto da un colpo di stato dei militari nel 1963) e dall'altro dai cosiddetti \"lealisti\" (di orientamento conservatore e rappresentati principalmente dai vertici delle forze armate che avevano deposto Bosch); la guerra civile si concentr\u00f2 principalmente nelle strade della capitale Santo Domingo, teatro di sanguinosi scontri e massacri.\nIl collasso dell'ordine interno e la presenza di esponenti dei movimenti comunisti dominicani nei ranghi dei costituzionalisti fecero paventare all'amministrazione statunitense del presidente Lyndon B. Johnson il pericolo che nella Repubblica Dominicana si potesse insediare un regime di estrema sinistra, a modello di quanto avvenuto nella vicina Cuba; il presidente autorizz\u00f2 quindi lo spiegamento di reparti da combattimento statunitensi a Santo Domingo, inizialmente solo con la missione di evacuare in sicurezza i cittadini stranieri ma poi anche con il compito di favorire indirettamente un successo dei lealisti. Dopo brevi scontri, le forze statunitensi ebbero successo nell'isolare i quartieri cittadini controllati dalle milizie costituzionaliste, obbligandone i leader a trattare; i negoziati furono portati avanti dall'Organizzazione degli Stati americani (OSA), che per la prima volta nella sua storia appront\u00f2 una missione di peacekeeping (la Forza di pace interamericana) per contribuire alla stabilizzazione della situazione.\nI negoziati ebbero successo e portarono, il 3 settembre 1965, alla nomina di un governo provvisorio sotto H\u00e9ctor Garc\u00eda-Godoy sostenuto da entrambe le fazioni, che resse la nazione fino alle elezioni del giugno 1966 vinte dal conservatore Joaqu\u00edn Balaguer; le ultime truppe statunitensi e dell'OSA furono quindi ritirate nel settembre 1966.\nAntefatti.\nL'eredit\u00e0 di Trujillo.\nIl trentennale regime di Rafael Le\u00f3nidas Trujillo sulla Repubblica Dominicana ebbe bruscamente fine il 30 maggio 1961, quando il dittatore fu assassinato con un colpo di fucile su una strada fuori la capitale Santo Domingo. Al potere dal 1930, anche se spesso mascherato da presidenti di facciata che ricoprivano formalmente la pi\u00f9 alta carica dello Stato al posto suo, Trujillo aveva istituito sul paese un regime nepotistico, autoritario e sanguinario, caratterizzato da un forte culto della personalit\u00e0 e da metodi brutali per la repressione del dissenso, e pur tuttavia sostenuto dagli Stati Uniti in virt\u00f9 del suo acceso anticomunismo e della stabilit\u00e0 economica che aveva saputo dare alla Repubblica Dominicana, paese fino troppo caratterizzato negli anni precedenti da governi deboli e corrotti intervallati da colpi di stato dei militari. Alla fine degli anni 1950, tuttavia, la politica dei servizi di sicurezza dominicani di omicidi mirati e sparizioni forzate degli oppositori politici rifugiati all'estero aveva garantito a Trujillo l'ostilit\u00e0 manifesta dell'intera Organizzazione degli Stati americani, e la perdita dell'appoggio da parte degli statunitensi; la stessa Central Intelligence Agency fu in qualche misura coinvolta nel suo assassinio.\nL'uccisione di Trujillo faceva parte di un tentativo di colpo di stato portato avanti da alcuni alti ufficiali delle forze armate dominicane, che tuttavia fall\u00ec rapidamente: gli apparati di sicurezza scoprirono ben presto l'identit\u00e0 dei cospiratori, che per la maggior parte finirono fucilati nei giorni immediatamente seguenti. Joaqu\u00edn Balaguer ricopriva all'epoca la carica di presidente della repubblica, ma alla morte del dittatore furono i suoi familiari a contendersi il potere: si apr\u00ec una lotta per la successione tra il figlio di Trujillo, Ramfis Trujillo, e gli zii di quest'ultimo, Hector Bienvenido e Jose Arismendi Trujillo, ma l'amministrazione del presidente John Fitzgerald Kennedy mise bene in chiaro che gli Stati Uniti non avrebbero tollerato un ripristino puro e semplice della passata dittatura; nel novembre 1961, quindi, i membri della famiglia Trujillo abbandonarono Santo Domingo dopo aver svuotato il tesoro nazionale.\nBalaguer resse precariamente il potere fino al 1\u00ba gennaio 1962 quando, su pressione delle manifestazioni di piazza, accett\u00f2 di condividere il governo della nazione con un \"Consiglio di Stato\" di sette membri scelti tra gli alti ranghi militari e tra gli uomini d'affari pi\u00f9 in vista. Il consiglio ebbe appena il tempo di insediarsi, e il 17 gennaio fu spodestato da un colpo di stato orchestrato dal capo di stato maggiore delle forze armate dominicane, generale Pedro Rodr\u00edguez Echavarr\u00eda. L'azione ebbe per\u00f2 vita breve: il giorno successivo il colonnello El\u00edas Wessin y Wessin, comandante del Centro d'addestramento delle forze armate (Centro de Entrenamiento de las Fuerzas Armadas o CEFA, una forza d'\u00e9lite dell'esercito dominicano), condusse un contro-colpo di stato, arrest\u00f2 Echavarr\u00eda e ripristin\u00f2 l'autorit\u00e0 del Consiglio di Stato; nel seguente rimpasto di governo, Balaguer (troppo colluso con il regime di Trujillo) fu sostituito alla presidenza con Rafael Filiberto Bonnelly.\nIl Consiglio di Stato indisse elezioni democratiche da svolgersi il 20 dicembre 1962, e tra le otto formazioni politiche che si presentarono alle urne furono due a raccogliere il grosso dei consensi: il Partito Rivoluzionario Dominicano (PRD) di Juan Bosch, fondato da esuli dominicani riparati a Cuba e schierato su posizioni di centro-sinistra, e l'Unione Civica Nazionale (UCN) di Viriato Fiallo, conservatore e strettamente connesso con le \u00e9lite economiche della nazione. Grazie a un forte sostegno dei ceti popolari, Bosch ottenne la presidenza con il 64% dei voti e il PRD guadagn\u00f2 una maggioranza dei due terzi in entrambi i rami del parlamento; Bosch entr\u00f2 quindi in carica come presidente il 27 febbraio 1963, il primo capo di stato liberamente eletto nel paese da molti decenni a questa parte.\nLa deposizione del governo Bosch.\nForte della sua maggioranza parlamentare, Bosch inaugur\u00f2 un vasto programma di riforme economiche e sociali, comprensivo dell'adozione di una nuova costituzione che imponeva la separazione tra Stato e Chiesa, riconosceva i diritti politici e umani fondamentali e garantiva il controllo del governo civile sulle forze armate; il governo Bosch promosse una riforma agraria comprendente una vasta redistribuzione delle terre, e increment\u00f2 la tassazione sulle attivit\u00e0 economiche e industriali. I 24 anni di esilio dalla Repubblica Dominicana avevano tuttavia fatto perdere a Bosch il contatto con la reale situazione del paese, e le sue riforme furono ben presto percepite come troppo radicali e minacciose da vari segmenti della societ\u00e0 dominicana: la Chiesa Cattolica locale osteggiava la secolarizzazione della societ\u00e0 imposta dalla nuova costituzione, mentre le classi abbienti avversavano le riforme economiche liberali del nuovo governo. Vasti settori della societ\u00e0, dai conservatori ai militari ma anche all'interno della stessa maggioranza di centro-sinistra, furono spaventati dalla decisione di Bosch di legalizzare i movimenti dichiaratamente comunisti e dal fatto che il governo non prendeva alcuna posizione contro gli elementi pi\u00f9 radicali dell'arco politico; inizi\u00f2 a diffondersi il timore che Bosch stesse ponendo le fondamenta per un regime di stampo castrista come nella vicina Cuba, cosa che alien\u00f2 al nuovo governo il sostegno, pur inizialmente dato, degli Stati Uniti.\nNel settembre 1963 Bosch ordin\u00f2 la rimozione dal suo incarico del colonnello Wessin, l'ultraconservatore comandante dell'unit\u00e0 d'\u00e9lite del CEFA; per tutta risposta, il 25 settembre 1963 i reparti fedeli al colonnello condussero un colpo di stato a Santo Domingo: Bosch fu arrestato e obbligato ad andare in esilio a Porto Rico, la costituzione del 1963 venne dichiarata come \"non esistente\" e le organizzazioni comuniste furono bandite. Il golpe tuttavia non trov\u00f2 il sostegno dell'amministrazione Kennedy: davanti all'ennesimo rovesciamento di un governo democratico da parte dei militari, gli statunitensi interruppero le relazioni diplomatiche con Santo Domingo, sospesero gli aiuti e minacciarono l'imposizione di severe sanzioni economiche al nuovo regime. Il neo-promosso generale Wessin dovette quindi farsi da parte e lasciare il potere in mano a un \"triumvirato\" di politici civili, controllato da esponenti del partito conservatore UCN: Emilio de los Santos y Salci\u00e9, Donald Reid Cabral e Ram\u00f3n Tapia Espinal. Il \"triumvirato\" fu inizialmente presieduto da Emilio de los Santos, sostituito poi il 23 dicembre 1963 da Donald Reid Cabral, un diplomatico gi\u00e0 vicepresidente del \"Consiglio di Stato\" del 1962.\nReid promise nuove libere elezioni generali per il settembre 1965, ma il suo governo non riusc\u00ec a imporsi sul paese. La situazione economica era disastrosa: il calo dei prezzi dei prodotti agricoli esportati dalla nazione aveva portato a una grossa crisi economica, cui Reid cer\u00f2 di porre rimedio con forti misure di austerit\u00e0 che gli alienarono il sostegno tanto dei lavoratori quanto degli uomini d'affari e dei gruppi professionali. Nel tentativo di recuperare risorse, Reid tagli\u00f2 le spese militari e cerc\u00f2 di porre un freno alle attivit\u00e0 di contrabbando portate avanti, fin dagli anni di Trujillo, dagli alti gradi delle forze armate; questo provoc\u00f2 pi\u00f9 di un malcontento tra i generali, ma anche gli ufficiali di basso grado avversavano il nuovo governo, ritenuto troppo lento nell'opera di pensionamento degli alti ufficiali collusi con il vecchio regime e nell'avvicendamento dei ranghi delle forze armate. In breve, il \"triumvirato\" non riusc\u00ec n\u00e9 a imporre la sua autorit\u00e0 sugli ambienti conservatori, fuori e dentro le forze armate, n\u00e9 a proporsi come governo legittimo agli occhi delle masse popolari che avevano votato per Bosch.\nL'unico successo che il governo Reid consegu\u00ec fu di ottenere il riconoscimento da parte degli Stati Uniti. La decisione di riconoscere il nuovo governo dominicano, presa da Kennedy poco prima del suo assassinio e confermata poi dalla nuova amministrazione di Lyndon B. Johnson, era pi\u00f9 che altro dettata dalla disillusione e dall'indifferenza: all'iniziale enfasi sulla necessit\u00e0 di riforme democratiche nei paesi dell'America latina si sostitu\u00ec una visione pi\u00f9 pragmatica che poneva al centro la protezione degli interessi economici e di sicurezza degli Stati Uniti, che il fortemente filo-statunitense Reid sembrava assicurare. Concentrato sui programmi di riforma interna della \"Grande societ\u00e0\" e sull'incremento della partecipazione statunitense alla guerra del Vietnam, Johnson dedic\u00f2 scarsa attenzione alle vicende in corso nell'America latina; ad ogni modo, il nuovo presidente mantenne fede alla priorit\u00e0, gi\u00e0 fissata da Kennedy, di impedire il sorgere di un nuovo regime castrista (una \"seconda Cuba\") nella regione.\nVerso la guerra civile.\nAll'inizio del 1965, la posizione del \"triumvirato\" capitanato da Reid era quantomai precaria. Praticamente tutti i partiti e i movimenti d'opposizione consideravano il suo governo come illegale e chiedevano il ripristino dell'autorit\u00e0 di Bosch; questa posizione era condivisa sia dai movimenti comunisti (divisi tra il filo-sovietico Partido Socialista Popular, il maoista Movimiento Popular Dominicano e il castrista Movimiento 14 Junio, tutti ostili l'uno con gli altri) come pure dai pi\u00f9 moderati sostenitori del PRD. Bosch raccoglieva molti sostenitori anche nei ranghi bassi del corpo ufficiali delle forze armate dominicane: molti di essi, di idee liberali, avversavano il colpo di stato del settembre 1963 che aveva portato alla deposizione di Bosch; altri, pi\u00f9 pragmaticamente, vedevano nel ripristino del vecchio governo un modo per allontanare dalle forze armate i generali conservatori e dare cos\u00ec una scossa alle loro stagnanti carriere militari.\nReid era avversato anche negli ambienti conservatori, e in particolare tra gli alti ranghi delle forze armate: l'opera anticorruzione del presidente non era ben gradita da generali per la gran parte rimasti legati ai metodi dell'epoca di Trujillo. Per quanto anch'essi, come i sostenitori di Bosch, cospirassero per rovesciare il \"triumvirato\", vi era incertezza sul cosa fare dopo: vari generali favorivano l'istituzione alla guida del paese di una giunta militare, ma diversi altri vedevano di buon occhio il ritorno alla presidenza di Joaqu\u00edn Balaguer, l'ultimo capo di Stato dell'era di Trujillo.\nCon buona parte delle forze armate e praticamente ogni gruppo politico o d'interesse della nazione intento a complottare ai suoi danni, Reid poteva contare solo su due importanti sostegni. Il primo era rappresentato dall'appoggio al suo governo dato dagli Stati Uniti, appoggio incarnato dalla figura dell'ambasciatore statunitense a Santo Domingo William Tapley Bennett Jr., amico personale dello stesso Reid, e concretizzato nei numerosi aiuti economici e militari che Washington forniva allo Stato caraibico; tutto ci\u00f2 aveva per\u00f2 un grave rovescio della medaglia, visto che faceva apparire Reid agli occhi degli ambienti nazionalisti dominicani come una marionetta asservita ai voleri statunitensi, con Bennett come suo manovratore.\nL'altro puntello del governo era rappresentato dal generale Wessin e dal suo CEFA. Creato all'epoca di Trujillo come forza di \"pretoriani\" contro possibili colpi di stato del resto delle forze armate, il corpo annoverava circa 2.000 uomini dotati del miglior addestramento, controllava l'intera forza di veicoli corazzati dell'esercito dominicano nonch\u00e9 gran parte del parco di artiglieria pesante dell'esercito; inoltre, il corpo era acquartierato a pochi chilometri a est di Santo Domingo nella base aerea di San Isidoro, dove aveva sede la maggior parte della forza da combattimento dell'aeronautica militare dominicana. Anticomunista arrabbiato, Wessin si considerava come l'unico garante dell'ordine e della sicurezza dello Stato, comportandosi come il vero potere dietro la facciata del triumvirato. Oltre a comprare il suo appoggio tramite la concessione di favoritismi vari ai suoi uomini (mossa che, di conseguenza, faceva aumentare il malcontento nel resto delle forze armate), Reid era convinto di poter fare genuino affidamento su Wessin: il generale era stato l'autore dei colpi di stato che avevano deposto tanto il conservatore Balaguer quanto il progressista Bosch e si poteva ritenere che avrebbe avversato il ritorno al potere di questi due soggetti, gli unici dotati di abbastanza seguito popolare da poter sperare di prendere il posto di Reid con le elezioni o con un golpe.\nL'avvicinarsi delle elezioni del settembre 1965 affrettava le cose. Gli Stati Uniti speravano che Reid potesse ottenere alla tornata elettorale una vittoria che ne avrebbe legittimato il governo, ma i presupposti erano foschi: un sondaggio condotto dalla CIA nell'aprile 1965 attribuiva a Reid un misero 5% dei voti, mentre Balaguer era dato al 50% e Bosch a oltre il 25%. Reid, spalleggiato in questo dall'ambasciatore Bennett, inizi\u00f2 ad avanzare proposte per far rimandare la data del voto, o in alternativa per trovare un modo per escludere i suoi pi\u00f9 forti avversari dalla consultazione. Mentre Washington prendeva tempo per decidere il da farsi, le mosse di Reid allarmarono ancora di pi\u00f9 i gruppi d'opposizione: con la prospettiva di libere elezioni non pi\u00f9 cos\u00ec certa e in assenza di chiare assicurazioni da parte degli Stati Uniti, i gruppi d'opposizione guardarono sempre di pi\u00f9 alla possibilit\u00e0 di un rovesciamento del triumvirato con la forza.\nLa guerra civile dominicana.\nLo scoppio della guerra.\nI gruppi pro-Bosch avevano fissato al 1\u00ba giugno 1965, primo giorno della campagna elettorale in vista dell'imminente elezione, la data limite oltre la quale, in assenza di concrete garanzie da parte degli statunitensi circa lo svolgimento delle consultazioni, sarebbe stato tentato il rovesciamento del governo con la forza; fu una mossa dello stesso Reid a precipitare la situazione. Il 22 aprile il presidente firm\u00f2 l'ordine di congedo forzato per sette ufficiali inferiori delle forze armate, sospettati di far parte di un complotto pro-Bosch; i gruppi d'opposizione erano stati abili a tenere nascosta la portata dei loro piani, ma con la prospettiva di essere neutralizzati prima ancora di poter entrare in azione decisero di affrettare i piani: la data per il golpe fu anticipata al 26 aprile, stabilendo che ogni altra azione del governo contro gli ufficiali ritenuti infedeli avrebbe fatto automaticamente partire l'azione.\nGli statunitensi furono colti con la guardia notevolmente abbassata, un chiaro sintomo dell'abilit\u00e0 dei gruppi d'opposizione nel tenere segrete le loro intenzioni e dell'incapacit\u00e0 della sede diplomatica di Santo Domingo nel farsi un quadro chiaro della situazione. Convinto che un eventuale golpe sarebbe stato tentato solo alla vigilia delle elezioni e non prima, il 23 aprile Bennett lasci\u00f2 Santo Domingo per rientrare negli Stati Uniti, andando a visitare la famiglia e poi recandosi a Washington per consultazioni; la direzione della sede diplomatica fu presa dal suo vice William Connett Jr., arrivato nel paese da meno di sei mesi. Quello stesso giorno, undici dei tredici ufficiali che componevano la missione di consiglieri militari statunitensi presso le forze armate dominicane lasciarono il paese per dirigersi a una conferenza di routine a Panama; anche il direttore della missione di aiuti e il responsabile della sicurezza erano rientrati a Washington, mentre l'addetto navale si era recato nelle regioni dell'interno per una battuta di caccia.\nIl 24 aprile il capo di stato maggiore dell'Esercito dominicano, generale Marcos A. Rivera Cuesta, rifer\u00ec a Reid circa la scoperta di un secondo gruppo di ufficiali (tre o quattro tenenti colonnello dell'esercito) sospettati di essere parte del complotto pro-Bosch; Reid diede subito ordine perch\u00e9 anch'essi venissero congedati. Rivera Cuesta si diresse, senza scorta, alla caserma \"16 Agosto\" per revocare l'incarico agli ufficiali in questione; per tutta risposta, questi ultimi arrestarono il generale e diedero il via al colpo di stato. L'avvio dell'insurrezione fu alquanto caotico, con gli oppositori, sparsi ovunque per Santo Domingo, che cercavano di mobilitarsi tramite le normali linee telefoniche; Jose Francisco Pefia Gomez, un leader civile dell'opposizione, si trovava per caso a rilasciare un discorso a una radio locale, e appena informato della sollevazione dei militari lanci\u00f2 l'appello all'insurrezione dei sostenitori di Bosch, ribattezzatisi \"Costituzionalisti\" in quanto il loro scopo era di ripristinare la Costituzione del 1963. I costituzionalisti guadagnarono rapidamente alla loro causa il battaglione di fanteria e l'unit\u00e0 di artiglieria acquartierate alla caserma \"16 Agosto\" come pure un secondo battaglione di fanteria di base alla caserma \"27 Febbraio\", entrambe poste nella zona nord-ovest di Santo Domingo, per un totale di circa 1.500 soldati; il battaglione di fanteria di base a San Crist\u00f3bal, a ovest della capitale, diede il suo appoggio all'insurrezione come pure l'unit\u00e0 d'\u00e9lite dei sommozzatori della Marina, mentre la maggior parte dell'Aeronautica rimase passiva e in attesa degli eventi. I sostenitori del PRD e dei movimenti comunisti scesero in massa nelle strade, senza che la polizia facesse nulla per contrastarli; i golpisti avevano gi\u00e0 messo le mani su circa 20.000 armi da fuoco trovate nelle armerie delle caserme gi\u00e0 capitolate, che iniziarono a distribuire ai gruppi civili.\nReid non aveva nessuna intenzione di farsi da parte. Il distaccamento del CEFA assegnato come guardia al Palazzo presidenziale fu inviato a ricatturare la sede della radio nazionale, appena caduta nelle mani dei ribelli, dove diversi dei cospiratori furono subito presi prigionieri; questo consent\u00ec allo stesso Reid di andare in onda in radio e televisione con un appello alla nazione. Reid ordin\u00f2 la mobilitazione generale delle forze armate dominicane, ammontanti all'epoca a un totale di 17.610 effettivi in servizio regolare (10.530 nell'Esercito, 3.370 nella Marina e 3.710 nell'Aeronautica), ma i comandanti rimasero passivi: bench\u00e9 fosse stato appena nominato nuovo comandante in capo delle forze armate, Wessin trattenne le unit\u00e0 del CEFA nella base di San Isidoro, anche perch\u00e9 l'atteggiamento dei reparti dell'Aeronautica non era ancora chiaro n\u00e9 vi erano certezze su quante fossero le forze a disposizione degli insorti; il capo di stato maggiore della Marina, commodoro Francisco Rivera Carninero, e dell'Aeronautica, generale di brigata Jesus de los Santos Cespedes, rimasero parimenti alla finestra in attesa degli eventi.\nI combattimenti a Santo Domingo.\nAll'ambasciata statunitense le informazioni su chi avesse messo in piedi il golpe in corso erano poche, ma un cablogramma inviato da Connett la sera del 24 aprile rifer\u00ec che tra i dimostranti erano stati segnalati alcuni noti leader sindacali e \"teste calde\" dell'ala sinistra del PRD; con un'azione che sarebbe poi risultata decisiva per le successive mosse del governo di Washington, Connett mise in allarme sul fatto che i movimenti comunisti locali fossero coinvolti nell'insurrezione. Il sottosegretario di stato George Ball rifer\u00ec del golpe al presidente Johnson, in quel momento a Camp David; quest'ultimo chiese solo di essere mantenuto informato sulla situazione, e torn\u00f2 a dedicarsi alle notizie che arrivavano dal Vietnam.\nLa mattina del 25 aprile Santo Domingo era nel caos. Secondo fonti d'intelligence statunitensi, circa i due terzi delle unit\u00e0 militari acquartierate nei dintorni della capitale si erano schierati con i ribelli o stavano passando loro le armi; gruppi armati di costituzionalisti avevano iniziato a fare il loro ingresso nel centro citt\u00e0, rioccupando la sede della radio nazionale e altre localit\u00e0 chiave e muovendo verso il vasto arsenale militare ospitato nei locali della Fortaleza Ozama, situata nella parte sud della citt\u00e0 vecchia. La polizia era collassata: ansioso di non ritrovarsi dalla parte dei perdenti, il suo comandante, generale Hernan Despradel Brache, si era affrettato a proclamare la \"neutralit\u00e0\" e l'\"apoliticit\u00e0\" del corpo di polizia, mentre gli agenti avevano abbandonato in massa i loro posti e le uniformi dopo notizie circa esecuzioni sommarie portate avanti da gruppi di giovani ribelli fuori controllo, ribattezzati \"Los Tigres\". Bande armate di attivisti comunisti diedero alle fiamme le sedi dei partiti di destra e del giornale anticomunista \"Prensa Libre\", i gruppi di civili armati alzarono barricate lungo le strade pi\u00f9 importanti, e i reparti militari ribelli mossero sullo strategico ponte Duarte lungo il corso del fiume Ozama, che divideva in due la citt\u00e0.\nIntorno alle 10:30, truppe costituzionaliste comandante dal tenente colonnello Francisco Caama\u00f1o assaltarono il Palazzo presidenziale e fecero prigioniero lo stesso presidente Reid. Con il centro del potere politico dominicano nelle loro mani, i ribelli decisero di darsi un pi\u00f9 organizzato sistema di governo e, via radio dal suo esilio a Porto Rico, Bosch diede la sua benedizione alla formazione di un governo provvisorio che amministrasse lo Stato in vista di un suo prossimo rientro in patria: Jos\u00e9 Rafael Molina Ure\u00f1a, un noto esponente del PRD, prest\u00f2 quindi formale giuramento e assunse la carica di presidente provvisorio della Repubblica Dominicana. La mossa ebbe pesanti conseguenze: se praticamente nessuno a Santo Domingo era disposto a difendere Reid, un governo guidato dal PRD o, peggio, un rientro di Bosch dall'esilio erano invece avversati dagli ambienti conservatori, e la nomina di Molina Ure\u00f1a ricompatt\u00f2 il fronte degli alti gradi delle forze armate. Sotto la direzione di Wessin, intorno alle 15:00 i capi delle forze armate avevano stretto un accordo per formare una giunta militare che ristabilisse l'ordine a Santo Domingo; i generali ribattezzarono le loro forze \"lealisti\", per quanto pi\u00f9 che la lealt\u00e0 al deposto presidente Reid ci\u00f2 che li univa era l'avversione al ritorno dell'ex presidente Bosch.\nCon Wessin che agiva nelle vesti di capo di stato \"de facto\" dalla sua base di San Isidoro, i lealisti lanciarono il contrattacco: intorno alle 16:00 quattro caccia North American P-51 Mustang attaccarono con razzi e mitragliatrici le postazioni costituzionaliste al Palazzo presidenziale, al ponte Duarte e alle caserme catturate, perdendo un velivolo a causa del fuoco da terra; anche la Marina diede simbolicamente il suo appoggio alla repressione inviando la fregata \"Mella\" su per il fiume Ozama per bombardare brevemente il Palazzo presidenziale. Pi\u00f9 che intimidire i ribelli, questi attacchi non fecero che zittire i pi\u00f9 moderati nei ranghi dei costituzionalisti e incitare gli esponenti pi\u00f9 radicali, trasformando quello che era iniziato come un colpo di stato in una guerra civile: gruppi di ribelli presero in ostaggio le famiglie dei piloti dell'aeronautica che risiedevano a Santo Domingo minacciando di usarle come scudi umani contro altri bombardamenti, e l'ex presidente Reid sfugg\u00ec di poco a un linciaggio. Liberato per iniziativa di Caama\u00f1o, Reid cerc\u00f2 di rifugiarsi all'ambasciata statunitense, ma la sua richiesta di asilo fu rifiutata dal Dipartimento di Stato per paura che ci\u00f2 portasse ad azioni contro l'ambasciata stessa e a un pi\u00f9 grave coinvolgimento degli Stati Uniti nella questione; alla fine, l'ex presidente trov\u00f2 riparo a casa di un amico dove rimase nascosto per la durata della crisi.\nVerso l'intervento.\nAll'ambasciata, Connett aveva avuto diversi contatti telefonici con il segretario di Stato Dean Rusk: entrambi convennero che un ritorno di Bosch non era affatto desiderabile, pi\u00f9 che altro per via del ruolo crescente che gli estremisti di sinistra sembravano avere nella compagine che lo sosteneva, e che un intervento di una giunta militare per riportare l'ordine era quantomai atteso; Connett, tuttavia, inform\u00f2 i suoi superiori che i militari dominicani apparivano indecisi, e che le forze costituzionaliste sembravano ormai in pieno possesso della capitale. Un'unit\u00e0 di crisi con personale diplomatico, militare e della CIA sotto la direzione del sottosegretario Thomas C. Mann fu subito stabilita al Dipartimento di Stato per seguire costantemente l'evolversi degli eventi, esaminare le informazioni raccolte e prendere le decisioni che non richiedevano l'approvazione presidenziale; anche il National Military Command Center al Pentagono e il quartier generale della CIA si attivarono per seguire il corso degli eventi. Il Joint Chiefs of Staff inizi\u00f2 a stendere piani di contingenza per l'evacuazione dei cittadini statunitensi residenti a Santo Domingo, e un gruppo di unit\u00e0 navali salp\u00f2 da Porto Rico alla volta dell'isola. Johnson, nel frattempo, era rientrato a Washington e stava dedicando maggiore attenzione alla crisi: i rapporti circa il crescente ruolo degli estremisti di sinistra nella sollevazione in atto, unite a voci circa l'arrivo di guerriglieri dominicani addestrati a Cuba sotto la direzione dei castristi, spinsero il presidente a credere che la Repubblica Dominicana fosse prossima a cadere sotto un regime di stampo comunista; una risposta poco risulta alla crisi, secondo il presidente, avrebbe danneggiato la credibilit\u00e0 degli Stati Uniti, cosa inaccettabile con l'intervento in Vietnam in pieno svolgimento.\nIl 26 aprile aerei lealisti tornarono a colpire le posizioni costituzionaliste a Santo Domingo; Wessin chiam\u00f2 l'ambasciata e chiese formalmente l'aiuto delle truppe statunitensi per reprimere la sollevazione, ma la sua richiesta venne respinta. Anche due ufficiali costituzionalisti approcciarono la delegazione diplomatica chiedendo che gli statunitensi facessero da mediatori per giungere a una tregua con i lealisti; secondo uno schema che sarebbe divenuto frequente nei giorni seguenti, gli statunitensi tentarono varie volte di mediare un cessate il fuoco solo per vedere i loro sforzi fallire e i combattimenti riprendere non appena una delle due parti riteneva di avere acquisito un vantaggio militare sull'altra. Visto che gli statunitensi prediligevano l'instaurazione nel paese di una giunta militare per riportare l'ordine in vista di nuove elezioni, soluzione ovviamente avversata dai costituzionalisti, il personale dell'ambasciata fu molto pi\u00f9 incline ad attribuire il fallimento dei cessate il fuoco ai ribelli piuttosto che ai lealisti. Alle 12:30 Johnson incontr\u00f2 i suoi collaboratori e l'ambasciatore Bennett per discutere degli ultimi sviluppi: oltre a dare il suo assenso all'evacuazione dei cittadini stranieri da Santo Domingo, Johnson espresse forte preoccupazione per l'apparente svolta in senso comunista che la sollevazione stava prendendo; i continui rapporti di Connett dall'ambasciata circa presunte atrocit\u00e0 commesse dai ribelli (in parte effettivamente verificatesi, in parte frutto di esagerazioni) contribuirono a questa impostazione della dirigenza statunitense.\nNel frattempo, il gruppo navale statunitense (Task Group 44.9 o TG 44.9) del commodoro James A. Dare era arrivato in vista di Santo Domingo: composto da sei navi guidate dalla portaerei , il gruppo imbarcava anche 1.700 marines del 3\u00ba Battaglione, 6th Marine Regiment del colonnello George W. Daughtry, con elicotteri, mezzi anfibi e corazzati d'appoggio. Connett era riuscito a mediare con le parti in causa l'evacuazione dei cittadini stranieri residenti a Santo Domingo (tra cui circa 3.500 cittadini statunitensi), che furono ammassati all'Hotel Embajador nei sobborghi occidentali di Santo Domingo da dove sarebbero stati prelevati via elicottero o tramite mezzi navali dal vicino porto di Haina. Nonostante gravi problemi di comunicazione tra la TG 44.9 e l'ambasciata, l'evacuazione inizi\u00f2 a mezzogiorno del 27 aprile e i primi 1.000 civili stranieri furono portati al porto di Haina in un convoglio di autobus scortati dalla polizia locale; un contingente di marines disarmati aveva nel frattempo preso terra ad Hania per dirigere le operazioni di evacuazione, ritirandosi quando queste furono concluse alle 16:40. In questa fase, l'unico incidente si verific\u00f2 poco prima che l'evacuazione avesse inizio: un gruppo di giovani ribelli armati fece irruzione all'Embajador dando la caccia a un noto giornalista locale anticomunista, e non trovandolo sfog\u00f2 la rabbia sparando in aria e minacciando di morte gli statunitensi l\u00ec ammassati; bench\u00e9 senza conseguenze, l'episodio sembr\u00f2 suggerire alla dirigenza di Washington che i costituzionalisti avessero ormai perso il controllo dei propri uomini e increment\u00f2 ancora di pi\u00f9 l'idea che truppe da combattimento statunitensi dovessero essere dispiegate a Santo Domingo per proteggere l'evacuazione dei civili.\nMentre l'evacuazione aveva inizio, quello stesso 27 aprile avevano avuto luogo combattimenti piuttosto pesanti: 500 soldati del CEFA provenienti da San Isidoro diedero l'assalto al ponte Duarte con l'appoggio di carri armati e autoblindo, conquistandolo al termine di un sanguinoso scontro e stabilendo una testa di ponte sulla sponda occidentale dell'Ozama; nel frattempo il battaglione dislocato a San Crist\u00f3bal, sotto il comando del generale Montas Guerrero, cambi\u00f2 schieramento e pass\u00f2 dalla parte dei lealisti, sferrando un attacco non molto coordinato ai sobborghi occidentali di Santo Domingo. Navi lealiste tornarono a cannoneggiare il Palazzo presidenziale, anche se senza troppo successo. Dal canto loro, i costituzionalisti sferrarono un attacco alla Fortaleza Ozama, dove era situato il quartier generale della polizia nazionale: la postazione cadde in mano ai ribelli, che si impossessarono di un vasto quantitativo di armi e liberarono 700 detenuti dalle prigioni; con questo successo, l'intera Citt\u00e0 coloniale era ora in mano ai costituzionalisti.\nL'ambasciatore Bennett rientr\u00f2 a Santo Domingo la mattina del 27 aprile, e nel pomeriggio ebbe un importante incontro all'ambasciata con il presidente provvisorio Molina Ure\u00f1a; il colloquio tra i due fu molto duro: alle richieste dei costituzionalisti di farsi mediatore tra le parti e di intercedere per la cessazione degli attacchi aerei dei lealisti sulla citt\u00e0, l'ambasciatore oppose un secco rifiuto adducendo istruzioni in tal senso ricevute da Washington, e si spinse invece ad addossare al PRD la responsabilit\u00e0 di aver dato il via alla guerra e ad accusare il movimento di essere caduto sotto l'influenza dei gruppi comunisti pi\u00f9 estremisti, cui addebit\u00f2 una serie di vere o presunte atrocit\u00e0. L'incontro fu successivamente oggetto di controversie: la delegazione costituzionalista se ne and\u00f2 dall'ambasciata profondamente offesa e Bennett fu accusato di aver deliberatamente silurato il tentativo di concludere il conflitto con una soluzione di compresso tra le parti; con l'offensiva lealista in pieno e apparentemente vittorioso svolgimento, tuttavia, sia Bennett che il presidente Johnson e il segretario di Stato Rusk ritenevano imminente una conclusione del conflitto con l'auspicata sconfitta dei movimenti estremisti di sinistra, cosa che rendeva inutile una trattativa. \u00c8 discutibile poi se i generali lealisti, apparentemente all'apice del successo, avrebbero mai accettato una soluzione di compromesso eventualmente proposta dagli statunitensi.\nDemoralizzato dall'incontro con Bennett, la sera del 27 aprile Molina Ure\u00f1a rassegn\u00f2 le dimissioni imitato ben presto da altri esponenti moderati del PRD; l'ex presidente provvisorio chiese e ottenne poi asilo presso l'ambasciata della Colombia. Il colonnello Caama\u00f1o assunse formalmente la guida dello schieramento costituzionalista, ma le dimissioni di Molina Ure\u00f1a sembrarono agli statunitensi pi\u00f9 che una conferma del fatto che gli estremisti di sinistra avessero ormai preso il controllo dell'insurrezione. Un altro episodio fu preso da Washington con una conferma di questo stato di fatto: nella notte tra il 27 e il 28 aprile un gruppo di civili armati espugn\u00f2 la stazione di polizia di Villa Consuelo, giustizi\u00f2 sommariamente i poliziotti ivi dislocati e spar\u00f2 su quanti cercavano di scappare, facendo sospettare uno scarso controllo effettivo dello stesso Caama\u00f1o sulle proprie truppe. I combattimenti del 28 aprile non si rivelarono cos\u00ec favorevoli ai lealisti: le unit\u00e0 di Wessin a est rimasero arroccate nei dintorni del ponte Duarte, mentre a ovest le truppe di Guerrero, che pure si erano aperte la strada fino al palazzo presidenziale, finirono con lo sparpagliarsi in piccoli gruppi nel centro citt\u00e0, dove rimasero bloccate; i due gruppi di lealisti difettavano di apparati di comunicazioni e sembravano agire senza alcuna coordinazione. Le divisioni politiche affliggevano anche il campo dei lealisti, con Guerreo, un sostenitore dell'ex presidente Balaguer, che non si fidava pienamente delle intenzioni di Wessin; alla fine, i capi delle forze armate dominicane si accordarono per la formazione di una giunta di governo presieduta dal colonnello dell'aeronautica Pedro Bartolome Benoit.\nPower Pack.\nL'arrivo delle truppe statunitensi.\nAgli occhi di Bennett, la situazione nel centro di Santo Domingo appariva completamente fuori controllo, con bande di civili che saccheggiavano e incendiavano i negozi di chi consideravano un sostenitore di Trujillo o un oppositore di Bosch; anche gli episodi di cecchinaggio contro la stessa ambasciata statunitense stavano aumentando. Dopo aver ricevuto due richieste di intervento dal capo della polizia di Santo Domingo e dall'appena insediato colonnello Benoit, nel pomeriggio del 28 aprile Bennett invi\u00f2 un duro rapporto a Rusk raccomandando espressamente l'invio di truppe da combattimento statunitensi in citt\u00e0 per completare in sicurezza l'evacuazione dei cittadini stranieri, ristabilire l'ordine nelle strade e \u00abprevenire un'altra Cuba\u00bb. Gli appelli di Bennett furono girati a Johnson, in seduta con i suoi consiglieri per discutere della crisi, e alle 18:00 del 28 aprile il presidente autorizz\u00f2 quindi lo sbarco di un contingente di marines a Santo Domingo; come base legale per l'azione fu presa una richiesta di aiuto formulata per iscritto da Benoit alla mezzanotte del 29 aprile e consegnata all'ambasciatore Bennett.\nI primi 500 marines provenienti dalle navi del TG 44.9 (due compagnie guidate dallo stesso colonnello Daugherty) presero terra ad Hania la sera del 28 aprile, andando a occupare l'area dell'Hotel Embajador e a rinforzare il presidio dell'ambasciata. Mentre i marines stabilivano una piazzola per l'atterraggio degli elicotteri nel campo di polo dell'Embajador finirono sotto il fuoco di un cecchino che sparava da una casa vicina, il quale uccise un militare statunitense; nel dare l'assalto alla casa, i marines ferirono mortalmente un bambino dominicano di cinque anni all'interno, il quale, bench\u00e9 subito soccorso, mor\u00ec poco dopo. Quella notte, altri 684 civili stranieri furono evacuati dall'hotel.\nLo sbarco fu annunciato da Johnson all'opinione pubblica statunitense con un discorso alla nazione alle 21:00; per mantenere una pretesa di neutralit\u00e0 tra le parti, e per evitare ogni associazione con la precedente \"diplomazia delle cannoniere\" tipica degli Stati Uniti nella regione, nel discorso fu accuratamente evitato ogni riferimento al ripristino dell'ordine pubblico a Santo Domingo o al contrasto del pericolo comunista nella Repubblica Dominicana, e l'intera operazione venne presentata come un'azione volta a proteggere le vite di cittadini statunitensi. La cosa fu controproducente: i giornalisti stranieri arrivati sul posto furono ben presto in grado di intercettare comunicazioni radio tra Bennett e Benoit dove l'ambasciatore prometteva forniture di radio, cibo e altri equipaggiamenti ai reparti lealisti, e nel corso di una conferenza stampa il commodoro Dare del TG 44.9 annunci\u00f2 che i marines sarebbero restati a terra \u00abper sostenere questo governo non-comunista\u00bb. Queste discrepanze tra le comunicazioni dei vari decisori politici e militari causarono ben presto un \"gap di credibilit\u00e0\" tra l'amministrazione Johnson e i media che avrebbe caratterizzato tutto l'intervento statunitense a Santo Domingo.\nNel corso del 29 aprile nuovi rapporti giunsero a Johnson dall'ambasciatore Bennett. Resoconti della Croce Rossa locale riferirono che nei sei giorni di combattimenti fino a l\u00ec verificatisi si erano registrati tra i 1.500 e i 2.000 morti tra la popolazione, oltre a diverse migliaia di feriti; pire di cadaveri erano state date alle fiamme o gettate in mare per prevenire lo scoppio di epidemie. Inoltre, in un colloquio telefonico con Rusk l'ambasciatore rifer\u00ec di voci interne al PRD, riferitegli dal nunzio apostolico a Santo Domingo, che esprimevano preoccupazione circa la perdita di controllo sui gruppi armati ribelli; Bennett si disse certo che una vittoria dei costituzionalisti avrebbe portato in breve tempo a un governo apertamente comunista nella Repubblica Dominicana. In un simile scenario, pochi erano pronti a scommettere che i 500 marines sbarcati dal TG 44.9 potessero dare pi\u00f9 che un modesto aiuto morale ai reparti lealisti, e Bennett chiese un intervento di maggiore portata. Come misura di contingenza, fin dal 26 aprile il Joint Chiefs of Staff aveva messo in stato di allerta operativa due battaglioni della 3\u00aa Brigata dell'82nd Airborne Division; la divisione rappresentava la riserva strategica dell'United States Army, un'unit\u00e0 scelta sempre pronta ad accorrere a fronteggiare emergenze improvvise ovunque nel mondo. L'United States Atlantic Command, geograficamente responsabile per la regione, aveva pronti vari piani operativi (OPLAN) di contingenza per azioni nella Repubblica Dominicana, diversificati in base all'ampiezza dell'azione che si voleva sviluppare; il piano di maggiore ampiezza (OPLAN 310/2-65), riguardante uno spiegamento di forze su vasta scala, prevedeva l'impiego di sei battaglioni aviotrasportati dell'Esercito e quattro dei Marines. I pianificatori dell'US Army e dell'United States Air Force passarono quindi i giorni tra il 27 e il 29 aprile ad aggiornare i piani e preparare le unit\u00e0, ostacolati da varie complicazioni causate dalla confusa catena di comando e dai normali incarichi d'addestramento in cui era coinvolta l'82nd Division.\nAlle 19:30 del 29 aprile, nel corso di un incontro con Rusk, il segretario alla difesa Robert McNamara, il presidente del JCS generale Earle Wheeler e il direttore della CIA viceammiraglio William Raborn, Johnson diede il suo assenso allo sbarco a Santo Domingo del resto dei marines del TG 44.9 (ridesignato poi come Task Force 124 o TF 124, sempre con Dare al comando) e all'invio in citt\u00e0 dei due battaglioni in stato d'allerta della 82nd Division; il viceammiraglio Kleber Masterson fu nominato comandante in capo delle forze statunitensi nella Repubblica Dominicana, designate come Joint Task Force (JTF) 122. L'azione, cui fu dato il nome in codice di \"operazione Power Pack\", si richiamava espressamente all'intervento statunitense nella crisi libanese del 1958: come in quella occasione, un massiccio contingente di truppe da combattimento statunitensi si sarebbe interposto tra le parti in guerra, inibito con la sua presenza le ostilit\u00e0 e quindi posto le basi per un negoziato che ponesse rapidamente fine alla crisi e prevenisse cos\u00ec una presa del potere da parte di elementi radicali ostili agli Stati Uniti. Nel mentre, il consiglio dell'Organizzazione degli Stati Americani (OSA) si riun\u00ec su richiesta statunitense per discutere della crisi dominicana.\nPoco dopo l'autorizzazione presidenziale, i marines di Daugherty sbarcarono incontrastati ad Hania (operazione Barrel Bottom); nel giro di un'ora, una colonna di mezzi corazzati si diresse all'Hote Embajador, estendendo poi un perimetro di sicurezza fino all'ambasciata statunitense. Nel mentre, i primi elementi dell'82nd Division avevano lasciato la Base aerea di Pope in Carolina del Nord diretti in volo a Porto Rico; il piano era di fare scalo alla Ramey Air Force Base per preparare un lancio di paracadutisti sull'aeroporto di San Isidoro, anche se questo scalo era una mossa pi\u00f9 politica che militare: una simile dimostrazione di forze, secondo il dipartimento di Stato, avrebbe potuto portare le parti in conflitto a pi\u00f9 miti consigli. Mentre i paracadutisti erano ancora in volo, tuttavia, giunsero notizie preoccupanti circa segni di cedimento da parte delle forze lealiste a Santo Domingo, soggette ad alcuni decisi contrattacchi dei costituzionalisti; dopo essersi sincerato che San Isidoro fosse ancora in mano ai lealisti, il JCS ordin\u00f2 ai paracadutisti di fare rotta direttamente per l'aeroporto. Diretti da un velivolo EC-135 in funzione di centro di comando aviotrasportato, i 144 aerei da trasporto C-130 Hercules avevano a bordo 1.800 paracadutisti della 3rd Brigade dell'82nd Division, sotto la guida del comandante della divisione generale Robert York (designato come comandante in capo di tutte le unit\u00e0 terrestri statunitensi nella Repubblica Dominicana); con la torre di controllo dello scalo messa in sicurezza da ufficiali dei marines arrivati in elicottero dalla \"Boxer\", i primi C-130 toccarono terra alle 02:15 del 30 aprile e ben presto l'intera forza fu sbarcata senza aver incontrato opposizione.\nLa zona di sicurezza.\nMentre i paracadutisti mettevano in sicurezza la base di San Isidoro, York vol\u00f2 in elicottero sulla \"Boxer\" per conferire con l'ammiraglio Masterson e il commodoro Dare e decidere il da farsi. La mattina del 30 aprile l'OSA approv\u00f2 una risoluzione che chiedeva un immediato cessate il fuoco nella Repubblica Dominicana e l'istituzione di una \"zona di sicurezza internazionale\" (\"International Security Zone\" o ISZ) a Santo Domingo, dove i non combattenti avrebbero potuto trovare riparo; il dipartimento di Stato diede quindi mandato alle unit\u00e0 statunitensi di imporre la ISZ \u00abfacendo uso delle forze necessarie\u00bb. Masterson, Dare e York stesero un piano operativo: mentre uno dei battaglioni dell'82nd sarebbe rimasto a San Isidoro a presidiare la base e difendere la sede della giunta lealista, l'altro si sarebbe spinto fino al ponte Duarte per mettere in sicurezza gli approcci orientali alla capitale; nel mentre, i marines avrebbero espanso il loro perimetro fino a comprendere le principali ambasciate straniere di Santo Domingo, e istituito cos\u00ec la ISZ autorizzata dall'OSA. I comandanti statunitensi sul campo avevano poca fiducia nella tenuta dei reparti lealisti, trovati demoralizzati, a corto di rifornimenti e affetti da diserzioni continue, ma li inclusero lo stesso nel piano: con i marines a rappresentare il fianco sinistro e i paracadutisti quello destro, i lealisti avrebbero fatto da elemento di raccordo al centro tra le due forze, creando una linea continua che avrebbe diviso in due la citt\u00e0..\nProtetto dall'aria da cacciabombardieri F-4 Phantom decollati da Porto Rico e appoggiato da una \"troop\" di mezzi corazzati del 16th Cavalry Regiment, alle prime luci dell'alba del 30 aprile il 1\u00ba Battaglione, 508th Infantry Regiment, lasci\u00f2 San Isidoro alla volta del ponte Duarte, mentre alle sue spalle il 1\u00ba Battaglione, 505th Infantry Regiment, rimaneva a presidiare la base. I paracadutisti raggiunsero il ponte nel giro di un'ora, dedicandosi poi in una capillare opera di ricerca casa per casa lungo la sponda orientale dell'Ozama nel complesso residenziale di Villa Duarte a sud del ponte per snidare i cecchini che continuavano a fare fuoco su di loro; messa in sicurezza la riva est, nel primo pomeriggio una compagnia attravers\u00f2 il ponte e si ricongiunse ad alcuni sparsi reparti lealisti sulla sponda occidentale dell'Ozama: nel corso dell'intera azione, gli statunitensi riportarono cinque feriti a causa del fuoco nemico. Nel mentre, nella parte ovest della citt\u00e0 anche i marines erano entrati in azione per espandere il loro perimetro di sicurezza: muovendosi in una zona densamente urbanizzata, gli statunitensi furono impegnati in svariate azioni di cecchinaggio e scontri su piccola scala con gruppi sparsi di ribelli, impiegando anche lanciarazzi per mettere a tacere il fuoco nemico; al prezzo di un morto e otto feriti, a sera i marines avevano messo in sicurezza gran parte dei loro obiettivi, anche se l'ambasciata statunitense continuava a trovarsi in prima linea.\nI sospetti sulla tenuta dei lealisti si dimostrarono fondati: non appena le unit\u00e0 statunitensi entrarono in azione, diversi reparti lealisti abbandonarono Santo Domingo ritirandosi in direzione di San Isidoro, facendo rimandare il collegamento tra i paracadutisti dell'82nd e i marines. Il generale York inoltr\u00f2 quindi la richiesta che gli ulteriori battaglioni previsti dall'OPLAN 310/2-65 fossero al pi\u00f9 preso inviati a Santo Domingo; il JCS si disse subito d'accordo, ma i vertici politici erano titubanti su come un incremento delle forze statunitensi sarebbe stato accolto dai membri dell'OSA, e in molti paventavano l'ipotesi che l'operazione si stesse trasformando in una versione statunitense dell'intervento sovietico in Ungheria del 1956. Alla fine Johnson diede il suo assenso all'avvio dello spiegamento dei reparti interessati, autorizzando per\u00f2 per l'immediato solo l'invio di rifornimenti medici e di un ospedale da campo per assistere la popolazione; come previsto dall'OPLAN 310/2-65, il quartier generale dell'XVIII Airborne Corps, guidato dal generale Bruce Palmer Jr., assunse la direzione delle operazioni a Santo Domingo e l'intera 2nd Brigade dell'82nd Division e la 4th Marine Expeditionary Brigade furono messe in stato d'allerta per un loro dispiegamento nella Repubblica Dominicana.\nLa sera del 30 aprile giunse a Santo Domingo un inviato speciale del presidente Johnson, l'ex ambasciatore John B. Martin; Martin doveva assumere la guida dei negoziati, visto che Bennett non era pi\u00f9 percepito dai costituzionalisti come un interlocutore imparziale. Con l'aiuto del nunzio apostolico, Martin riusc\u00ec a organizzare rapidamente un incontro a San Isidoro con delegati di entrambe le fazioni e strapp\u00f2 il loro assenso a un accordo di cessate il fuoco, comprensivo di una richiesta all'OSA di inviare una delegazione che arbitrasse la conclusione delle ostilit\u00e0. L'accordo fu male accolto dai militari statunitensi, in particolare perch\u00e9 confermava il varco di due chilometri e mezzo tra le postazioni dei marines a ovest e i paracadutisti a est e perch\u00e9 la linea di cessate il fuoco fu tracciata senza la loro consulenza, continuando a lasciare esposta al tiro nemico l'ambasciata e le postazioni dei marines che la difendevano; fuoco di cecchini continu\u00f2 a colpire le postazioni statunitensi per tutta la notte tra il 30 aprile e il 1\u00ba maggio, anche se all'alba and\u00f2 attenuandosi.\nLa \"linea di comunicazione\".\nIl generale Palmer arriv\u00f2 a San Isidoro al tramonto del 30 aprile, sostituendo York come comandante in capo dei reparti sbarcati. Palmer si disse completamente contrario all'assetto stabilito dall'accordo negoziato da Martin, e autorizz\u00f2 York a condurre, la mattina del 1\u00ba maggio, una \"ricognizione in forze\" a partire dalla testa di ponte sull'Ozama, ufficialmente per determinare la posizione e consistenza dei reparti costituzionalisti ma soprattutto per provare ad aprire un corridoio per ricongiungere i paracadutisti al ponte Duarte con i marines all'ambasciata; Palmer inform\u00f2 del piano il JCS ma non risulta che abbia fatto altrettanto con le autorit\u00e0 diplomatiche in loco, nemmeno quando, alle 10:00 del 1\u00ba maggio, vol\u00f2 in elicottero all'ambasciata per incontrarsi di persona con Bennett. Mentre Martin era a colloquio al quartier generale di Caama\u00f1o per definire meglio la linea del cessate il fuoco, alle 10:25 del 1\u00ba maggio la \"ricognizione in forze\" ebbe inizio: due plotoni dell'82nd lasciarono la testa di ponte e si aprirono la strada attraverso Santo Domingo, incontrando una dura resistenza e subendo diverse perdite (due morti e cinque feriti) ma riuscendo infine a stabilire un contatto con il perimetro tenuto dai marines. Subito dopo i due plotoni ricevettero l'ordine di rientrare sulle posizioni di partenza: ufficialmente perch\u00e9 erano troppo poco numerosi per poter tenere le postazioni acquisite, ma alcuni resoconti ritengono che l'ordine di ritirata venne impartito direttamente da Washington dopo le proteste avanzate da Caama\u00f1o.\nIl successo della ricognizione spinse Palmer a fare forti pressioni perch\u00e9 il varco tra le sue forze venisse chiuso permanentemente. L'impiego dell'82nd a Santo Domingo aveva portato a forti proteste dei governi e delle opinioni pubbliche sudamericane, ma la notizia della stipula del cessate il fuoco del 30 aprile e della richiesta rivolta dai dominicani di un coinvolgimento dell'OSA nella crisi contribu\u00ec a rasserenare gli animi all'interno dell'organizzazione, dove inizi\u00f2 a farsi strada l'idea di spiegare nella Repubblica Dominicana di una propria forza di pace. Per paura di uccidere sul nascere questi positivi sviluppi diplomatici, Johnson ordin\u00f2 di bloccare ogni ulteriore manovra offensiva a Santo Domingo condotta senza autorizzazioni esplicite dell'OSA, ma autorizz\u00f2 lo spiegamento degli ulteriori reparti previsti dall'OPLAN 310/2-65: tra il 1\u00ba e il 4 maggio, nel corso di un massiccio ponte aereo che coinvolse fondamentalmente tutti gli aerei da trasporto statunitensi non impiegati nel Sud-est asiatico, furono sbarcati a San Isidoro altri quattro battaglioni dell'82nd (il terzo della 3rd Brigade e i tre della 2nd Brigade), il 7th Special Forces Group e svariate unit\u00e0 logistiche e d'appoggio; con l'aggiunta dei marines della 4th MEB arrivati dal mare, il totale delle truppe statunitensi nella Repubblica Dominicana sal\u00ec a 17.000 uomini.\nNel frattempo, il 2 maggio la commissione di cinque membri dell'OSA per la Repubblica Dominicana era sbarcata a San Isidoro guidata dal segretario dell'organizzazione, l'uruguaiano Jos\u00e9 Antonio Mora. Bennett si incontr\u00f2 con la commissione, e avanz\u00f2 l'idea di stabilire una \"linea di comunicazione\" (\"Line of Comunications\" o LOC) tra San Isidoro e la zona di sicurezza tenuta dai marines intorno alle ambasciate straniere nella zona occidentale di Santo Domingo; i diplomatici dell'OSA avevano le loro riserve sulla mossa, ma furono infine convinti dal fatto che non vi erano altre vie per garantire un loro sicuro passaggio tra l'aeroporto di San Isidoro e il cuore politico della capitale dominicana. Con l'assenso dell'OSA, Johnson pot\u00e9 dare tranquillamente la sua autorizzazione al piano di ricongiungimento delle forze statunitensi, che prese il via alla mezzanotte del 3 maggio: tre battaglioni dell'82nd, muovendosi cautamente dal ponte Duarte lungo una rotta pi\u00f9 a nord di quella presa durante la \"ricognizione\" del 1\u00ba maggio in modo da evitare il grosso delle posizioni costituzionaliste, nel giro di poco pi\u00f9 di un'ora riuscirono ad aprirsi la strada fino al perimetro dei marines senza subire perdite e affrontando solo una debole resistenza; anche i marines si mossero, estendendo il perimetro della zona di sicurezza. All'alba gli statunitensi avevano consolidato il loro controllo della LOC, aprendo una via di comunicazione sicura per le loro forze e per i convogli di aiuti umanitari.\nL'apertura della LOC decise in pratica l'esito della guerra civile dominicana: gli statunitensi avevano di fatto intrappolato l'80% delle forze costituzionaliste nella Citt\u00e0 nuova e nella Citt\u00e0 coloniale a sud della linea, con alle spalle il mare e senza possibilit\u00e0 di fuggire nell'entroterra; Caama\u00f1o era ora obbligato a negoziare o ad affrontare una sicura sconfitta militare. Palmer e York non volevano dare il tempo di riprendersi ai costituzionalisti e stilarono piani per un attacco all'enclave ribelle, ma Johnson decise altrimenti: una soluzione politica della crisi, ora molto pi\u00f9 possibile di prima, era da favorire onde non danneggiare oltre misura l'immagine degli Stati Uniti agli occhi delle nazioni latinoamericane. Palmer ricevette ordine di consolidare le posizioni e mantenere alta la guardia, di portare avanti programmi umanitari di sostegno alla popolazione ma di non impegnarsi in ulteriori manovre offensive; con l'arrivo di altre unit\u00e0 di supporto, di polizia militare e dell'intelligence, le forze statunitensi erano salite a 24.000 uomini, con la componente da combattimento rappresentata da uno squadrone di cavalleria corazzata, nove battaglioni dell'82nd e tre dei marines (un'ulteriore battaglione di marines era a bordo delle navi al largo).\nL'operazione Limpieza.\nPer quanto tiri di cecchinaggio e conflitti a fuoco con le pattuglie continuassero, il ritmo dei combattimenti cal\u00f2 drasticamente favorendo una seria ripresa dei negoziati. Dopo un nuovo accordo di cessate il fuoco mediato dalla delegazione dell'OSA il 5 maggio, due giorni pi\u00f9 tardi prest\u00f2 giuramento un \"Governo di ricostruzione nazionale\" (GRN): la presidenza era affidata al generale Antonio Imbert Barrera, l'unico dei principali responsabili dell'assassinio di Trujillo a essere rimasto in vita, mentre gli altri quattro membri comprendevano il colonnello Benoit (una mossa tesa a ingraziarsi i favori della vecchia giunta lealista) e tre esponenti tratti dalla societ\u00e0 civile. Il nuovo governo fu subito riconosciuto dagli Stati Uniti, ma non riusc\u00ec a trovare il sostegno dei costituzionalisti; la propaganda costituzionalista ebbe buon gioco nel sostenere che il GRN era manovrato dai vecchi generali lealisti, visto che tra le prime nomine effettuate da Imbert vi erano quelle del generale Wessin al comando dell'esercito e del commodoro Carninero al ministero della difesa, e Imbert stesso del resto si disse pi\u00f9 che contrario a un ingresso di Caama\u00f1o nel governo.\nDopo alcune scaramucce tra truppe lealiste e costituzionaliste a nord della LOC, il 13 maggio Imbert autorizz\u00f2 una flagrante violazione del cessate il fuoco inviando cinque caccia P-51 a mitragliare le strutture di Radio Santo Domingo, da dove proveniva il grosso delle trasmissioni propagandistiche contro il GRN; l'attacco danneggi\u00f2 le strutture della radio, ma uno dei caccia mitragli\u00f2 per errore le postazioni dei marines ferendo un militare e fu di conseguenza abbattuto dai tiro di risposta degli statunitensi. Unitamente ai delegati dell'OSA, Bennett present\u00f2 proteste formali per l'attacco, ma in una comunicazione riservata con Washington l'ambasciatore espresse il suo sostegno per l'eliminazione del centro della propaganda costituzionalista e continu\u00f2 a sostenere la necessit\u00e0 di una pi\u00f9 decisa assistenza militare statunitense al GNR. L'8 e il 10 maggio unit\u00e0 di forze speciali statunitensi condussero operazioni coperte per mettere fuori uso i trasmettitori di Radio Santo Domingo ad Alto Bandero e La Vega, mentre il 13 maggio un nuovo attacco dei P-51 lealisti e delle forze speciali dominicane zitt\u00ec definitivamente l'emittente.\nIl 15 maggio le forze lealiste lanciarono una massiccia offensiva contro le rimanenti postazioni costituzionaliste a nord della LOC, nel distretto industriale di Santo Domingo, ribattezzata \"operazione Limpieza\" (\"pulizia\"); gli ufficiali statunitensi sul posto erano a conoscenza dell'attacco e avevano dato un tacito assenso a esso, anche se per disposizione di Johnson le forze statunitensi bloccarono ogni tentativo delle forze aeree e navali lealiste di intervenire nei combattimenti. Anche senza questo supporto, tuttavia, le unit\u00e0 lealiste ottennero un successo, sebbene al prezzo di pesanti perdite umane soprattutto tra i civili: entro il 21 maggio, quando la Croce Rossa riusc\u00ec a mediare una nuova tregua, gran parte del distretto industriale e la sede di Radio Santo Domingo erano cadute in mano alle forze lealiste, confinando quanto restava dei costituzionalisti a sud della LOC. Come rappresaglia, il 16 maggio unit\u00e0 costituzionaliste attaccarono la centrale elettrica sulle rive dell'Ozama, venendo per\u00f2 respinte dal presidio statunitense dopo un breve scontro. Il successo dell'operazione Limpieza rafforz\u00f2 la posizione di Imbert, ma parimenti allontan\u00f2 ancora una volta una soluzione politica della crisi: forte del successo militare, il presidente del GNR ebbe facile gioco nel respingere una nuova proposta statunitense, avanzata da una commissione \"ad hoc\" capitanata dal consigliere per la sicurezza nazionale McGeorge Bundy, circa la formazione di un governo provvisorio sotto un esponente moderato del PRD, Silvestre Antonio Guzman, e ancora una volta i negoziati rimasero in alto mare.\nAlla fine di maggio la situazione era ritornata a una relativa tranquillit\u00e0. Le forze statunitensi presidiavano in forze la LOC e la zona di sicurezza, distribuendo aiuti umanitari, conducendo azioni a sostegno della popolazione civile, raccogliendo informazioni di intelligence, portando avanti operazioni di guerra psicologica e cercando di impedire il contrabbando di armi; gli scontri si ridussero al perdurante tiro di cecchinaggio, e a occasionali incidenti di fuoco amico. Allontanato definitivamente il pericolo di un crollo militare dei lealisti, i comandi statunitensi divennero ora molto pi\u00f9 neutrali nelle loro condotte con le parti in causa, come riconosciuto dallo stesso Caama\u00f1o in un incontro con i delegati dell'OSA il 22 maggio. Unit\u00e0 delle forze speciali statunitensi furono dislocate nelle regioni dell'interno, per tenere d'occhio la situazione e verificare voci circa coinvolgimenti dei cubani nella crisi: la massa della popolazione delle zone rurali della Repubblica Dominicana ignorava completamente quanto si stava svolgendo a Santo Domingo, e a parte qualche trasmissione radio da L'Avana non fu trovata alcuna prova di un coinvolgimento di nazioni straniere nella guerra civile. La maggior parte della popolazione dominicana sembrava mostrare indifferenza, o almeno ambivalenza, verso le forze statunitensi.\nLa forza di pace interamericana.\nDopo il fallimento della missione di McGeorge Bundy, gli Stati Uniti decisero di porre fine ai loro tentativi unilaterali e di delegare all'OSA l'intera conduzione dei negoziati con le parti in conflitto. Un coinvolgimento anche militare dell'organizzazione si era nel frattempo fatto lentamente avanti, una soluzione fortemente voluta da Johnson per poter dare un quadro legale pi\u00f9 solido all'intervento degli Stati Uniti nella crisi dominicana e favorire un pi\u00f9 veloce sganciamento dei reparti statunitensi dalla regione. Dopo giorni di paziente lavoro diplomatico da parte del rappresentante degli Stati Uniti all'OSA Ellsworth Bunker, il 6 maggio una risoluzione presentata da Argentina, Bolivia, Brasile, Colombia, Costa Rica e Venezuela chiese la formazione di una forza di pace unificata inter-americana, con l'incarico di mantenere la sicurezza a Santo Domingo come prologo a un ristabilirsi di un normale governo democratico; la risoluzione fu approvata con quindici voti a favore, cinque contrari e un astenuto.\nLa creazione materiale del contingente richiese altro tempo: le truppe dovevano essere fornite volontariamente dagli Stati membri, e in molti di essi i governi erano inibiti dalle dimostrazioni di piazza e dal compatto fronte anti-statunitense che si registrava nei media (un'analisi dei principali quotidiani sudamericani indic\u00f2 una prevalenza di dieci a uno degli editoriali contrari all'intervento nella Repubblica Dominicana); le rivalit\u00e0 interne facevano il resto, con l'Argentina che ritir\u00f2 il suo supporto dopo la decisione di affidare il comando della forza a un generale brasiliano. Il primo Stato a mettere a disposizione un contingente per la costituenda Forza di pace interamericana (Inter-American Peace Force o IAPF) fu l'Honduras il 12 maggio, e alla fine solo altre cinque nazioni latinoamericane lo seguirono: le truppe fornite all'IAPF provenivano da Brasile (1.130 soldati), Honduras (250 soldati), Paraguay (184 soldati), Nicaragua (160 soldati), Costa Rica (20 poliziotti) ed El Salvador (3 ufficiali di stato maggiore). Il contingente statunitense assegnato all'IAPF fu ufficialmente stabilito in un totale di 6.243 uomini; altri Stati membri si limitarono a inviare personale medico e aiuti umanitari (cibo, medicine, vestiario), distribuiti alla popolazione da un apposito centro di coordinamento dell'OSA stabilito a Santo Domingo l'8 maggio.\nI primi reparti della forza di pace iniziarono ad arrivare a Santo Domingo il 14 maggio; il generale Palmer, nominato vicecomandante della IAPF, diresse le prime operazioni in attesa dell'arrivo del comandante designato, il generale brasiliano Hugo Panasco Alvim. Palmer era pi\u00f9 che contrario a porre sotto un comando non nazionale le forze statunitensi a Santo Domingo, ma le sue rimostranze furono respinte dai vertici politici di Washington: la credibilit\u00e0 stessa della missione derivava dal suo essere diretta dall'OSA e non dagli Stati Uniti, e ogni pretesa di autonomia per le forze statunitensi era diplomaticamente inaccettabile; il generale si assicur\u00f2 comunque che alcune caselle chiave dello stato maggiore della forza fossero occupate da ufficiali statunitensi. La missione fu un incubo logistico: a parte il contingente brasiliano, i soldati latinoamericani arrivarono equipaggiati solo delle dotazioni strettamente individuali, al punto che Palmer chiese di scaglionare gli arrivi per permettere di approntare adeguate scorte di rifornimenti per sostenere i reparti; Johnson invece fece pressione perch\u00e9 lo spiegamento della IAPF fosse portato a termine il pi\u00f9 presto possibile, obbligando le forze aeree statunitensi a grossi sforzi per far arrivare direttamente dai depositi negli Stati Uniti gli equipaggiamenti necessari. I rifornimenti di cibo, munizioni ed equipaggiamenti da campo per i contingenti latinoamericani sarebbero rimasti appannaggio diretto degli statunitensi per tutta la durata della missione.\nUna formale cerimonia per l'attivazione della IAPF (la prima forza multinazionale di peacekeeping delle Americhe) fu celebrata a Santo Domingo il 23 maggio, e il generale Panasco Alvim si insedi\u00f2 alla guida della forza il 29 maggio seguente. Per quanto il generale non perdesse occasione per riservarsi l'ultima parola su ogni decisione, la sua collaborazione con Palmer fu ottima e lo statunitense riusc\u00ec a ritagliarsi un certo margine di autonomia e a rimanere il comandante \"de facto\" dei reparti statunitensi; i 156 posti dello stato maggiore della forza furono equamente divisi tra ufficiali statunitensi e latinoamericani. Il contingente latinoamericano fu riunito in un'unica brigata di due battaglioni (uno interamente brasiliano, l'altro misto con una compagnia di fanti di marina brasiliani e i restanti contingenti nazionali) comandata dal colonnello brasiliano de Meira Matio, mentre quello statunitense fu centrato sui tre battaglioni della 1st Brigade dell'82nd Division con l'aggiunta delle forze speciali e delle unit\u00e0 logistiche. Le prime unit\u00e0 statunitensi iniziarono a essere ritirate il 29 maggio, ed entro il 6 giugno tutti i marines avevano lasciato la Repubblica Dominicana; il 24 giugno il totale delle forze statunitensi a Santo Domingo era sceso a 12.400 uomini, ma Panasco Alvim fece rallentare il ritmo del ripiegamento in vista di una fase critica dei negoziati. Solo il 25 dicembre il contingente statunitense avrebbe raggiunto l'organico ufficialmente previsto per la sua partecipazione all'IAPF.\nGli scontri di giugno.\nI primi reparti della IAPF divennero operativi il 29 maggio, quando i brasiliani sostituirono i marines nel presidio del perimetro della zona di sicurezza; altre unit\u00e0 latinoamericane entrarono in linea lungo la LOC all'inizio di giugno. Un buon successo diplomatico fu ottenuto il 1\u00ba giugno: il Palazzo presidenziale, occupato da truppe lealiste ma isolato all'interno della zona controllata dai costituzionalisti, era stato a lungo teatro di sparatorie tra le due parti e tra i ribelli e i non lontani presidi statunitensi della LOC; dopo vari negoziati, i lealisti acconsentirono a lasciare nel palazzo solo un contingente simbolico, creando tutto intorno a esso una zona smilitarizzata presidiata dai brasiliani. Pattuglie miste di osservatori della IAPF investigavano su ogni violazione registrata del cessate il fuoco, come pure sulle accuse di atrocit\u00e0 ed esecuzioni di massa avanzate da entrambe le parti; queste investigazioni si rivelarono piuttosto imparziali, portando tra l'altro all'interruzione dei tiri di mortaio frequentemente organizzati dai lealisti contro i quartieri costituzionalisti.\nLe forze della IAPF furono messe alla prova nella prima met\u00e0 di giugno, durante una fase di stallo dei negoziati. Il 6 giugno gruppi armati costituzionalisti mossero sulle posizioni tenute da brasiliani e statunitensi lungo la LOC; ne segu\u00ec una lunga sparatoria, al termine della quale gli attaccanti si ritirarono: le unit\u00e0 latinoamericane non solo ressero all'attacco, ma si dimostrarono pi\u00f9 che propense a rispondere la fuoco con altro fuoco. I negoziati ripresero, solo per interrompersi di nuovo il 10 giugno a causa del rifiuto dei costituzionalisti di permettere un nuovo ampliamento della zona di sicurezza; ci\u00f2 port\u00f2 ben presto a scontri pi\u00f9 pesanti. La notte tra il 14 e il 15 giugno unit\u00e0 costituzionaliste, apparentemente agendo contro gli ordini di Caama\u00f1o, aprirono il fuoco contro le postazioni brasiliane; la mattina del 15, intorno alle 07:50, un fuoco particolarmente intenso venne aperto contro le postazioni dell'82nd Division lungo la LOC, e dopo il ferimento di un soldato statunitense i paracadutisti iniziarono a rispondere al tiro con particolare vigore: nel giro di un paio d'ore la sparatoria degener\u00f2 in uno scontro totale, con l'impiego di mitragliatrici pesanti, lanciagranate, mortai e carri armati.\nMentre lo scontro si estendeva anche alle postazioni brasiliane, il comandante dell'82nd York ricevette l'autorizzazione da Palmer e Panasco Alvim per lanciare un'offensiva contro la zona costituzionalista: un battaglione dell'82nd, protetto alle spalle da un secondo battaglione, si mosse dalla LOC verso sud, iniziando ben presto ad avanzare con rapidit\u00e0 di fronte a quello che appariva come un crollo totale delle unit\u00e0 costituzionaliste. York avrebbe voluto portare l'attacco a fondo, ma su istruzioni di Washington Palmer alla fine ordin\u00f2 di arrestare l'offensiva intorno alle 16:00; le forze statunitensi conquistarono l'ospedale situato nelle vicinanze della centrale elettrica, una struttura la cui cessione tramite negoziati era sempre stata respinta, oltre a vari blocchi di abitazioni che diedero loro migliori campi di tiro e postazioni difensive rispetto a prima. Le sparatorie proseguirono anche il 16 giugno, ma non si registrarono altre avanzate delle unit\u00e0 dell'IAPF. La battaglia era costata tre morti e 28 feriti ai reparti dell'82nd, cinque feriti ai reparti brasiliani e una stima di 99 morti e pi\u00f9 di 100 feriti ai costituzionalisti; anche molti civili erano stati presi in mezzo dal fuoco incrociato, e secondo alcune fonti il totale delle vittime dominicane (tra ribelli e civili) raggiunse quota 300.\nLa battaglia del 15-16 giugno abbatt\u00e9 il morale dei costituzionalisti e li rese molto meno propensi a ingaggiare altri scontri con la IAPF. I negoziati furono riaperti, condotti da un comitato \"ad hoc\" dell'OSA composto dal brasiliano Ilmar Penna Marinko, dal salvadoregno Ramon de Clairmont Duena e dallo statunitense Ellsworth Bunker, e approdarono infine a un risultato concreto il 18 giugno: dopo un'interminabile serie di incontri (48 con i costituzionalisti, 51 con i lealisti) fu raggiunto un accordo per la formazione di un governo provvisorio che avrebbe retto la nazione fino alle elezioni, da tenersi entro nove mesi sotto la protezione dell'IAPF e la supervisione dell'OSA; il nuovo governo sarebbe stato retto da H\u00e9ctor Garc\u00eda-Godoy (ex ministro degli esteri del governo Bosch), e avrebbe agito sotto le disposizioni di una costituzione provvisoria in luogo dei testi del 1962 e del 1963. Le ali estreme delle due fazioni tentarono di sabotare l'accordo riprendendo le azioni di cecchinaggio contro la IAPF e i tiri di mortaio sui quartieri occupati dal nemico, ma questo non arrest\u00f2 i negoziati: il leader lealista Imbert, sottoposto a forti pressioni diplomatiche da parte degli statunitensi, privato del loro sostegno finanziario e pubblicamente screditato dalle rivelazioni in merito alle atrocit\u00e0 perpetrate dalle sue truppe, rassegn\u00f2 le dimissioni dalla carica di presidente il 30 agosto, mentre il giorno successivo Caama\u00f1o appose la sua firma sull'accordo finale (\"Atto di riconciliazione\") portando alla dissoluzione del governo costituzionalista. Il 3 settembre Garc\u00eda-Godoy entr\u00f2 in carica come presidente provvisorio della Repubblica Dominicana, ponendo di fatto fine alla guerra civile.\nConseguenze.\nIl governo Garc\u00eda-Godoy.\nGarc\u00eda-Godoy ricevette immediatamente il riconoscimento e il sostegno finanziario da parte degli Stati Uniti, anche se dovette affrontare subito una dura prova. Per ingraziarsi gli esponenti costituzionalisti, il 5 settembre il presidente provvisorio decret\u00f2 lo scioglimento del CEFA e la sua reintegrazione all'interno dell'Esercito dominicano, e l'8 settembre, durante un teso incontro faccia a faccia, chiese al generale Wessin di lasciare il paese. Per tutta risposta, il 9 settembre Wessin mobilit\u00f2 le unit\u00e0 del CEFA e si mise in marcia alla volta di Santo Domingo; la marcia fu per\u00f2 subito bloccata dalle unit\u00e0 della IAPF, mentre reparti statunitensi provvedevano a circondare il quartier generale di Wessin. Dopo un incontro con i generali Panasco Alvim e Palmer, Wessin alla fine cedette e accett\u00f2 di lasciare il paese, ufficialmente per assumere la carica di console generale della Repubblica Dominicana a Miami.\nLa partenza di Wessin doveva essere il primo passo per la smilitarizzazione delle forze costituzionaliste, processo che tuttavia si dimostr\u00f2 pi\u00f9 lungo del previsto; la situazione nella Citt\u00e0 nuova era critica, con bande di criminali che spadroneggiavano nelle strade e scontri tra gruppi delle opposte fazioni politiche. Il 14 ottobre Caama\u00f1o accett\u00f2 di riunire, sotto la protezione delle truppe statunitensi, le unit\u00e0 regolari costituzionaliste nella caserma \"27 Luglio\" nella parte est della citt\u00e0, e il 25 ottobre le forze della IAPF entrarono in massa nella Citt\u00e0 nuova: senza subire o infliggere alcuna perdita, le unit\u00e0 statunitensi e latinoamericane misero in sicurezza la zona nel giro di un'ora. Le forze costituzionaliste (tranne un gruppo di guardie del corpo per Caama\u00f1o e i suoi ufficiali) furono disarmate, e le vecchie linee di demarcazione che dividevano Santo Domingo furono abolite.\nCon l'assistenza della IAPF, il governo di Garc\u00eda-Godoy riusc\u00ec progressivamente a imporre la sua autorit\u00e0. Entro la seconda settimana di novembre, la vita a Santo Domingo era tornata a una relativa tranquillit\u00e0: il porto era stato riaperto come pure le banche, e i giornali avevano ripreso a uscire; una nuova forza di polizia nazionale, addestrata dagli statunitensi, inizi\u00f2 a prendere in consegna i compiti di mantenimento dell'ordine pubblico. La situazione rimaneva comunque tesa, e la presenza delle truppe della IAPF ancora necessaria: tra il 21 e il 22 novembre rivolte promosse da ex sostenitori dei costituzionalisti presero vita nelle citt\u00e0 di Santiago de los Caballeros e Santa Cruz de Barahona nell'ovest del paese, ma furono represse da truppe dominicane assistite a distanza da un contingente statunitense. Un incidente pi\u00f9 serio si verific\u00f2 il 19 dicembre, quando Caama\u00f1o e un folto gruppo di suoi seguaci in armi raggiunsero Santiago per partecipare ai funerali di un ufficiale costituzionalista recentemente assassinato: un vasto contingente di truppe lealiste circond\u00f2 l'albergo dove alloggiava l'ex comandante in capo dei costituzionalisti, innescando una sparatoria che si prolung\u00f2 per cinque ore e che lasci\u00f2 sul terreno quindici morti e diciotto feriti; solo l'arrivo di una compagnia di paracadutisti statunitensi interruppe gli scontri e consent\u00ec a Caama\u00f1o di rientrare incolume a Santo Domingo.\nCome parte del suo programma di pacificazione, nel gennaio 1966 Garc\u00eda-Godoy annunci\u00f2 un piano di dismissione dagli incarichi dei precedenti leader militari nazionali tramite loro assegnazioni all'estero; anche Caama\u00f1o fu coinvolto nel piano, venendo assegnato come addetto militare all'ambasciata dominicana a Londra. Ufficiali lealisti scontenti tentarono il 6 gennaio un colpo di stato occupando la sede di Radio Santo Domingo, ma entro il giorno successivo il tentativo era abortito senza spargimenti di sangue grazie all'intervento delle truppe statunitensi. Il generale Panasco Alvim, simpatizzante con le istanze dei generali conservatori dominicani, si era dimostrato riluttante a intervenire in questo episodio, portando a pressioni statunitensi per una sua rimozione dall'incarico: alla fine di gennaio, come parte di un accordo con il governo brasiliano, sia Panasco Alvim che Palmer furono rimossi e rimpiazzati rispettivamente dai generali Alvaro de Silva Braga e Robert R. Linvill. Il piano di Garc\u00eda-Godoy per una riorganizzazione in senso pi\u00f9 democratico, professionale e meno corrotto degli alti ranghi delle forze armate prosegu\u00ec poi senza altri grossi incidenti.\nGli Stati Uniti e l'OSA si impegnarono molto perch\u00e9 la tornata elettorale prevista per il 1\u00ba giugno 1996 si svolgesse regolarmente e restituisse un risultato credibile e in buona fede; a parte poche irregolarit\u00e0 minori nella registrazione degli elettori, la consultazione si svolse senza problemi di sorta con 1,3 milioni di votanti che si recarono ai seggi. Undici partiti si presentarono alle urne, anche se la sfida vera era tra i conservatori capitanati dall'ex presidente Balaguer, i progressisti dell'ex presidente Bosch e l'estrema destra dell'ex presidente trujillista Bonnelly: anche grazie a una migliore campagna elettorale, Balaguer si assicur\u00f2 una schiacciante vittoria con il 57% dei consenti, mentre Bosch (screditato dal suo essere rimasto in esilio per tutta la durata delle ostilit\u00e0, e azzoppato dalla generale paura che un suo ritorno al potere avrebbe automaticamente riacceso la guerra civile) si ferm\u00f2 all'8,3% e Bonnelly al 3%. Con l'entrata in carica del nuovo presidente, il 24 giugno l'assemblea dell'OSA autorizz\u00f2 l'avvio del ritiro delle truppe della IAPF a partire dal 1\u00ba luglio seguente; il ritiro si svolse a scaglioni e senza incidenti di sorta, e il 21 settembre 1966 le ultime truppe straniere lasciarono la Repubblica Dominicana.\nLe vittime.\nNei diciassette mesi di impiego sul territorio della Repubblica Dominicana, le forze armate degli Stati Uniti subirono un totale di 219 perdite umane: 47 morti (di cui 27 in combattimento e 20 per altre cause) e 172 feriti; il costo finanziario fu stimato in un totale di 311 milioni di dollari, comprensivo sia delle spese militari che degli aiuti umanitari. Il contingente latinoamericano della IAPF sub\u00ec un totale di un morto non legato ai combattimenti e 17 feriti in azione.\nLe perdite tra la popolazione dominicana sono difficili da stimare, sia nel totale generale che per quanto riguarda la distinzione tra costituzionalisti e lealisti, o ancora (visto il massiccio ricorso a combattenti irregolari) tra militari e civili. Le migliori stime elaborate dagli statunitensi calcolarono un totale di 825 caduti nelle file delle forze militari lealiste (sommando 500 soldati a 325 membri della polizia nazionale) e di 600 tra i reparti militari passati dalla parte dei costituzionalisti; i feriti di entrambi i gruppi furono giudicati come non conteggiabili. Stime della Croce Rossa dominicana, non comprendenti i reparti militari regolari e la polizia ma solo i civili (compresi per\u00f2 i membri dei gruppi armati irregolari), arrivarono a un totale di 2.000 morti e 3.000 feriti tra la popolazione dominicana; altre stime di parte dominicana conteggiarono in 6.000 le vittime, militari e civili, della guerra civile. La maggior parte delle vittime fu registrata nei primi giorni del conflitto, ovvero tra l'aprile e il maggio 1965; si conviene generalmente che senza l'intervento statunitense il numero delle vittime sarebbe stato sicuramente pi\u00f9 alto.\nBilanci.\nDal punto di vista statunitense, l'operazione Power Pack fu un successo costellato per\u00f2 di luci e ombre. L'obiettivo centrale dell'amministrazione Johnson era stato raggiunto: la Repubblica Dominicana non era diventata una \"seconda Cuba\", un paese governato da movimenti dichiaratamente comunisti, e ci\u00f2 era stato realizzato senza imbarcarsi in una \"seconda Ungheria\", ovvero un'invasione e un'occupazione militare su vasta scala a modello di quella sovietica del 1956 nel paese magiaro, con i relativi pesanti costi bellici e politici; se paragonata ad altri futuri impieghi statunitensi per contrastare l'espansione degli ideali comunisti nel Centroamerica (come gli interventi nella guerra civile in Guatemala e nella guerra civile in El Salvador, o l'appoggio ai gruppi di contras in Nicaragua), Power Pack fu un successo rapido, decisivo e ottenuto a costi materiali contenuti.\nBalanguer garant\u00ec quella stabilit\u00e0 che gli Stati Uniti volevano per la regione: il suo regime conservatore allontan\u00f2 il pericolo di nuovi colpi di stato dei militari, conquistando il controllo delle forze armate tramite una rotazione su base regolare degli alti comandi e purgando rapidamente gli elementi sospetti. Per dodici anni Balanguer resse la nazione con poteri sempre pi\u00f9 autoritari, e le sue rielezioni nel 1970 e nel 1974 furono ottenute principalmente grazie alle intimidazioni e al boicottaggio delle opposizioni; si contarono ancora parecchi omicidi di oppositori politici e azioni repressive della polizia, anche se molto lontani dagli eccessi degli anni di Trujillo. Balanguer riusc\u00ec a risanare l'economia nazionale e a riportare un certo benessere, messo per\u00f2 in stallo da una nuova crisi economica scoppiata alla fine degli anni 1970 che gener\u00f2 forte malcontento; un tentativo di autogolpe dello stesso Balanguer per rimanere in sella nonostante la sconfitta alle elezioni del 1978 fu stroncato dalla ferma opposizione dell'amministrazione Carter, e Balanguer dovette quindi cedere la presidenza ad Antonio Guzm\u00e1n Fern\u00e1ndez.\nI costi politici dell'operazione, tuttavia, non furono affatto contenuti. Power Pack port\u00f2 di fatto all'archiviazione della \"politica di buon vicinato\" inaugurata da Franklin Delano Roosevelt negli anni 1930 e rivitalizzata negli anni di Kennedy: per quanto gli Stati Uniti appoggiassero a parole il principio della non ingerenza nelle questioni interne dei paesi dell'emisfero occidentale, divenne chiaro che tutto ci\u00f2 poteva essere rapidamente messo da parte quando gli interessi vitali della nazione (e segnatamente il contrasto all'ideologia comunista) erano messi in pericolo. Ci\u00f2 gener\u00f2 di riflesso un profondo risentimento nelle nazioni latinoamericane per le azioni di Washington, portando molti a credere a un ritorno dei tempi delle \"guerre della banana\" degli anni 1910-1920; i sospetti in tal senso sarebbero perdurati ancora a lungo.\nInoltre, per quanto gli Stati Uniti avessero mostrato di prediligere gli interventi multilaterali (chiedendo il coinvolgimento dell'OSA nella crisi e appoggiando il dispiegamento della IAPF), dimostrarono anche palesemente (con lo sbarco dei marines e, soprattutto, con l'invio dei paracadutisti dell'82nd il 30 aprile) di essere pi\u00f9 che disposti ad agire unilateralmente e senza consultazioni con gli alleati. Questo distrusse in pratica l'enorme successo politico ottenuto dall'OSA nella gestione della crisi: per la prima volta nella sua storia l'OSA aveva operato unitariamente e con successo per impedire l'acuirsi di una grave crisi politica e umanitaria in uno dei suoi Stati membri, ma le azioni unilaterali e la pretesa di autonomia dei comandi statunitensi fecero apparire l'organizzazione e la sua missione di peacekeeping come nulla di pi\u00f9 di un'estensione dell'azione del governo di Washington; nulla di simile alla IAPF sarebbe mai stato creato in seguito, e come rilev\u00f2 il professore Abraham Lowenthal \u00abl'idea di una forza inter-americana composta da unit\u00e0 provenienti dai paesi democratici dell'emisfero [...] sembra sia morta come risultato di una sua prematura nascita nel contesto dominicano\u00bb.\nI costi per gli Stati Uniti furono pesanti anche sul fronte interno. Se l'opinione pubblica statunitense appoggi\u00f2 massicciamente la decisione di sbarcare i marines per proteggere l'evacuazione dei cittadini nazionali da Santo Domingo (un obiettivo facile da spiegare e condiviso), non altrettanto si verific\u00f2 con l'intervento dell'82nd al fine di stabilizzare la situazione e impedire la nascita di un regime comunista nella Repubblica Dominicana. L'amministrazione Johnson non era preparata alle critiche interne che ricevette, e le sue contromisure furono disastrose: alla marea montante di condanne per l'azione, proveniente non solo dai media ma anche da membri del Congresso, uomini di stato e accademici, tutti compattamente indignati per questo sfoggio di arrogante potenza e di ingerenza negli affari interni di un'altra nazione, l'amministrazione rispose con dichiarazioni circa la minaccia comunista nella Repubblica Dominicana piuttosto vaghe e fumose, non di rado accompagnate da esagerazioni e mezze verit\u00e0; una lista di supposti agenti comunisti impegnati attivamente nella guerra civile, elaborata dalla CIA e subito resa pubblica come pezza d'appoggio per l'operazione, si rivel\u00f2 talmente piena di errori (scambi di identit\u00e0, indicazioni di persone decedute, in esilio all'estero o gi\u00e0 in prigione) da rivelarsi un boomerang per l'amministrazione. Non giov\u00f2 inoltre l'insistenza di Johnson nel presentare le forze statunitensi a Santo Domingo come neutrali ed equidistanti tra i due blocchi: cosa certamente vera con l'avvio della missione dell'IAPF, ma non altrettanto veritiera durante i decisivi giorni dell'aprile-maggio 1965; l'appoggio statunitense alla fazione lealista fu facilmente smascherato dai giornalisti presenti sul posto, minando terribilmente la credibilit\u00e0 dell'amministrazione Johnson e dei comandi militari sul campo che dovevano tenere in piedi le affermazioni dei decisori politici.\nL'operazione Power Pack apr\u00ec la prima grande spaccatura nel vasto fronte bipartisan che sosteneva consensualmente la politica estera statunitense durante il primo ventennio della guerra fredda, e inflisse un primo grave \"gap di credibilit\u00e0\" alle prerogative presidenziali nella conduzione degli affari internazionali. Johnson fu probabilmente il primo presidente statunitense a subire pesanti critiche per la gestione di una crisi internazionale che vedeva in campo le forze armate statunitensi (nulla di paragonabile a quanto subito da Harry Truman durante le fasi pi\u00f9 critiche della guerra di Corea), ma soprattutto la spedizione a Santo Domingo rappresent\u00f2 la prima occasione nella storia (quantomeno, nella memoria storica recente) in cui i comandanti militari statunitensi impegnati in combattimento furono oggetto di commenti avversi da parte della stampa di casa; tutte questioni che sarebbero esplose negli anni della guerra del Vietnam, ma che di fatto nacquero come conseguenza dei fatti della Repubblica Dominicana."}
{"id": "1554032", "revid": "287204", "url": "https://it.wikipedia.org/wiki?curid=1554032", "title": "Aucaylli panaca", "text": "Aucaylli panaca \u00e8 la denominazione attribuita alla panaca di Yahuar Huacac, il settimo sovrano della dinastia assoluta degli Inca e il secondo della casata degli \"Hanan-Cuzco\", inaugurata dal suo genitore Inca Roca.\nPer panaca gli Inca intendevano la famiglia discendente da ciascuno dei loro sovrani, solitamente affidata al pi\u00f9 prestigioso dei suoi figli, con eccezione del principe ereditario che era destinato a dare inizio ad un suo proprio lignaggio.\nAucaylli panaca non sembra aver rivestito un ruolo particolarmente importante nella storia del Cuzco, contrassegnata spesso da contrapposizione e lotta tra le varie panaca.\nIl suo ruolo secondario non le imped\u00ec, peraltro, di essere destinataria delle ambite incombenze di ordine sacrale che Pachac\u00fatec, il sovrano riformatore, attribu\u00ec a tutte le famiglie discendenti dai sovrani passati, all'epoca della ricostituzione delle strutture dell'impero.\nSecondo Crist\u00f3bal de Molina e Bernab\u00e9 Cobo, questa panaca aveva la responsabilit\u00e0 del culto delle huaca poste sul percorso del quarto ceque dell\"'Antisuyo\".\nLe huaca erano, per gli Inca, dei santuari, per lo pi\u00f9 luoghi naturali, ritenute manifestazione del sacro e come tali onorate. I ceque erano invece una sorta di linee immaginarie partenti, a raggiera, dal Cuzco che univano, idealmente, tutte le huaca di pertinenza poste sul loro percorso.\nIl quarto ceque dell'Antisuyo comprendeva sette huaca.\nSarmiento de Gamboa ci ha tramandato i nomi dei rappresentanti di Aucaylli panaca al tempo della colonizzazione. Essi erano gli \"Hanan-Cuzco\" \"don Juan Concha Yupangui\", \"don Martin Tito Yupangui\" e \"don Gonzalo Paucar Auscaylli\". "}
{"id": "1554033", "revid": "124319942", "url": "https://it.wikipedia.org/wiki?curid=1554033", "title": "Vittoria di Svezia", "text": "Biografia.\nFamiglia.\nFiglia maggiore di Carlo XVI Gustavo di Svezia e della regina consorte Silvia, oltre a essere erede al trono svedese si trova nella lista di successione al trono del Regno Unito.\nPorta il nome dell'ava Vittoria di Baden, moglie di Gustavo V di Svezia, mentre il secondo nome, Ingrid, \u00e8 in onore dell'omonima moglie di Federico IX di Danimarca e figlia di Gustavo VI Adolfo di Svezia; il terzo nome, Alice, riprende quello della nonna materna, e Desir\u00e9e in omaggio a D\u00e9sir\u00e9e Clary, moglie di Jean-Baptiste Jules Bernadotte, capostipite della dinastia Bernadotte di cui \u00e8 discendente.\n\u00c8 stata battezzata il 27 settembre 1977 nella cappella del Palazzo Reale di Stoccolma. Suoi padrini sono stati re Harald V di Norvegia, Ralf Sommerlath, suo zio materno, la regina Beatrice d'Olanda, e sua zia, la principessa Desir\u00e9e, Baronessa Silfverschi\u00f6ld.\nLa principessa Vittoria \u00e8 anche madrina di tre futuri re e regine: la principessa Ingrid Alexandra di Norvegia, la principessa Catharina-Amalia d'Olanda e il principe Cristiano di Danimarca, cos\u00ec come di due principi reali: la principessa El\u00e9onore del Belgio e il principe Konstantinos-Alexios di Grecia e Danimarca. I suoi numerosi figliocci includono anche i suoi nipoti, la principessa Leonore, figlia della sorella Maddalena, e il principe Alexander, figlio del fratello Carlo Filippo.\nEducazione e formazione.\nSi diploma al ginnasio nel 1996, dopo avere studiato un anno presso l'Universit\u00e9 Catholique de l'Ouest a Angers (Francia), svolge uno stage presso il Parlamento svedese. Dal 1998 al 2000 completa gli studi in scienze politiche e storia presso l'Universit\u00e0 di Yale (Stati Uniti).\nDa giugno a settembre 2002 \u00e8 stagista presso la sede dell'ONU a New York e, in seguito, presso l'ambasciata svedese a Washington. Ha anche approfondito esperienze professionali presso organizzazioni internazionali come il parlamento europeo e il Ministero degli Affari Esteri.\nNel 2003 ha completato un addestramento militare base presso la SWEDINT \"(Swedish Armed Forces International Centre)\".\nIncarichi di corte.\nDa quando \u00e8 maggiorenne svolge molti compiti di rappresentanza in collaborazione e/o al posto del padre.\nIl primo viaggio ufficiale \u00e8 stato quello in Giappone nel novembre del 2001.\nNell'aprile del 2005 ha visitato il Bangladesh e lo Sri Lanka, zone colpite dallo tsunami, e ha coordinato i soccorsi umanitari patrocinati dal governo svedese.\nImpegno umanitario.\nNel 1997 fonda il \"Princess Victoria's Fund\", che ogni anno organizza raccolte di beneficenza a favore dei bambini disabili o con malattie croniche. Nel 2010 la principessa e il marito, in occasione del loro matrimonio, hanno fondato la \"The Crown Princess Couple\u2019s foundation\", che mira ad aiutare bambini e giovani svedesi.\nVita privata.\nDa sempre sotto gli occhi dei media, la principessa \u00e8 riuscita a tenere un basso profilo.\nNel 1996 le \u00e8 stata diagnosticata l'anoressia nervosa: per curarsi lontano dagli occhi dei media e dai doveri istituzionali nel 1997 si trasfer\u00ec negli Stati Uniti, ufficialmente per completare gli studi. Ripresasi dalla malattia \u00e8 da allora in prima linea come testimonial contro i disordini alimentari.\nMatrimonio.\nIl 24 febbraio 2009, dopo l'approvazione da parte del governo svedese, \u00e8 stato annunciato ufficialmente il fidanzamento della principessa Vittoria con Daniel Westling. Il 19 giugno 2010 la principessa della Corona Svedese ha sposato Daniel Westling nella Cattedrale di Stoccolma. \u00c8 stato stabilito che con il matrimonio Daniel Westling assuma il titolo di \"sua altezza reale il principe Daniel, duca di V\u00e4sterg\u00f6tland\".\nLa coppia ha avuto due figli:\nTitoli.\nProclamata erede al trono nel 1980 in seguito all'abolizione della legge salica, \u00e8 anche titolare del ducato di V\u00e4sterg\u00f6tland.\nIl 30 gennaio 2009 nella Cattedrale di Messina le \u00e8 stato assegnato, dalla Fondazione Bonino-Pulejo, il XV Premio Internazionale Uberto Bonino per le Lettere, le arti e le scienze. Il giorno successivo ha visitato Siracusa e la sua cattedrale, con la cappella e il simulacro di santa Lucia, la quale festa \u00e8 molto popolare in Svezia."}
{"id": "1554035", "revid": "339392", "url": "https://it.wikipedia.org/wiki?curid=1554035", "title": "Mao Ze Dong", "text": ""}
{"id": "1554038", "revid": "1757065", "url": "https://it.wikipedia.org/wiki?curid=1554038", "title": "Morfologia sociale", "text": "Per morfologia sociale, spesso anche definita Geografia sociale, si intende lo studio delle dinamiche attraverso le quali i fenomeni sociali si distribuiscono territorialmente. La distribuzione territoriale \u00e8 analizzata a partire dalle forme di insediamento della popolazione, intese come configurazioni e localizzazioni nello spazio. Le configurazioni e localizzazioni prendono in considerazioni non solo la collettivit\u00e0 della popolazione, ma anche attivit\u00e0 economiche, politiche e culturali, processi sociali, istituzioni ed associazioni facenti parte di una determinata societ\u00e0 o area culturale.\nObiettivo \u00e8 porre in luce la forma specifica dei fenomeni osservati e come questa si destruttura in rapporto con le caratteristiche dell'ambiente naturale ed artificiale e nondimeno con la composizione, il volume e la densit\u00e0 della popolazione presente nell'area.\nLa morfologia sociale nasce da \u00c9mile Durkheim, a sua volta ispirato dal positivismo di Auguste Comte."}
{"id": "1554039", "revid": "767487", "url": "https://it.wikipedia.org/wiki?curid=1554039", "title": "Dissezione (matematica)", "text": "In matematica \u00e8 definito dissezione l'atto di dividere un poligono in un numero finito di parti e ricomporre queste ultime a formare un altro poligono, di ugual area. Il teorema di Bolyai-Gerwien afferma due poligoni aventi la stessa area sono equiscomponibili, ossia possono essere suddivisi in un numero finito di parti a due a due congruenti.\nAd esempio, \u00e8 possibile dividere un quadrato in soli quattro pezzi per formare un triangolo equilatero come mostrato in figura:\nNel 1988 \u00e8 stato provato che un cerchio pu\u00f2 essere ricomposto in un quadrato con un numero finito di dissezioni (circa formula_1) \nAttualmente sono conosciute un gran numero di dissezioni per quanto riguarda i poligoni regolari, che consentono di trasformare quadrati, pentagoni, esagoni, ettagoni, ottagoni, ennagoni, decagoni e dodecagoni in altri poligoni regolari. Altre dissezioni conosciute sono quelle che consentono di trasformare stelle e croci in poligoni regolari."}
{"id": "1554040", "revid": "52076", "url": "https://it.wikipedia.org/wiki?curid=1554040", "title": "Licopoli", "text": ""}
{"id": "1554041", "revid": "145180", "url": "https://it.wikipedia.org/wiki?curid=1554041", "title": "Teorema di Wallace-Bolyai-Gerwien", "text": ""}
{"id": "1554042", "revid": "45927", "url": "https://it.wikipedia.org/wiki?curid=1554042", "title": "Radice quadrata di due", "text": ""}
{"id": "1554043", "revid": "45927", "url": "https://it.wikipedia.org/wiki?curid=1554043", "title": "Radice di 2", "text": ""}
{"id": "1554044", "revid": "45927", "url": "https://it.wikipedia.org/wiki?curid=1554044", "title": "Radice di due", "text": ""}
{"id": "1554045", "revid": "765341", "url": "https://it.wikipedia.org/wiki?curid=1554045", "title": "Epicharmus", "text": "Epicharmus \u00e8 un poema di Ennio dedicato all'omonimo comico greco della Sicilia, vissuto tra il VI e il V secolo a.C., considerato un poeta-filosofo di Siracusa. \n&lt;br&gt;Dell'opera, scritta in settenari trocaici, ci restano pochissimi frammenti e tratta la teoria filosofica dei quattro elementi originari di Empedocle, acqua, terra, aria e fuoco. Di questo poemetto ci danno tracce e scarni frammenti Cicerone e Varrone."}
{"id": "1554047", "revid": "110157", "url": "https://it.wikipedia.org/wiki?curid=1554047", "title": "Cungrea", "text": "Cungrea \u00e8 un comune della Romania di 2.425 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 7 villaggi: Cepe\u0219ti, Cungrea, Ib\u0103ne\u0219ti, Mie\u0219ti, Ote\u0219tii de Jos, Ote\u0219tii de Sus, Sp\u0103taru."}
{"id": "1554052", "revid": "721282", "url": "https://it.wikipedia.org/wiki?curid=1554052", "title": "3, 2, 1 Baila", "text": "3, 2, 1, Baila \u00e8 stato un programma televisivo italiano di genere game show e danza, in onda su Italia 1 nei mesi di aprile e maggio del 2004, il sabato e la domenica nell'access prime time con replica nella mattina del rispettivo giorno seguente. La conduzione era affidata a Enrico Papi, con la collaborazione di una esordiente Julia Smith e del cast formato dal runner Marco Magionesi e dalle ballerine Mifua Lee e Ramona Cheorleu.\nIl programma.\nIl format, tratto dal concept del videogame \"Dancing Stage Fever\" (la controparte europea del fortunato \"Dance Dance Revolution\") della Konami, \u00e8 stato presentato come \"il \"Karaoke\" fatto con i piedi\", e si concentrava su delle gare di otto concorrenti che si sfidavano nelle piazze italiane in sfide di ballo. Sotto base musicale, i partecipanti dovevano infatti seguire le frecce mostrate su uno schermo e mettere i piedi nelle posizioni esatte. Nel programma Julia Smith aveva il ruolo, prima dell'inizio di ciascuna sfida, di esibirsi in una sua piccola coreografia, chiamata da ella con i nomi di \"sfumatura\" o \"sfumata\", che durante la sfida i concorrenti dovevano ripetere solo quando sentivano la parola \"Baila\", mentre in caso di errore o mancata esecuzione, rimanevano avvolti per un po' dal fumo che impediva loro di vedere le frecce: il concorrente che sbagliava meno passi si aggiudicava la sfida. Per il vincitore della puntata era in palio un premio datogli dalla produzione. Ciascuna puntata si concludeva con l'esibizione di due freestyler membri della DDR Planet, o degli stessi Enrico Papi e Julia Smith con alcuni componenti del pubblico."}
{"id": "1554053", "revid": "1305772", "url": "https://it.wikipedia.org/wiki?curid=1554053", "title": "Curti\u0219oara", "text": "Curti\u0219oara \u00e8 un comune della Romania di 4.596 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 6 villaggi: Curti\u0219oara, Dobrotinet, Linia din Vale, Pietri\u0219u, Proaspe\u021bi, Rai\u021biu."}
{"id": "1554054", "revid": "287204", "url": "https://it.wikipedia.org/wiki?curid=1554054", "title": "Curtisoara", "text": ""}
{"id": "1554055", "revid": "287204", "url": "https://it.wikipedia.org/wiki?curid=1554055", "title": "Affumicatore", "text": "L'Affumicatore \u00e8 un attrezzo utilizzato in apicoltura per tranquillizzare le api durante le fasi di visita delle famiglie. Si tratta di un cilindro di metallo dotato di un soffietto per immettere aria nel cilindro ed un beccuccio per far fuoriuscire fumo. L'apicoltore vi inserisce del materiale combustibile (come ad esempio il tessuto di Juta grezzo, materiale vegetale secco, ecc.), lo accende e lo chiude in modo che la combustione avvenga senza fiamma e produca fumo.\nIl principio alla base dell'utilizzo dell'affumicatore e quello dell'atavica paura delle api per il fuoco: in presenza di un incendio le api, spaventate, tendono a riempirsi il pi\u00f9 possibile di scorte alimentari fino al punto di essere satolle e quindi pi\u00f9 tranquille."}
{"id": "1554057", "revid": "1305772", "url": "https://it.wikipedia.org/wiki?curid=1554057", "title": "Beginning of the End", "text": ""}
{"id": "1554058", "revid": "110157", "url": "https://it.wikipedia.org/wiki?curid=1554058", "title": "D\u0103neasa", "text": "D\u0103neasa \u00e8 un comune della Romania di 3.685 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 5 villaggi: Berindei, Cioflanu, D\u0103neasa, Pestra, Z\u0103noaga."}
{"id": "1554059", "revid": "287204", "url": "https://it.wikipedia.org/wiki?curid=1554059", "title": "Daneasa", "text": ""}
{"id": "1554061", "revid": "1700659", "url": "https://it.wikipedia.org/wiki?curid=1554061", "title": "Freeride", "text": "Il freeride, letteralmente \"guidare liberi\", \u00e8 la pratica ludica e \"soft\" degli sport di natura. Riguarda principalmente gli sport di movimento, dei quali sottolinea il contatto con la natura, gli spazi ampi e liberi, il divertimento, in alcuni casi l'importanza del gruppo, rendendo secondario l'aspetto agonistico e competitivo.\nDiscipline.\nL'approccio \"freeride\" ai diversi sport \u00e8 stato introdotto grazie all'influsso di discipline quali lo skate, il surf e la BMX, negli sport invernali, principalmente nello snowboard e nello sci.\nNegli sport estivi, il freeride ha influenzato, fino a cambiarla radicalmente, la mountain bike.\nSnowboard e sci.\nNello snowboard e nello sci alpino, il freeride \u00e8 l'attivit\u00e0 fuoripista in neve fresca, avente come scopo il divertimento e il senso di libert\u00e0. Per la risalita sono utilizzati gli impianti di risalita o l'elisc\u00ec.\nMountain bike.\nNella mountain bike, il freeride si aggiunge ad una serie di discipline definite \"gravity\" tra le quali troviamo il downhill praticabile per la maggior parte con mezzi full suspended, cio\u00e8 con forcella ammortizzata e ammortizzatore posteriore. Spesso, i ciclisti, utilizzano protezioni integrali (casco - pettorina - paraschiena - gomitiere - ginocchiere), poich\u00e9 praticano discese estreme salendo in vetta, di sovente, con l'utilizzo di impianti di risalita.\nUna bicicletta da freeride deve avere le seguenti caratteristiche:"}
{"id": "1554063", "revid": "110546391", "url": "https://it.wikipedia.org/wiki?curid=1554063", "title": "Guaranito", "text": "Il guaranito \u00e8 una bevanda analcolica gassata, di tipo \"cola\", a base di guaran\u00e0 nativo (\"Paullinia cupana\"), zucchero di canna, acqua e aromi naturali, venduta nell'ambito del commercio equo e solidale.\nIl guaranito di \"Altromercato\" \u00e8 imbottigliato a Mariano Comense con guaran\u00e0 proviene dall'amazzonia brasiliana, grazie ad un'organizzazione autonoma di 7000 indios, che vivono nell'area indigena Andir\u00e1-Marau, unico ecosistema al mondo di guaran\u00e0 nativo. Lo zucchero di canna proviene invece dalla Costa Rica.\nHa un colore rosso ed \u00e8 molto saporita. Contiene caffeina (guaranina)."}
{"id": "1554065", "revid": "187519", "url": "https://it.wikipedia.org/wiki?curid=1554065", "title": "John Alderete", "text": ""}
{"id": "1554067", "revid": "109573086", "url": "https://it.wikipedia.org/wiki?curid=1554067", "title": "Tererito", "text": "Il tererito \u00e8 una bevanda analcolica frizzante a base di Erba Mate, un'erba del Paraguay rinfrescante e tonificante.\nHa un colore giallo-verde e una schiuma bianca, e viene distribuita e venduta principalmente attraverso le Botteghe del Mondo che commercializzano i prodotti del commercio equo e solidale.\nGli ingredienti del tererito sono: acqua, zucchero di canna, anidride carbonica, estratto di Erba Mate, acido citrico e aromi.\nLo zucchero di canna proviene dal progetto di commercio equo e solidale che coinvolge la cooperativa Coopecanera in Costa Rica, l'Erba Mate proviene invece dal progetto brasiliano SemTerra."}
{"id": "1554068", "revid": "1543377", "url": "https://it.wikipedia.org/wiki?curid=1554068", "title": "Elisc\u00ec", "text": "L'elisc\u00ec (anche \"elisk\u00ec\"; dal francese \"h\u00e9liski\", composto di \"h\u00e9li\"(\"copt\u00e8re\"), \"elicottero\", e \"ski\", \"sci\") \u00e8 la pratica dello sci fuoripista e del \"freeride\" servendosi di un elicottero come mezzo di risalita.\nDispendioso ed altamente impattante sull'ambiente, l'elisc\u00ec provoca danni alla fauna selvatica e favorendo la formazione di valanghe, \u00e8 regolamentato e limitato ad aree specifiche in tutta Europa.\nLe citt\u00e0 note per l'elisc\u00ec in Alaska sono Haines, Seldovia, Valdez e Girdwood. In Nuova Zelanda si pu\u00f2 usare l'elisc\u00ec a Coronet Peak, Treble Cone, Cardrona, Mt Hutt, Mt Lyford, Ohau e Hanmer Springs.\nIn Italia.\nIn Italia, in attesa di una normativa nazionale, in materia di elisc\u00ec hanno legiferato solo le province autonome di Trento e Bolzano e la regione Valle d'Aosta. Dopo un dibattito pi\u00f9 che decennale, a dicembre 2011 \u00e8 stato siglato un accordo tra Mountain Wilderness e la societ\u00e0 delle funivie della Marmolada che vieta l'elisc\u00ec su tale montagna."}
{"id": "1554069", "revid": "3831", "url": "https://it.wikipedia.org/wiki?curid=1554069", "title": "Scuola Storica", "text": ""}
{"id": "1554070", "revid": "339392", "url": "https://it.wikipedia.org/wiki?curid=1554070", "title": "Elisk\u00ec", "text": ""}
{"id": "1554072", "revid": "1543377", "url": "https://it.wikipedia.org/wiki?curid=1554072", "title": "Deveselu", "text": "Deveselu \u00e8 un comune della Romania di abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di due villaggi: Comanca e Deveselu. \u00c8 sede della NATO Aegis Ashore Missile Defence Site Deveselu, parte del NATO missile defence system.\nStoria.\nLa prima attestazione della localit\u00e0 risale al 19 giugno 1537 come dai documenti di Radu VII Paisie del regno di Valacchia.\nSociet\u00e0.\nEvoluzione demografica.\nIn accordo con il censimento del 2011, la popolazione di Deveselu ammonta a abitanti, in diminuzione rispetto al 2002, quando il comune ne contava . La maggioranza degli abitanti sono rumeni (95,34%) ed il restante non ha dichiarato di appartenere ad alcuna etnia.\nDal punto di vista confessionale, la maggioranza dichiara di essere ortodossa (94,77%). Il 4,47% della popolazione, non dichiara la fede confessionale.\nBase aerea militare.\nLa For\u021bele Aeriene Rom\u00e2ne chiuse la base aerea nel 2003, con 200 esuberi; solo 15 rimasero a difesa del presidio.\nLa base fu scelta successivamente come sede nazionale del NATO missile defence system con sistema Aegis Ballistic Missile Defense System e divenuta operativa nel dicembre 2015 utilizzando missili SM-3 Interceptor."}
{"id": "1554075", "revid": "73843", "url": "https://it.wikipedia.org/wiki?curid=1554075", "title": "Rise of the Tyrant", "text": "Rise of the Tyrant \u00e8 il settimo album in studio del gruppo musicale svedese Arch Enemy, pubblicato il 24 settembre 2007 dalla Century Media Records."}
{"id": "1554077", "revid": "110157", "url": "https://it.wikipedia.org/wiki?curid=1554077", "title": "Whitey Ford Sings the Blues", "text": "Whitey Ford Sings the Blues \u00e8 il secondo album in studio del rapper statunitense Everlast."}
{"id": "1554079", "revid": "367445", "url": "https://it.wikipedia.org/wiki?curid=1554079", "title": "Rachel Green", "text": "Rachel Karen Green \u00e8 un personaggio della sitcom statunitense \"Friends,\" interpretata da Jennifer Aniston.\nBiografia.\nFiglia di una famiglia molto facoltosa (insieme alle sorelle Amy e Jill, interpretate rispettivamente da Christina Applegate e Reese Witherspoon), all'inizio della sitcom lascia il fidanzato Barry sull'altare e si trasferisce a vivere da Monica Geller, sua amica ai tempi del liceo. Nonostante le sue aspettative e l'aria snob che la contraddistingue, Rachel per potersi mantenere \u00e8 costretta ad accettare un lavoro da cameriera al Central Perk, luogo di ritrovo dei protagonisti della serie. Tuttavia nel corso della serie, lascer\u00e0 il lavoro da cameriera (con grande dispiacere di Gunther, il suo datore, che ha sviluppato un'ossessione verso di lei), per tentare la carriera nel mondo della moda, sua grande aspirazione da sempre. Inizialmente viene assunta come segretaria per Bloomingdale's, sotto la dispotica Joanna. Tuttavia Joanna muore in un incidente e il dipartimento di Rachel viene chiuso. Viene trasferita al reparto degli acquisti personalizzati e in seguito trover\u00e0 un lavoro pi\u00f9 soddisfacente e redditizio da Ralph Lauren.\nLa relazione pi\u00f9 importante e travagliata \u00e8 stata con Ross Geller: Ross ha amato Rachel fin dai tempi della scuola, tuttavia lei lo aveva sempre considerato \"il fratello maggiore scemo di Monica\". Quando Rachel si trasferisce a casa della sorella di Ross, Monica, il ragazzo cerca di attirare nuovamente la sua attenzione, e alla fine riesce a mettersi insieme a lei. Tuttavia la gelosia di Ross nei confronti del rapporto di Rachel col collega Mark porta i due ad un furioso litigio che sfocia nella rottura del rapporto. In seguito entrambi si mostreranno sempre molto gelosi dei rispettivi nuovi partner. Il guaio pi\u00f9 grosso lo far\u00e0 per\u00f2 Ross al suo matrimonio con Emily, quando sull'altare, in seguito ad un fatale lapsus, pronuncer\u00e0 il nome \"Rachel\".\nIl matrimonio fra Ross ed Emily naufragher\u00e0 a breve, ed in seguito ad un viaggio a Las Vegas Ross e Rachel si troveranno sposati, a causa dei fumi dell'alcol. I due saranno costretti a divorziare. Un'altra relazione cardine della vita di Rachel avviene quando assume come suo assistente alla Ralph Lauren Tag, un ragazzo pi\u00f9 giovane di lei di 6 anni (come dir\u00e0 lui quando Rachel ne compir\u00e0 30). Ma la relazione finisce poco tempo dopo a causa della troppa disparit\u00e0, sia di anni che di maturit\u00e0.\nIn seguito ad un'unica notte di passione, Rachel rimarr\u00e0 incinta di Ross. I due diventeranno genitori della piccola Emma, e decideranno di vivere insieme per crescere la bambina, seppure solo da amici. Soltanto nella stagione finale i due si metteranno finalmente insieme rivelando il reciproco amore e promettendo di non separarsi pi\u00f9. Nel primo episodio dello spin-off \"Joey\", il protagonista Joey Tribbiani dichiarer\u00e0, seppure indirettamente, che i due si sono sposati e hanno avuto un altro figlio.\nRachel ha il pianto facile e la fobia dell'oculista. Inoltre, ogni volta che riceve dei regali, li fa cambiare il giorno dopo, anche se comunque conserva quelli che contano davvero per lei.\nSviluppo.\nConcezione.\nOriginariamente il personaggio si chiamava Rachel Robbins. Nonostante al debutto della serie sia critica che pubblico percepirono Monica come protagonista della serie, gli sceneggiatori avevano da sempre dato a Rachel la \"storyline\" pi\u00f9 promettente. Similmente, prima di Rachel e Ross, la coppia centrale della serie sarebbe dovuta essere composta da Monica e Joey.\nCasting.\nUltimo personaggio a cui \u00e8 stato assegnato un attore, Rachel \u00e8 stata interpretata da Jennifer Aniston, che tenne un'audizione poco dopo aver declinato un'offerta al \"Saturday Night Live\". Il ruolo era stato offerto a T\u00e9a Leoni, che rifiut\u00f2 per altri impegni televisivi con la serie \"The Naked Truth\". La parte fu offerta anche a Courteney Cox, che rifiut\u00f2 per interpretare Monica. Ad un certo punto, la Cox inizi\u00f2 a pentirsi della sua scelta fino all'arrivo di un progresso notevole del suo personaggio.\nImpatto.\nRachel \u00e8 diventata senza dubbi il \"breakout character\" della serie. \"Us Weekly\" l'ha definita il personaggio televisivo pi\u00f9 amato dal pubblico degli ultimi due decenni. \"Harper\u2019s Bazaar\" l'ha invece considerata il terzo personaggio femminile televisivo pi\u00f9 influente, accreditandole la sua capacit\u00e0 di diffondere ideali di indipendenza femminile e di essere riuscita ad insegnare agli uomini come si trattano le donne nel corso delle dieci stagioni. \"Entertainmentwise\" ha notato l'influenza del personaggio su quello di Penny di \"The Big Bang Theory\".\nSia Rachel che Jennifer Aniston diventarono icone della moda negli anni 90 grazie al loro impatto sull'abbigliamento femminile, in particolare fra le donne inglesi. Le viene spesso riconosciuto di essere uno dei personaggi meglio vestiti della televisione."}
{"id": "1554080", "revid": "110157", "url": "https://it.wikipedia.org/wiki?curid=1554080", "title": "Dobre\u021bu", "text": "Dobre\u0163u \u00e8 un comune della Romania di 1.328 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 3 villaggi: Curti\u0219oara, Dobre\u021bu, Horezu."}
{"id": "1554082", "revid": "287204", "url": "https://it.wikipedia.org/wiki?curid=1554082", "title": "Dobretu", "text": ""}
{"id": "1554083", "revid": "37401", "url": "https://it.wikipedia.org/wiki?curid=1554083", "title": "J. J. Cale", "text": ""}
{"id": "1554084", "revid": "33689", "url": "https://it.wikipedia.org/wiki?curid=1554084", "title": "Mummio Faustiano", "text": "Il suo nome \u00e8 anche riportato nelle iscrizioni come \"Nummius Fausianus\", \"Faustinianus\" e \"Faustinus\".\nNel 262 ebbe l'onore di esercitare il consolato assieme all'imperatore romano Gallieno; la loro nomina non venne riconosciuta nelle Gallie, dove fu console Postumo, l'imperatore dell'Impero delle Gallie, uno stato secessionista dell'impero."}
{"id": "1554086", "revid": "2059101", "url": "https://it.wikipedia.org/wiki?curid=1554086", "title": "Antonia (nome)", "text": "Origine e diffusione.\nSi tratta della forma femminile di Antonio, un nome che, nonostante i tentativi paretimologici di ricondurlo al greco \u03b1\u03bd\u03b8\u03bf\u03c2 (\"anthos\", \"fiore\"), \u00e8 di ignote origini etrusche.\nEra gi\u00e0 in uso nell'Antica Roma, e venne portato, fra le altre, dalla madre dell'imperatore Claudio, Antonia minore\nOnomastico.\nL'onomastico generalmente si festeggia lo stesso giorno del maschile, ossia generalmente il 13 giugno, memoria di sant'Antonio da Padova, o il 17 gennaio, memoria di sant'Antonio abate. Si ricordano tuttavia diverse sante e beate con questo nome, alle date seguenti:"}
{"id": "1554091", "revid": "767487", "url": "https://it.wikipedia.org/wiki?curid=1554091", "title": "Dobrosloveni", "text": "Dobrosloveni \u00e8 un comune della Romania di 3.933 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 5 villaggi: Dobrosloveni, Fr\u0103sinetu, Potopinu, Re\u0219ca, Re\u0219cu\u021ba."}
{"id": "1554094", "revid": "716642", "url": "https://it.wikipedia.org/wiki?curid=1554094", "title": "Associazione Sportiva Giorgione Calcio 2000", "text": "L'Associazione Sportiva Dilettantistica Giorgione Calcio 2000 \u00e8 una societ\u00e0 calcistica italiana di Castelfranco Veneto, in provincia di Treviso. Deve il suo nome all'omonimo e famoso pittore castellano. Milita in Eccellenza Veneto.\nStoria.\nSeppur fondata nel 2000, riprende lo stemma, i risultati e i piazzamenti del Giorgione Calcio, nato nel 1911, il quale fu dichiarato fallito nel 2000 dal Tribunale di Treviso. La vecchia squadra milit\u00f2 nel secondo livello del calcio italiano negli anni venti e nel quarto livello negli anni novanta in Serie C2, toccando il suo punto pi\u00f9 alto nella stagione 1996-1997 quando giunse 5\u00ba e perse la semifinale play-off per l'approdo in Serie C1."}
{"id": "1554095", "revid": "122181052", "url": "https://it.wikipedia.org/wiki?curid=1554095", "title": "Miracles (serie televisiva)", "text": "Miracles \u00e8 una serie televisiva statunitense creata nel 2003 e durata una sola stagione, per un totale di sole 13 puntate.\nLa serie verte sulle indagini di un'organizzazione investigativa, la \"Sodalitas Quaerito\", che indaga su presunti miracoli avvenuti sul suolo statunitense.\nIl protagonista della serie \u00e8 Paul Callan (Skeet Ulrich), un giovane investigatore che ha frequentato per anni il seminario ma che infine non ha preso i voti. Ora lavora per il Vaticano smascherando falsi miracoli all'apparenza autentici. Con un approccio sempre logico e pratico, e non trovando mai un vero segno della presenza divina, Callan ha una crisi di fede e inizia a dubitare dell'esistenza di miracoli autentici. Infine, di fronte a un miracolo che lo coinvolge personalmente e alla mancanza di interesse da parte del Vaticano, Callan abbandona il lavoro e si unisce all'agenzia Sodalitas Quaerito gestita dal misterioso Alva Keel (Angus Macfadyen). Argomento centrale di tutta la serie \u00e8 l'enigmatica frase scritta con il sangue che compare sulla scena di alcuni miracoli: \"God is now here\" (Dio ora \u00e8 qui) che - letta in altro modo - pu\u00f2 diventare \"God is nowhere\" (Dio \u00e8 in nessun posto), instaurando quindi il dubbio che i miracoli autentici scovati da Callan siano frutto del diavolo.\nIl produttore esecutivo fu David Greenwalt, meglio conosciuto per essere il co-creatore di \"Angel\", lo spin-off di \"Buffy l'ammazzavampiri\".\nNonostante i buoni giudizi della critica e un discreto gruppo di fan, \"Miracles\" fall\u00ec clamorosamente nello share, soprattutto a causa dell'avventato orario in cui la ABC lo inser\u00ec in palinsesto e della concomitante crisi della guerra in Iraq. Dopo soli sei episodi trasmessi, la serie venne sospesa e i restanti 7 episodi non andarono mai in onda negli Stati Uniti. Il canale televisivo canadese Vision TV alcuni mesi dopo, nell'ottobre 2003, mand\u00f2 in onda tutti i 13 episodi prodotti.\nI numerosi fan della serie cercarono di impedirne la cancellazione facendo partire delle petizioni online e aprendo un sito ma, nonostante l'impegno profuso, l'ABC non ritorn\u00f2 mai sui suoi passi.\nIn Italia la serie non godette di molto successo: Rai 2 la propose in tarda serata in coppia con un'altra sfortunata serie horror, \"Fantasmi\". Entrambe le serie, anche a causa della programmazione ad orari variabili, non ebbero molto successo; \"Fantasmi\" non fu pi\u00f9 replicata, mentre \"Miracles\" \u00e8 stata ritrasmessa dal novembre 2012 dal canale Giallo."}
{"id": "1554096", "revid": "767487", "url": "https://it.wikipedia.org/wiki?curid=1554096", "title": "Dobroteasa", "text": "Dobroteasa \u00e8 un comune della Romania di 2.009 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 4 villaggi: Batia, C\u00e2mpu Mare, Dobroteasa, Vulpe\u0219ti."}
{"id": "1554097", "revid": "115549", "url": "https://it.wikipedia.org/wiki?curid=1554097", "title": "Twente Enschede", "text": ""}
{"id": "1554100", "revid": "1935652", "url": "https://it.wikipedia.org/wiki?curid=1554100", "title": "Romano Rossi", "text": "Biografia.\nNasce a Montevarchi, in provincia di Arezzo e diocesi di Fiesole, il 1\u00ba agosto 1947.\nFormazione e ministero sacerdotale.\nCompie il percorso di studi nel seminario di Fiesole.\nIl 27 giugno 1971 \u00e8 ordinato presbitero.\nCompleta la propria formazione a Roma, conseguendo la licenza in teologia presso la Pontificia Universit\u00e0 Gregoriana e la licenza in Scienze bibliche al Pontificio Istituto Biblico, risiedendo presso il Pontificio Seminario Romano Maggiore fino al 1978.\nPer la diocesi di Fiesole \u00e8 quindi vicario parrocchiale a San Giovanni Valdarno fino al 1983. Dal 1983 al 1990 \u00e8 assistente nazionale della branca Esploratori e Guide dell'Associazione Guide e Scouts Cattolici Italiani (AGESCI) e direttore spirituale del Pontificio Seminario Romano Maggiore. Incardinato nella diocesi di Roma il 1\u00ba marzo 1990, in quello stesso anno \u00e8 nominato parroco della chiesa romana di Nostra Signora di Coromoto ai Colli Portuensi. Nel 1993 riceve il titolo di cappellano di Sua Santit\u00e0.\nMinistero episcopale.\nIl 10 dicembre 2007 papa Benedetto XVI lo nomina vescovo di Civita Castellana; succede a Divo Zadi, dimessosi per raggiunti limiti di et\u00e0. Il 12 gennaio 2008 riceve l'ordinazione episcopale, nella basilica di San Giovanni in Laterano, dal cardinale Camillo Ruini, coconsacranti l'arcivescovo Giuseppe Mani e il vescovo Divo Zadi. Il 16 febbraio seguente prende possesso della diocesi.\nIl 14 aprile 2018 \u00e8 nominato membro della Congregazione delle cause dei santi da papa Francesco.\nGenealogia episcopale.\nLa genealogia episcopale \u00e8:"}
{"id": "1554101", "revid": "1652635", "url": "https://it.wikipedia.org/wiki?curid=1554101", "title": "Simone Montedoro", "text": "Biografia.\nFormatosi frequentando dei laboratori tenuti da Francesca De Sapio, Michael Margotta e Duccio Camerini, inizia la sua carriera come attore di fotoromanzi. In teatro debutta nella stagione 1998-99, recitando in \"No Exit\" e \"A chi toccher\u00e0 stasera\", diretti da Massimiliano D'Epiro. Nel 2001 recita nel video musicale della canzone \"Junto A Ella\", versione spagnola di Insieme a Lei, di Gigi D'Alessio. Nel 2002 recita nello spettacolo \"Sopra\", diretto da Duccio Camerini con cui lavora anche tra il 2004 e il 2006 in \"Scoppio d'amore e guerra\", con Rocco Papaleo e Lucrezia Lante della Rovere. All'inizio della sua carriera gira anche alcuni cortometraggi.\nTra i suoi primi lavori televisivi, il film TV \"Il centravanti \u00e8 stato assassinato verso sera\" di \"\" (1999) e la miniserie tv \"L'avvocato Porta - Le nuove storie\" (2000), entrambi diretti da Franco Giraldi, l'episodio \"Fuori gioco\" della miniserie diretta da Alessandro Capone, \"Il commissario\", con Massimo Dapporto e Caterina Vertova, e il film tv con Luca Zingaretti, \"Il commissario Montalbano\" - \"L'odore della notte\", entrambi del 2002. Partecipa anche a degli episodi delle serie tv \"Distretto di Polizia 2 e 6\" (2001-2006), \"Un medico in famiglia 3\" (2003), e \"Medicina generale\" (2006). Nel 2008 appare su Rai 1 nella miniserie \"Ho sposato uno sbirro\", diretta da Carmine Elia, in cui ha il ruolo di un agente di polizia; durante le riprese viene scelto dalla Lux Vide come nuovo capitano dei Carabinieri nella fiction Rai \"Don Matteo\", ruolo che nelle cinque serie precedenti aveva interpretato Flavio Insinna.\nIn essa \u00e8 coprotagonista dalla sesta stagione insieme a Terence Hill e Nino Frassica appunto nel ruolo del capitano Giulio Tommasi. Nel 2009 torna sul piccolo schermo con la miniserie TV \"Enrico Mattei - L'uomo che guardava al futuro\", regia di Giorgio Capitani, dedicata a Enrico Mattei che ha il volto di Massimo Ghini, e con la settima stagione di \"Don Matteo\". \u00c8 tra i nuovi protagonisti della nuova serie \"Gente di mare - L'isola\", regia di Alberto Negrin. Nel 2012 ha preso parte al tv-movie, prodotto da Lux Vide, \"Santa Barbara\".\nIl 1\u00ba giugno ritorna con la nuova serie firmata Mediaset, \"Matrimoni e altre follie\", dove interpreta Luciano Moretti, un ragazzo gay, coinquilino di Giusy (interpretata da Chiara Francini).\nNel 2017 partecipa al talent show \"Ballando con le stelle\" su Rai 1. Dal gennaio al febbraio 2019 conduce su Rai 1 con Anna Ferzetti il Prima Festival.\nNel 2021 \u00e8 la voce narrante fuori campo del docu-reality \"La Caserma\", in onda su Rai 2, e partecipa come concorrente alla seconda edizione de \"Il cantante mascherato\", in onda su Rai 1, indossando la maschera dell\u2019orsetto. Sempre nel 2021 partecipa come concorrente a \"Tale e quale show\"."}
{"id": "1554102", "revid": "33689", "url": "https://it.wikipedia.org/wiki?curid=1554102", "title": "Marco Nummio Ceionio Albino", "text": "Potrebbe essere stato figlio di Marco Nummio Senecio Albino, console nel 227, fratello di Marco Nummio Tusco, console nel 258, e padre di Marco Nummio Ceionio Annio Albino.\nFu console suffetto, \"praefectus urbi\" di Roma nel 256 e poi tra il 261 e il 263 e infine console \"prior\" nel 263."}
{"id": "1554103", "revid": "767487", "url": "https://it.wikipedia.org/wiki?curid=1554103", "title": "Dobrun", "text": "Dobrun \u00e8 un comune della Romania di 1.463 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 5 villaggi: Chilii, Dobrun, Ro\u0219ienii Mari, Ro\u0219ienii Mici, Ulmet.\nNel 2003 si sono staccati da Dobrun i villaggi di Bobu e Osica de Jos, andati a formare il comune di Osica de Jos."}
{"id": "1554105", "revid": "92723", "url": "https://it.wikipedia.org/wiki?curid=1554105", "title": "H\u00f4tel Dieu", "text": ""}
{"id": "1554106", "revid": "1086846", "url": "https://it.wikipedia.org/wiki?curid=1554106", "title": "Varese Football Club 1968-1969", "text": "Questa pagina raccoglie i dati riguardanti il Varese Football Club 1910 nelle competizioni ufficiali della stagione 1968-1969.\nStagione.\nNella stagione 1968-1969 il Varese disputa il campionato di Serie A, con 22 punti in classifica si piazza al quattordicesimo posto e retrocede in Serie B con il Pisa con 20 punti e l'Atalanta con 19 punti. Lo scudetto \u00e8 stato vinto dalla Fiorentina con 45 punti, davanti alla coppia formata dal Cagliari e dal Milan con 41 punti.\nDopo l'ottima scorsa stagione conclusa con il settimo posto nel massimo campionato, in questa stagione nemmeno il cambio di tre allenatori \u00e8 riuscito a salvare il Varese dalla retrocessione. Ancora in corsa per la salvezza fino all'ultima giornata, si \u00e8 deciso tutto il 18 maggio 1969, il Varese ha ceduto perdendo (3-1) in casa della Fiorentina, che si era laureata Campione d'Italia la settimana prima vincendo a Torino contro la Juventus, la contemporanea vittoria del L.R. Vicenza sul Verona (2-1), ed il pareggio della Sampdoria con la Juve (1-1), hanno decretato la retrocessione dei biancorossi varesini. Miglior marcatore stagionale con sei reti Lamberto Leonardi. In Coppa Italia inserito nel girone ottavo di qualificazione che \u00e8 stato vinto dal Brescia, il Varese ha ottenuto tre punti, vincendo anche a Brescia, ma lasciando la competizione.\nOrganigramma societario.\nArea direttiva\nArea tecnica\nArea sanitaria"}
{"id": "1554111", "revid": "1305772", "url": "https://it.wikipedia.org/wiki?curid=1554111", "title": "Dr\u0103ghiceni", "text": "Dr\u0103ghiceni \u00e8 un comune della Romania di 1.904 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 3 villaggi: Dr\u0103ghiceni, Groz\u0103ve\u0219ti, Liiceni."}
{"id": "1554112", "revid": "287204", "url": "https://it.wikipedia.org/wiki?curid=1554112", "title": "Draghiceni", "text": ""}
{"id": "1554113", "revid": "13559735", "url": "https://it.wikipedia.org/wiki?curid=1554113", "title": "Ivo Pitanguy", "text": ""}
{"id": "1554127", "revid": "466539", "url": "https://it.wikipedia.org/wiki?curid=1554127", "title": "Eddie Nash", "text": "Conosciuto per il suo coinvolgimento negli omicidi di Wonderland Avenue e nato secondo altre fonti in Libano, \u00e8 stato proprietario di oltre 20 locali notturni e ristoranti a Los Angeles ed \u00e8 stato condannato per appartenenza al crimine organizzato e allo spaccio di droga.\nBiografia.\nPrimi anni.\nAfferm\u00f2 di aver lasciato il paese dopo che presunti soldati israeliani uccisero a colpi di arma da fuoco suo cognato per strada, rischiando di rimanere ucciso anch'esso nella sparatoria. La sua famiglia \u00e8 composta da arabi cristiani provenienti da Ramallah. Nel libro-documento di John Gilmore, \"L.A. Despair: A Landscape of Crimes &amp; Bad Times\", l'autore dichiara che Nash disse al suo avvocato di avere sogni ricorrenti a proposito della sua infanzia riguardanti conflitti a fuoco e proiettili che sfrecciavano sopra la sua testa. Eddie disse di aver posseduto diversi hotel fino al 1948 all'et\u00e0 di 19 anni. Emigr\u00f2 negli Stati Uniti nei primi anni cinquanta e cominci\u00f2 la sua scalata al successo.\nNash recit\u00f2 in televisione nella serie \"Cisco Kid\", poi nel 1952 nell'episodio di \"The Quarter Horse\" nel personaggio di \"Nash\". Nel ramo della ristorazione e delle sale da ballo part\u00ec dall'aprire un chiosco di hot-dog sulla Hollywood Boulevard fino ad arrivare a possedere, verso la fine degli anni settanta, pi\u00f9 di 20 locali notturni e ristoranti a Los Angeles, come lo Starwood Club e il Soul'd Out (a West Hollywood), l'Odyssey Disco (a Beverly Hills), il Paradise Ballroom, il Seven Seas, l'Ali Baba's e il Kit Kat Strip Club. I locali di Nash erano luogo di incontro di diversi gruppi di persone, riservati talvolta a specifiche clientele come ad esempio locali per soli gay, lesbiche, eterosessuali, bianchi, neri.\nGli omicidi di Wonderland Avenue.\n\u00c8 meglio conosciuto per il suo coinvolgimento negli omicidi di Wonderland Avenue, occorsi nel 1981 a causa della rapina avvenuta nella casa di Nash, realizzata due giorni prima da un minimo di tre fino ad un massimo di cinque uomini. Personaggio chiave nello svolgersi dei fatti fu la star del porno John Holmes, accusato e poi assolto per gli omicidi. Nash e Holmes erano grandi amici e l'imprenditore present\u00f2 con piacere i suoi soci all'attore, che era molto noto come interprete del personaggio del cinema per adulti \"Johnny Wadd\".\nTuttavia, nel 1981, la stella del cinema a luci rosse cominci\u00f2 la sua caduta e presto la sua disperazione lo port\u00f2 a diventare dipendente dell'uso di cocaina. Nel tentativo di saldare un debito di droga con il suo spacciatore, Ron Launius, capo della temuta Wonderland Gang, che dominava il controllo del commercio della cocaina a Los Angeles nel 1981, lo aiut\u00f2 ad organizzare una rapina in casa di Nash, dove quest'ultimo e la sua guardia del corpo furono brutalmente aggrediti ed umiliati.\nDue giorni pi\u00f9 tardi, i cadaveri di Launius e di altre tre persone furono trovati - uccisi a colpi di spranghe - nella loro abitazione, al numero 8763 di Wonderland Avenue, nel Laurel Canyon. Holmes fu risparmiato, per via delle sue precarie condizioni di salute o forse a causa della sua notoriet\u00e0: restarono invece uccisi Ron Launius, Billy Deverell, Joy Audrey Gold Miller e Barbara Richardson, mentre Susan Launius, moglie di Ron, rimase graveremente ferita ma sopravvisse.\nOmicidi Bautista.\nIl 6 settembre 1984 una tragedia colp\u00ec Nash: la sua amica Maureen Bautista e il di lei figlio Telesforo vennero brutalmente uccisi a pugnalate. Il motociclista (facente parte del gruppo degli Hells Angels) Robert Frederick Garceau fu accusato di questo duplice omicidio e condannato alla pena di morte. I quotidiani inoltre indicarono Telesforo Bautista come probabile figlio di Eddie Nash. Garceau fu catturato dalla polizia dopo che uccise anche Greg Rambo, ossia la persona che lo aveva aiutato a disfarsi dei corpi della Bautista e suo figlio.\nLa moglie di Rambo era a conoscenza del duplice omicidio commesso dal marito e confess\u00f2 tutto alla polizia, assicurandosi prima di entrare in un programma di protezione. Garceau fu condannato per tutti e tre gli omicidi: dal processo risult\u00f2 che egli uccise la signora Bautista perch\u00e9 quest'ultima minacci\u00f2 di riferire a Nash dei suoi traffici di droga e che trucid\u00f2 il figlio per il timore che esso potesse testimoniare al processo per l'omicidio della madre. La Corte d'Appello conferm\u00f2 la pena capitale, ma nel 1993 la Corte Suprema della California sospese la condanna poich\u00e9 Garceau era il testimone chiave per il processo ad Eddie Nash in corso in quegli anni; Garceau mor\u00ec nel carcere di San Quintino per cause naturali il 29 dicembre 2004."}
{"id": "1554128", "revid": "44876", "url": "https://it.wikipedia.org/wiki?curid=1554128", "title": "Giuseppe Doldi", "text": "Caratteristiche tecniche.\nDoldi, soprannominato \"Jacky\", era un'ala tornante, anche se inizialmente venne considerato un centravanti.\nCarriera.\nInizi\u00f2 la sua carriera nelle giovanili dell'Atalanta, societ\u00e0 che lo lanci\u00f2 nel calcio professionistico facendolo debuttare nella massima serie nel 1968-1969.\nSalvo una breve parentesi nel , rimase a Bergamo per tre anni guadagnandosi la convocazione in maglia azzurra nell\u00ecUnder-23 e ottenendo una promozione in serie A con la squadra orobica nel 1971 grazie anche al gol segnato nello spareggio promozione con il .\nVenne acquistato dall'Inter nella stagione 1972-1973 assieme ai suoi compagni Magistrelli e Moro.\nProsegu\u00ec la sua carriera nelle serie minori girovagando tra Serie B () e Serie C (, e ), subendo diversi infortuni che gli impedirono di giocare con continuit\u00e0.\nNel 1978 la scelta di tornare a Crema, chiudendo con il professionismo nella Pergocrema.\nContinu\u00f2 l'attivit\u00e0 agonistica a livello dilettantistico per altri 7 anni nella Fontanellese in prima categoria e nel Cassano in promozione. Successivamente intraprese la carriera di allenatore, parentesi durata un solo anno, quando si sedette sulla panchina della Calcense.\nIn carriera ha totalizzato complessivamente 32 presenze in Serie A, con una rete nel successo interno dell'Atalanta contro la Fiorentina nella stagione 1971-1972, e 70 presenze e 13 reti in Serie B."}
{"id": "1554135", "revid": "767487", "url": "https://it.wikipedia.org/wiki?curid=1554135", "title": "Mobile Battleship Nadesico the Movie - Il principe delle tenebre", "text": " \u00e8 un film d'animazione del 1998 diretto da Tatsuo Sato.\nIl soggetto \u00e8 tratto dalla serie televisiva \"Mobile Battleship Nadesico\". Il film \u00e8 stato presentato in Italia il 21 gennaio 2005 nel corso del Future Film Festival. \u00c8 stato successivamente pubblicato in DVD ad opera della Dynit.\nLa storia del film \u00e8 un seguito diretto agli eventi raccontati nel gioco per Sega Saturn \"\", un videogioco ambientato nell'immediato futuro della serie televisiva, e rappresenta una conclusione per la storia. Il film ha vinto il primo premio dell'Animage Anime Grand Prix nel 1998.\nTrama.\n2199 Sono passati tre anni dalla conclusione degli eventi della serie televisiva. La Terra e la federazione di Jovian sono arrivati ad una tregua. Tuttavia, Akito e Yurika sono entrambi spariti, presumibilmente morti in una esplosione di qualche anno prima, ed una nuova minaccia per la pace si sta prospettando. Ruri Hoshino, ormai cresciuta e diventata capitano della tecnologica Nadesico B, decide di svelare il mistero.\nGran parte dei personaggi della serie fanno la loro comparsa per aiutare Ruri. Infatti, una parte del film vede Ruri e i suoi due subordinati impegnati al reclutamento di un nuovo equipaggio. Molti della vecchia ciurma sono profondamente cambiati; il pilota di Aestivalis Ryoko adesso ha i capelli scuri, anzich\u00e9 verdi, ma altri, come Izumi, non sono cambiati affatto. L'unico nuovo membro degno di nota \u00e8 il giovane Hari Makibi, che \u00e8 innamorato di Ruri, ed \u00e8 un prodigio dell'ingegneria genetica, in grado di comandare da solo l'intera Nadesico. Hari funge anche da elemento comico del film, dato che ha la tendenza a far prevalere le proprie emozioni su di s\u00e9.\nLa dottoressa Inez Fressange, che ha messo a punto il sistema di Boson Jumping aiuter\u00e0 nuovamente la ciurma a fare luce sui fatti che stanno accadendo nella Flotta Spaziale ad opera di una misteriosa organizzazione segreta, e sul pianeta Giove."}
{"id": "1554137", "revid": "1926649", "url": "https://it.wikipedia.org/wiki?curid=1554137", "title": "Reggina Calcio 2006-2007", "text": "Questa voce raccoglie le informazioni riguardanti la Reggina Calcio nella stagione 2006-2007.\nStagione.\nA seguito dello scandalo di Calciopoli, il 7 agosto 2006 la Reggina viene deferita per violazione degli articoli 1 e 6 del regolamento federale (illecito sportivo), essendo accusata per responsabilit\u00e0 diretta del presidente Lillo Foti: secondo l'inchiesta, avrebbe usufruito di illeciti vantaggi nella classifica della stagione 2004-2005, attraverso il controllo delle designazioni arbitrali. A processo concluso, la Reggina viene penalizzata di quindici punti, da scontare nel campionato di Serie A 2006-2007.\nLa pena viene confermata dalla Corte Federale il 26 agosto 2006 e il Presidente Foti viene squalificato per due anni e sei mesi, poi ridotti a un anno e un mese. Il 12 dicembre 2006 arriva per\u00f2 una riduzione di 4 punti, portando cos\u00ec a 11 i punti di penalizzazione.\nIl 27 maggio la Reggina conferma la sua permanenza in Serie A, apprestandosi a disputare l'ottava stagione nel massimo campionato (di cui sei consecutive: record per una societ\u00e0 calabrese): diviene pertanto la squadra calabrese con il maggior numero di stagioni disputate in Serie A.\nNonostante la penalizzazione, la Reggina ottiene sul campo 51 punti in 38 giornate di campionato (40 punti considerando la penalizzazione), frutto di 12 vittorie, 15 pareggi e 11 sconfitte. La coppia di attaccanti formata da Amoruso e Bianchi mette a segno in totale 35 reti, 17 da parte del primo e 18 da parte del secondo.\nAl termine della stagione, l'allenatore e tutti giocatori (compresi quelli ceduti durante la sessione invernale di calciomercato) sono insigniti della cittadinanza onoraria di Reggio Calabria.\nMaglie e Sponsor.\nGli sponsor di maglia furono la Gicos e la Regione Calabria.\nMentre il materiale tecnico fu fornito dalla Onze.\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1554148", "revid": "110157", "url": "https://it.wikipedia.org/wiki?curid=1554148", "title": "Launchd", "text": "launchd \u00e8 un tool open source distribuito sotto Apache License, 2.0 che in macOS avvia i servizi di base del computer e permette all'utente di effettuare il login. Si trova al percorso /sbin/launchd.\nlaunchd oltre a lanciare i processi all'avvio, pu\u00f2 svolgere i compiti di crontab permettendo di lanciare dei comandi periodicamente ad un istante di tempo predeterminato ed \u00e8 anche possibile associare un comando al verificarsi di una modifica del contenuto di una cartella specificata.\nLa configurazione \u00e8 gestita tramite file plist, mentre la gestione del demone \u00e8 affidata al comando launchctl.\nIn Mac OS X Panther e precedenti, le funzioni di launchd erano svolte da SystemStarter e crontab."}
{"id": "1554149", "revid": "198277", "url": "https://it.wikipedia.org/wiki?curid=1554149", "title": "Calcio Catania 1970-1971", "text": "Questa voce raccoglie le informazioni riguardanti il Calcio Catania nelle competizioni ufficiali della stagione 1970-1971.\nStagione.\nNella stagione 1970-1971 l'euforia della promozione dura poche settimane, al calcio mercato si fatica a rafforzare la squadra, dal Milan arriva Romano Fogli trentaduenne centrocampista con un passato in nazionale, per lui \u00e8 pronta la bacchetta di regista ed il ruolo di leader della truppa, in attacco ritorna Pietro Baisi, un po' poco per accontentare Egizio Rubino, vengono comunque confermati tutti i protagonisti della scorsa stagione.\nIl 12 dicembre alla vigilia del confronto di Bologna arriva la disarmante notizia di un incidente stradale sulla litoranea catanese, nel quale ha perso la vita Luciano Limena, era rimasto a casa a causa di un infortunio, il tragico volo della sua Alfa GT sulla scogliera, ha troncato la vita di un bravo ragazzo e di una promessa del calcio italiano.\nPer il Catania anche il campionato si riveler\u00e0 un calvario, con solo cinque vittorie risulta impossibile raggiungere la salvezza, il 2 maggio con due giornate d'anticipo gli etnei salutano la Serie A da poco conquistata, con la sconfitta interna subita contro il Verona, che salva i giallobl\u00f9. Catania non si \u00e8 dimostrata in grado di gestire dignitosamente la massima serie, e ritorna tra i cadetti. Dalle colonne de \"La Sicilia\" Candido Cannav\u00f2, lancia l'allarme contro l'indifferenza di politici ed imprenditori catanesi e denuncia - la Serie A \u00e8 stata accolta non come una conquista cittadina, ma come un fatto privato di Angelo Massimino -. Il Catania con 21 punti si piazza all'ultimo posto e retrocede con la Lazio ed il Foggia, lo scudetto \u00e8 vinto dall'Inter."}
{"id": "1554155", "revid": "125372156", "url": "https://it.wikipedia.org/wiki?curid=1554155", "title": "Debora Villa", "text": "Biografia.\nOriginaria di Pioltello (MI), frequenta la scuola di teatro di \"Quelli di Grock\" e, successivamente, il laboratorio per attori tenuto da Raul Manso. Presso l'Umanitaria di Milano segue i seminari di Manuel Ferreira e Donatella Massimilla sul teatro di strada e di canto con Germana Giannini. Partecipa a programmi televisivi sulle reti Mediaset e Rai tra cui \"Colorado Caf\u00e8\", \"Sputnik\", \"Super Ciro\", \"Rido\" e \"Scatafascio\", ed \u00e8 nota in particolare per il ruolo della segretaria Patti nella sitcom \"Camera Caf\u00e9\". Per qualche puntata \u00e8 un'inviata del programma \"Le Iene\". Dal 2005 al 2008 \u00e8 co-conduttrice, a fianco di Enrico Bertolino, di \"Glob - L'osceno del villaggio\" su Rai 3, mentre nelle edizioni successive del programma \u00e8 invitata frequentemente come ospite. Nel 2009 \u00e8, con Alessia Marcuzzi, protagonista della sitcom \"Cos\u00ec fan tutte\" e, nello stesso anno, entra nel cast di \"Zelig\". Nel 2010 scrive il libro \"Amo un bastardo (ma non \u00e8 il mio cane)\", edito per la Mondadori.\nDal 30 ottobre 2011 conduce \"Lilit - In un mondo migliore\" su Rai 3. Dal 12 aprile 2012 al 4 giugno 2013, prende parte alla fiction \"Benvenuti a tavola - Nord vs Sud\", nella parte di Elisabetta Conforti. Nell'autunno 2012 in coppia con l'attore Alessandro Sampaoli, partecipa e si classifica al primo posto nella prima edizione del reality-game di Rai 2 \"Pechino Express\". Nello stesso anno pubblica per Cairo editore il libro \"Donne che corrono dietro ai lupi\". Da agosto 2013 conduce \"No comment\", trasmissione del mattino di Radio Monte Carlo. Nel 2014 recita nel ruolo di Annamaria nella sesta stagione della serie I Cesaroni. Nel 2015 entra a far parte del cast della serie Disney \"Alex &amp; Co.\", interpretando la bidella Nina. Nello stesso anno recita nel film di Paolo Costella \"Matrimonio al Sud\". \nNell'autunno dello stesso anno partecipa come comica alla nuova edizione di Colorado e torna ad interpretare la bidella \"Nina\" nella seconda stagione della serie TV \"Alex &amp; Co.\", diventa inoltre testimonial di \"Activia\".\nNel 2016 recita nella serie televisiva \"Snooze - Ogni benedetta mattina\" in onda su Italia 1, e alla serie TV di Canale 5: \"Matrimoni e altre follie\".\nInoltre nell'autunno 2016 \u00e8 ospite di vari programmi come \"Stasera tutto \u00e8 possibile\", \"Bring the Noise\" e \"Singing in the Car\".\nNello stesso anno torna al cinema con Massimo Boldi con il cinepanettone \"Un Natale al Sud\" in uscita a dicembre 2016.\nA maggio 2017 approda a Selfie - Le cose cambiano, dove diventa la protagonista della rubrica comica: 'Selfie Tube'. Nel 2018 debutta al Piccolo Teatro di Milano con lo spettacolo \"Matilde e il tram per San Vittore\", testo e regia di Renato Sarti..\nNel 2021 ha fatto parte del cast di Ogni mattina come opinionista."}
{"id": "1554157", "revid": "729019", "url": "https://it.wikipedia.org/wiki?curid=1554157", "title": "David Marcus", "text": "Marcus \u00e8 stato il pi\u00f9 famoso membro del Mahal, brigata militare dell'esercito israeliano formata da ebrei volontari che da varie parti del mondo giunsero in Israele durante la guerra del 1948.\nGli inizi.\nDavid Marcus, nato a New York il 22 febbraio 1902, era il quinto figlio di Mordecai e Leah Goldstein, emigrati dalla Romania negli USA per sfuggire al dilagante antisemitismo. I Marcus vivevano a Brooklyn, dove il padre esercitava la professione di fruttivendolo, e li si resero conto della rivalit\u00e0 esistente tra i vari gruppi etnici. Il fratello maggiore di David, Mike, organizz\u00f2 una \"banda\" formata da un gruppo di ragazzi ebrei che si difendevano dagli attacchi sferrati dai loro rivali. David decise di entrare a far parte del gruppo capeggiato dal fratello, guadagnandosi il soprannome di piccolo Mike o Mickey.\nDopo essersi diplomato al liceo di Brooklyn, Marcus, anche grazie alla corporatura estremamente atletica, venne ammesso all'Accademia Militare di West Point, dove nel 1924 ottenne il diploma diventando ufficiale. Completato il servizio, si conged\u00f3 e divent\u00f2 avvocato entrando a far parte dell'ufficio del procuratore generale di New York dove trascorse la maggior parte degli anni Trenta a istruire processi contro capi mafia del calibro di Lucky Luciano. Nel 1940, grazie alla fama acquisita, venne nominato dal sindaco di New York Fiorello La Guardia a capo della commissione carceraria.\nSeconda Guerra Mondiale.\nDopo l'attacco giapponese a Pearl Harbor che segn\u00f2 l'ingresso degli Stati Uniti nel secondo conflitto mondiale, egli, all'et\u00e0 di 40 anni, fu richiamato dall'Esercito con il grado di Colonnello per essere impiegato in ruoli amministrstivi presso il governo militare delle Hawaii. In seguito Marcus venne inviato a Londra per contribuire ad organizzare le truppe americane in Europa e al momento dello sbarco in Normandia, contravvenendo a precisi ordini, si fece paracadutare dietro le linee nemiche per coordinare lo sbarco delle truppe e soprattutto per poter entrare finalmente in azione. Per questo suo gesto il Colonnello fu richiamato negli Usa e arrestato per insubordinazione. Marcus, che contribu\u00ec alla stesura dell'atto di resa incondizionata da sottoporre all'Italia e alla Germania, nel 1945 divenne membro del governo militare alleato a Berlino.\nIn questo periodo, entr\u00f2 con le truppe alleate in alcuni campi di concentramento, rimanendo letteralmente scioccato della sorte toccata a milioni di ebrei. Questa esperienza provoc\u00f2 in Marcus una profonda revisione del suo giudizio sul movimento sionista. Egli si considerava un ebreo assimilato, orgoglioso della nazionalit\u00e0 americana, e giudicava negativamente l'idea di costituire uno stato ebraico ma, dopo quell'orribile esperienza, ritenne che la fondazione dello stato di Israele fosse l'unica via di salvezza per milioni di suoi correligionari. Al termine del secondo conflitto mondiale Marcus venne nominato capo della divisione crimini di guerra, divisione che si occupava di individuare le procedure legali e di sicurezza per organizzare il processo di Norimberga contro i criminali di guerra nazisti.\nAluf Stone.\nAlla fine del 1947 Mickey Marcus fu avvicinato dall'inviato di Ben Gurion, Shlomo Shamir che era alla ricerca di militari americani esperti disposti ad andare in Israele, per aiutare gli Ebrei a formare un esercito efficiente. Mickey Marcus, dopo un iniziale rifiuto motivato dalla contrariet\u00e0 espressa dalla moglie Emma, disse a Shamir che lo avrebbe aiutato a cercare questi soldati con esperienza, ma poco dopo tutti e due si resero conto che il migliore candidato era lo stesso Marcus. Nel 1948, il Ministero della Difesa degli Stati Uniti acconsent\u00ec alla partenza di Marcus in Israele a patto che non utilizzasse il suo grado di colonnello della riserva americana e che cambiasse il suo nome. Queste richieste erano motivate dal desiderio degli Stati Uniti di non guastare i rapporti con la Gran Bretagna, potenza mandataria in Palestina.\nCon il nome di \"Michael Stone\", nel gennaio del 1948 egli arriv\u00f2 in Israele mentre i suoi dirigenti si preparavano ai gravi ed inevitabili problemi che sarebbero conseguiti alla proclamazione dell'indipendenza sancita dall'ONU, problemi che consistevano nella presenza di cinque eserciti arabi che circondavano il nuovo Stato aspettando la partenza delle truppe britanniche per invaderlo e nella frammentazione dei gruppi paramilitari ebraici spesso rivali tra loro. Il nucleo principale del nascente esercito di Israele, era costituito dall'Hagana, braccio armato delle autorit\u00e0 sioniste ufficiali, comandata da Israel Galili che contava su circa 30.000 uomini male addestrati e male armati, ed il Palmach, gruppo giovanile plasmato negli anni trenta dal Generale Wingate, meglio addestrato, che contava su quasi 2.500 uomini. Gli altri due gruppi erano costituiti dai movimenti paramilitari l'Irgun e la Banda Stern che non riconoscevano l'autorit\u00e0 del governo provvisorio.\nMarcus cominci\u00f2 a viaggiare incessantemente da nord a sud controllando tutti i confini del futuro stato e cercando di trovare i punti deboli degli avversari. Egli organizz\u00f2 l'esercito in gruppi di assalto adattando le esperienze di guerra dei Ranger americani alle specifiche esigenze mediorientali e individuando i punti deboli israeliani nel sud del Negev e in Gerusalemme.\nIl consigliere militare Stone port\u00f2 in Israele manuali di guerra statunitensi e riusc\u00ec a far comprendere quanto era importante avere uno staff di comando che condividesse tutte le informazioni, e un'adeguata struttura logistica. In poche parole trasform\u00f2 un gruppo di bande partigiane in un embrione di un esercito moderno ed efficiente.\nMarcus vol\u00f2 per qualche giorno in USA, dove venne premiato per gli atti eroici da lui compiuti durante il secondo conflitto mondiale, per tornare poco prima della dichiarazione di indipendenza di Israele avvenuta il 14 maggio del 1948. Immediatamente gli arabi sferrarono la loro offensiva e gli accorgimenti tattici di Mickey Marcus si dimostrarono molto utili all'esercito israeliano. Gli israeliani riuscirono con difficolt\u00e0 e a prezzo di gravi perdite a fermare l'avanzata egiziana e siriana, stabilizzando i due fronti, ma subirono un forte smacco a Gerusalemme. La Legione araba del generale britannico Glubb Pasci\u00e0, che costituiva l'esercito della Transgiordania (oggi Giordania), conquist\u00f2 la citt\u00e0 vecchia di Gerusalemme, espellendone la popolazione ebraica, e circond\u00f2 la parte ovest della citt\u00e0, la cui popolazione era allo stremo per mancanza di cibo e di ogni genere di prima necessit\u00e0.\nA questo punto Ben Gurion, primo ministro di Israele, con una mossa poco ortodossa confer\u00ec a Mickey Marcus il grado di Aluf, ovvero generale dell'esercito israeliano con responsabilit\u00e0 diretta sul fronte di Gerusalemme Marcus divenne cos\u00ec il primo Aluf della moderna Israele, con l'incarico di rompere l'assedio giordano e liberare Gerusalemme. L'Aluf Stone diresse senza apprezzabili successi vari attacchi per conquistare alcune postazioni giordane e liberare la parte ovest della citt\u00e0 di Davide. Presto Marcus si rese conto che la maggior parte dei male armati e peggio equipaggiati soldati a sua disposizione era costituito da sopravvissuti dai lager nazisti senza alcuna esperienza militare. In queste condizioni non era pensabile per i suoi uomini sfondare il fronte e quindi egli cerc\u00f2 di aggirare l'ostacolo costruendo una strada che collegasse le postazioni israeliane a Gerusalemme.\nQuesta ripida e stretta strada che attraversava i monti di Gerusalemme pass\u00f2 alla storia con i nomi di Burma Road, o strada Birmana, e strada dell'eroismo per l'abnegazione e sprezzo del pericolo mostrati da centinaia di israeliani che costruirono la strada sotto la costante minaccia delle truppe giordane. In certi punti gli operai israeliani lavorarono a 500 metri dalle truppe arabe, che non si accorsero di nulla anche perch\u00e9 impegnate in combattimento dall'esercito israeliano. La strada fu completata e l'assedio di Gerusalemme fu rotto con l'arrivo dei camion carichi di generi di necessit\u00e0 e di truppe. Il 9 giugno 1948 tra Israele e gli arabi entr\u00f2 in vigore la prima tregua provvisoria voluta dall'ONU.\nMorte.\nCome la grande maggioranza degli ebrei americani Marcus parlava solamente l'inglese e un po' di Yiddish. Poche ore dopo la proclamazione della tregua il Generale Stone fece una passeggiata notturna e quando una giovane guardia israeliana, non riconoscendolo, gli chiese in ebraico di pronunciare la parola d'ordine egli, che non aveva compreso quanto gli veniva chiesto, non rispose. La guardia non ottenendo la risposta desiderata fece fuoco uccidendo Marcus. Durante la tregua Ben Gurion liquid\u00f2 con la forza i gruppi paramilitari dissidenti di destra obbligandoli ad entrare a far parte dell'esercito israeliano.\nIn questo modo il premier, seguendo i consigli di Marcus, ottenne un esercito unito pronto a far fronte agli eserciti arabi quando l'8 luglio 1948 ruppero la tregua. Grazie all'unit\u00e0 raggiunta Israele, sorprendendo il mondo, sconfisse gli eserciti arabi su pi\u00f9 fronti e riusc\u00ec a conquistare varie roccaforti della Legione Araba, tra cui le citt\u00e0 di Lydda e Ramle, riuscendo ad allargare e consolidare il collegamento tra Gerusalemme Ovest e il resto del paese. Unica eccezione fu Gerusalemme est che, a dispetto dei disperati attacchi israeliani, rimase sotto il controllo giordano.\nIl suo corpo fu portato a New York, scortato da Moshe Dayan, alla cerimonia funebre avvenuta al Union Temple, fra gli oratori ci furono Thomas E. Dewey, governatore di New York e Maxwell Taylor, comandante dell'Accademia militare di West Point. Il 2 luglio 1948 David Daniel (Mickey) Marcus fu il primo allievo, nella storia dell'Accademia, ad essere sepolto a West Point, dopo avere combattuto per un'altra nazione. Sulla sua lapide fu inciso \"Colonel David Marcus A Soldier for All Humanity\".\nLe sue gesta furono narrate nel 1966 dal film \"Combattenti della notte\" (titolo originale \"Cast a Giant Shadow\") con Kirk Douglas, che interpretava il ruolo di Marcus, e John Wayne."}
{"id": "1554158", "revid": "104485", "url": "https://it.wikipedia.org/wiki?curid=1554158", "title": "Calendario islamico", "text": "Il calendario islamico, basato sul moto della Luna, parte dal venerd\u00ec 16 luglio 622 del calendario giuliano, in cui fu compiuta l'Egira da Maometto (il 1\u00b0 Muharram dell'anno 1), e si articola in 12 mesi lunari di 29 o 30 giorni; sicch\u00e9 un anno dura 354 giorni e, circa ogni tre anni, un d\u00ec in pi\u00f9.\nOgni mese inizia con l'osservazione della prima falce di luna nuova secondo regole che variano a seconda dei differenti contesti del mondo islamico. Per semplicit\u00e0, comunque, sar\u00e0 utile riferirsi al 'calendario islamico tabulare', in cui i mesi di 30 e di 29 giorni si alternano rigorosamente (salvo l'eventuale aggiunta di un giorno all'ultimo mese dell'anno).\nSpesso la datazione secondo questo calendario viene indicata con la sigla \"h.\" (dall'arabo \"hi\u01e7r\u012b\" 'relativo all'Egira') oppure A.H. (dal latino \"Annus Hegirae\").\nI mesi.\nI mesi (lunari) sono:\nLe durate dei mesi lunari sono quelle previste dal calendario islamico tabulare. In pratica esse sono determinate dall'osservazione della prima falce di luna nuova, sulla scorta di quanto prescritto da Maometto per quanto riguardava la durata del mese di Ramadan.La durata astronomica di un mese lunare non \u00e8 costante: \u00e8 minima nei pressi del solstizio d'estate e massima in occasione di quello d'inverno. Perci\u00f2 il mese di Ramadan pu\u00f2 essere di 29 giorni e il mese che lo precede o quello che lo segue si allungheranno a 30.\nAnni \"bisestili\".\nL'alternanza di mesi di 29 e 30 giorni comporta una durata media del mese di 29,5 giorni (29 giorni e 12 ore). Dal momento che la durata media del mese sinodico \u00e8 di 29,530589120 giorni (circa 29 giorni, 12 ore, 44 minuti e 2,9 secondi), con questo sistema l'inizio dei mesi anticiperebbe di oltre 8 ore e 48 minuti ogni anno.\nPerci\u00f2 ogni circa tre anni l'ultimo mese viene fatto durare 30 giorni anzich\u00e9 i soliti 29. L'introduzione di questi anni \"bisestili\" di 355 giorni viene fatto sulla base di un ciclo di 30 anni, nel quale 11 sono bisestili: il 2\u00ba, 5\u00ba, 7\u00ba, 10\u00ba, 13\u00ba, 16\u00ba, 18\u00ba, 21\u00ba, 24\u00ba, 26\u00ba e 29\u00ba anno. Il ciclo di trent'anni risulta cos\u00ec di 180 x 30 + 180 x 29 + 11 = 10631 giorni, da cui deriva una durata media del mese di 10631 / 360 = 29,53055555... giorni = 29 giorni 12 ore e 44 minuti esatti. La differenza rispetto al mese sinodico \u00e8 di soli 2,9 secondi in difetto, con un errore risultante di un giorno, che sarebbe da aggiungere, ogni 2483 anni circa.\n\u00c8 importante notare che questa correzione non ha la funzione di mantenere l'anno islamico sincronizzato in qualche modo con le stagioni (cosa comunque impossibile per un calendario che si basa rigorosamente solo sulla luna ignorando il sole), ma solo di ottenere una migliore sincronizzazione dell'inizio di ogni mese lunare con le fasi della luna.\nIn conseguenza di tale divergenza il ciclo dei dodici mesi lunari anticipa (\u00e8 pi\u00f9 breve), ogni anno, di circa dieci giorni rispetto al ciclo annuale solare delle stagioni (e dunque rispetto al Calendario gregoriano che ad esso \u00e8 ottimamente sincronizzato); questo significa che i due cicli non hanno in pratica una relazione tra loro (da cui, per esempio, l'anticipo ogni anno di circa dieci giorni dell'inizio del mese Dh\u016b l-\u1e25ijja).\nCorrispondenza con la cronologia biblica di Eusebio.\nLa data dell'Egira corrisponde esattamente al primo giorno del settimo millennio di anni del calendario islamico, calcolato a partire dalla data della creazione del mondo, cos\u00ec come stabilita da Eusebio di Cesarea sulla base della bibbia dei LXX (equinozio di primavera del 5199 a.C.). In 6000 anni, infatti, sono contenuti 200 cicli trentennali di 10631 giorni e 10631x200/365,25=5821,2183 anni giuliani. La parte frazionaria corrisponde ai giorni fra l'equinozio di primavera, in cui \u00e8 stato creato il mondo e il 16 luglio, data dell'Egira, mentre la parte intera \u00e8 uguale a 5199+622. Secondo una tradizione giudaica, recepita anche dai primi cristiani, il mondo sarebbe durato 7000 anni e l'ultimo millennio sarebbe stato caratterizzato dalla presenza in terra del messia.\nCorrispondenza con gli anni del calendario gregoriano.\nNon esiste un sistema semplice e sicuro, di uso generale, per calcolare l'anno dell'Egira rispetto a quello Solare (Gregoriano), e viceversa, in un determinato momento. Da cui la necessit\u00e0 di usare convertitori disponibili sul web.\nInfatti, sia il rapporto approssimato, che quello a maggiore approssimazione, non sono utili, dato che l'anno secondo l'Egira pu\u00f2 iniziare in qualunque punto di un singolo anno Gregoriano, e viceversa. Il Capodanno di un sistema \u00e8 continuamente mobile rispetto all'altro (l'Egira anticipa in media 10,8757334 giorni all'anno, ogni anno solare), quindi pu\u00f2 accadere che spostandosi di un giorno in un sistema, \u00e8 possibile passare nell'anno precedente o successivo, nell'altro.\nIl semplice fatto che l'anno medio secondo l'Egira sia di 354,3666... giorni (approssimazione di: mese sinodico medio x 12) e secondo quello Gregoriano (approssimazione dell'anno tropico) sia di 365,2424 (e costantemente in scorrimento uno rispetto all'altro) sta a significare che, sullo stesso anno Gregoriano, possono incidere due capodanni dall'Egira e quindi \u2013 per conseguenza \u2013 tre anni dall'Egira diversi.\nL'anno segnato dai due calendari sar\u00e0 lo stesso per gli anni dal 20850 al 20906, prima il calendario islamico sar\u00e0 sempre indietro, successivamente sar\u00e0 sempre avanti rispetto al calendario gregoriano.\nFestivit\u00e0.\nLe principali festivit\u00e0 dell'anno islamico sono:"}
{"id": "1554164", "revid": "1305772", "url": "https://it.wikipedia.org/wiki?curid=1554164", "title": "Delirium tremens", "text": "Il delirium tremens (DTS) \u00e8 uno stato confusionale di rapida insorgenza che di solito \u00e8 causato dall'astinenza da alcool in soggetti affetti da alcolismo cronico. Se si verifica, avviene circa dopo tre giorni dall'inizio dell'astinenza e si protrae per due o tre giorni. Le persone colpite possono anche essere vittime di allucinazioni. Gli effetti fisici possono includere tremore, brividi, battito cardiaco irregolare e sudorazione. In casi pi\u00f9 rari si pu\u00f2 verificare una ipertermia o un attacco epilettico, che possono portare alla morte. L'astinenza da alcol \u00e8 una delle condizioni pi\u00f9 pericolose tra le astinenze dalle varie droghe.\nIl \"delirium tremens\" in genere si verifica solo negli individui che hanno assunto elevate quantit\u00e0 di alcol per pi\u00f9 di un mese. Una sindrome simile si pu\u00f2 verificare in seguito alla brusca interruzione di trattamenti farmacologici a base di benzodiazepine e barbiturici. L'astinenza da stimolanti, come la cocaina, non presenta maggiori complicazioni mediche. In una persona che accusa \"delirium tremens\" \u00e8 importante escludere altri problemi associati, come alterazioni elettrolitiche, pancreatite, epatite alcolica e disidratazione.\nLa prevenzione viene effettuata tramite il trattamento dei sintomi dell'astinenza. Se la condizione si verifica, un trattamento aggressivo pu\u00f2 migliorare i risultati. Tradizionalmente il trattamento clinico prevedeva la somministrazione di piccole quantit\u00e0 di etanolo; tuttavia questa pratica \u00e8 stata dimostrata scorretta. Solitamente \u00e8 consigliato affrontare questa situazione in una tranquilla unit\u00e0 di terapia intensiva con sufficiente luce. Le benzodiazepine sono il farmaco di scelta, e in particolare frequentemente possono essere prescritti diazepam, lorazepam, clordiazepossido e oxazepam. Essi devono essere somministrati fino a quando una persona si addormenta leggermente. In alternativa pu\u00f2 venire prescritto il clometiazolo. L'aloperidolo, un antipsicotico, pu\u00f2 anche essere usato in combinazione con un medicamento delle due categorie elencate (ad esempio, diazepam + aloperidolo). Si raccomanda la vitamina tiamina. Senza un trattamento adeguato, la mortalit\u00e0 si attesta tra il 15% e il 40%. Attualmente, il decesso si verifica in circa l'1% al 4% dei casi.\nCirca la met\u00e0 delle persone con alcolismo svilupper\u00e0 i sintomi di astinenza quando ridurr\u00e0 l'uso delle bevande alcoliche. Di questi, tra il 3% e il 5% svilupper\u00e0 \"delirium tremens\" o sperimenter\u00e0 altre crisi. Il termine \"\"delirium tremens\" fu utilizzato la prima volta nel 1813; tuttavia, i sintomi sono stati ben descritti fin dal 1700. La parola \"delirio\" in latino significa \"andare fuori dal solco\"\", una metafora dell'aratura. Talvolta viene chiamata anche sindrome di Saunders-Sutton.\nCasi celebri.\nSebbene non accertato, si suppone che Edgar Allan Poe sia morto in seguito a una crisi di \"delirium tremens\", come riport\u00f2 la diagnosi del nosocomio di Baltimora nel quale mor\u00ec il 7 ottobre 1849. \u00c8 probabile che anche Patrick Branwell Bront\u00eb, fratello delle tre omonime scrittrici, scrittore e poeta, deceduto dopo un'agonia di due giorni il 24 settembre 1848 all'et\u00e0 di trentadue anni, sia morto di \"delirium tremens\", aggravato da una bronchite e dalla tubercolosi ormai in fase terminale, oltre che dal cronico abuso di alcool, oppio e laudano."}
{"id": "1554165", "revid": "287204", "url": "https://it.wikipedia.org/wiki?curid=1554165", "title": "Jesper Stromblad", "text": ""}
{"id": "1554171", "revid": "118693832", "url": "https://it.wikipedia.org/wiki?curid=1554171", "title": "English Baroque Soloists", "text": "Gli English Baroque Soloists sono un ensemble musicale britannico specializzato nella esecuzione di musica del periodo barocco e classico.\nStoria.\nIl gruppo \u00e8 stato costituito nel 1978 dal direttore d'orchestra inglese Sir John Eliot Gardiner. I suoi componenti suonano strumenti musicali d'epoca o copie moderne degli stessi. Il suo repertorio \u00e8 costituito dalla musica composta dal XVII secolo alla prima met\u00e0 del XVIII secolo. Il complesso si avvale del Monteverdi Choir per l'esecuzione di opere che prevedono l'impiego di cantanti.\nL'orchestra ha registrato per le etichette Archiv Produktion e Philips Classics. Recentemente ha iniziato a registrare per l'etichetta Soli Deo Gloria creata da John Eliot Gardiner e associata al Monteverdi Choir."}
{"id": "1554175", "revid": "152625", "url": "https://it.wikipedia.org/wiki?curid=1554175", "title": "3, 2, 2 Baila", "text": ""}
{"id": "1554178", "revid": "110157", "url": "https://it.wikipedia.org/wiki?curid=1554178", "title": "Archiv Produktion", "text": "La Archiv Produktion \u00e8 un'etichetta discografica tedesca, sussidiaria della Deutsche Grammophon, fondata nel 1947 e specializzata nella musica antica e barocca.\nStoria.\nSoprannominata \"silver label\" (dal colore del marchio), la Archiv Produktion si \u00e8 caratterizzata sin dal suo esordio, per la pubblicazione di dischi di musica antica e barocca (Helmut Walcha e Karl Richter per la musica di Bach e H\u00e4ndel) con interpreti che a quel tempo erano considerati i pionieri della musica filologica su strumenti d'epoca (Ralph Kirkpatrick, Cappella Coloniensis, Colin Tilney, Pro Cantione Antiqua).\nIl primo disco, \"Helmut Walcha playing Bach\" \u00e8 stato realizzato nel 1947 ed \u00e8 uscito nel 1948.\nA capo della direzione dell'etichetta si susseguirono negli anni il musicologo Fred Hamel (1948-1957), il professore alla universit\u00e0 di Amburgo Hans Hickmann (1958-1968), Andreas Holschneider (1970-1991) e Peter Czornyj (dal 1992).\nDagli anni '80 l'etichetta ha iniziato ad includere nel proprio catalogo anche musiche di compositori del periodo romantico (come Schumann e Berlioz) sempre con esecuzioni filologiche e su strumenti d'epoca affidate a Sir John Eliot Gardiner.\nTra gli ulteriori interpreti presenti nel catalogo Archiv troviamo Reinhard Goebel, Magdalena Ko\u017een\u00e1, Andrea Marcon, Anne Sofie von Otter, Trevor Pinnock, Alan Curtis, Simone Kermes, Paul McCreesh e Marc Minkowski.\nParallelamente, la Decca Records ha anche acquisito i diritti del catalogo delle registrazioni degli editori musicali franco-australiani \u00c9ditions de l'Oiseau-Lyre nel 1970 e ha iniziato a pubblicare registrazioni di musica antica utilizzando il marchio l'Oiseau-Lyre."}
{"id": "1554179", "revid": "1573940", "url": "https://it.wikipedia.org/wiki?curid=1554179", "title": "Raffi Hala\u01f0yan", "text": "Biografia.\nDi origine armena, ma nato a Beirut, Hala\u01f0yan si trasferisce da adolescente a Parigi, dove frequenta semantica all'Universit\u00e0. Malgrado la formazione da umanista, manifesta un attento interesse per la tecnologia, fin dagli anni Ottanta, quando collabora alla distribuzione del Minitel in Francia.\nNel 1994 crea FranceNet/Fluxus, il primo internet service provider d'oltralpe (venduto poi a British Telecom nel 2001) e fonda Ozone, un'azienda che fornisce connessioni senza fili al 65 per cento dei parigini. Dopo una vita trascorsa a connettere persone, decide dunque che \u00e8 il momento di connettere le cose e di rendere anche l'ambiente fisico interattivo.\nNel 2003 fonda cos\u00ec, insieme a Olivier M\u00e9vel, Violet, un'azienda che si occupa di oggetti in grado di interagire con l'ambiente e con la rete."}
{"id": "1554181", "revid": "177967", "url": "https://it.wikipedia.org/wiki?curid=1554181", "title": "Stand by Me (Ben E. King)", "text": "Stand by Me \u00e8 una canzone di Ben E. King, scritta da Ben E. King, Jerry Leiber e Mike Stoller per i Drifters, e pubblicata per la prima volta nel 1961 da Ben E. King.\nHa raggiunto la top ten dei singoli pi\u00f9 venduti negli Stati Uniti per due volte, nel 1961 e nel 1986, in occasione dell'uscita del film \"Stand by Me - Ricordo di un'estate\" ed il primo posto nella classifica britannica (Official Singles Chart per tre settimane) ed irlandese.\nCover di John Lennon.\nTra le numerose cover del brano che sono state pubblicate, la versione pi\u00f9 nota \u00e8 quella di John Lennon, giunta alla ventesima posizione dei singoli pi\u00f9 venduti nel Regno Unito.\nAltre cover.\nIn Italia, \u00e8 stata portata al successo da Adriano Celentano con il titolo \"Pregher\u00f2\", incisa nel 1962 (un 45 giri, il cui lato B presenta \"Pasticcio in Paradiso\"). Tra gli autori non risulta Ben E. King, ma Ricky Gianco e Don Backy. Anche Otis Redding nel 1964 fece una cover del brano.\nNel 1984 anche Claudia Mori fece una cover del brano inserita nell'album \"Claudia canta Adriano\".\nNel 2007 Gigi D'Agostino ne ha fatto una cover nell'album \"Lento Violento... e altre storie\". Nello stesso anno Sean Kingston ha pubblicato il singolo \"Beautiful Girls\", il quale campiona la sezione ritmica e il basso di \"Stand by Me\".\nLa canzone vanta anche una \"cover punk\" dei Pennywise ed una \"cover bachata\" di Prince Royce.\nNel 2009 il gruppo statunitense Bon Jovi, insieme al cantante di origini iraniane Andy Madadian, ha realizzato una versione di questa canzone in sostegno al popolo iraniano. Nel 2010 Lady Gaga e Sting hanno cantato questa canzone durante la cerimonia di beneficenza Rainforest a New York.\nGli U2 e Bruce Springsteen l'hanno eseguita numerose volte dal vivo come \"snippet\" durante i loro concerti.\nLemmy Kilmister dei Mot\u00f6rhead ne ha eseguita una per il film \"Extremely Sorry\" accompagnato tra gli altri, da Dave Lombardo alla batteria.\nIl brano \u00e8 stato eseguito anche dal super gruppo di artisti di strada Playing for Change e da Tracy Chapman.\nTimon e Pumbaa, i due simpatici personaggi del film \"Il re leone\" della Walt Disney Company, hanno cantato una cover-parodia di \"Stand By Me\", incisa nella loro VHS \"In giro per il mondo con Timon &amp; Pumbaa\", uscita da Disney Video nel 1996.\nKi:Theory (alias Joel Burleson) ha inciso una cover in versione rock alternativo ed elettronico, contenuta nell'album KITTY HAWK pubblicato nell'ottobre 2013. La canzone \u00e8 stata utilizzata come colonna sonora per il terzo episodio della seconda stagione di \"The Following\".\nNel 1965 Little Eva incide il brano per l'etichetta \"Amy\" con l'orchestrazione di Bassett Hand, che \u00e8 inserito, nello stesso anno, nella compilation \"An album full of soul\" edita da \"Stateside\".\nGli Imagine Dragons durate alcuni concerti hanno eseguito la celebre canzone.\nNel 2016 i Florence and the Machine hanno partecipato alla produzione di una cover di questo brano, che \u00e8 stato selezionato per essere inserito all'interno del videogioco \"Final Fantasy XV\". La traccia \u00e8 stata mostrata per la prima volta durante l'evento \"Uncovered: Final Fantasy XV\" il 30 marzo 2016.\nAmy Lee ha registrato una cover del brano, pubblicata nell'album di musica per bambini \"Dream Too Much\", 30 settembre 2016.\nIl 19 maggio del 2018, durante la cerimonia delle nozze reali tra il principe Harry e Meghan Markle, viene eseguita in versione gospel dal Kingdom Choir nella cappella di St. George del castello di Windsor.\nNel 2020 Semplicemente Claudia incide la sua versione in italiano."}
{"id": "1554186", "revid": "1318658", "url": "https://it.wikipedia.org/wiki?curid=1554186", "title": "Stand by Me", "text": ""}
{"id": "1554192", "revid": "123457054", "url": "https://it.wikipedia.org/wiki?curid=1554192", "title": "Tuconio", "text": " \nTuconio (in croato: Tkon) \u00e8 un comune croato di 707 abitanti della Regione zaratina, in Dalmazia.\nGeografia fisica.\nIl comune affaccia sulla costa adriatica e sorge alla punta meridionale dell'isola di Pasman. In linea d'aria si trova a met\u00e0 strada fra Zara e Sebenico, ed il comune che le sorge di fronte, sulla terraferma, \u00e8 Zaravecchia. Il comune pi\u00f9 vicino, sull'isola, \u00e8 Pasman, situato a circa 8\u00a0km nord.\nGeografia antropica.\nIl comune di Tuconio non \u00e8 suddiviso in frazioni."}
{"id": "1554194", "revid": "123801161", "url": "https://it.wikipedia.org/wiki?curid=1554194", "title": "Enio Drovandi", "text": "Biografia.\nLa sua carriera cinematografica inizia con \"Miracoloni\", per la regia di Francesco Massaro, e altri ruoli minori accanto ad attori affermati dell'epoca, fra i quali Ugo Tognazzi, Gastone Moschin, Renzo Montagnani e Adolfo Celi, in \"Amici miei - Atto II\u00ba\", Lino Banfi in \"Ricchi, ricchissimi... praticamente in mutande\" regia di Sergio Martino, Diego Abatantuono in \"Eccezzziunale... veramente\" regia di Carlo Vanzina, Johnny Dorelli in \"Dio li fa poi li accoppia\" regia di Steno, Laura Antonelli in \"Viuuulentemente mia\" regia di Steno, Roberto Benigni che \u00e8 anche regista in \"Tu mi turbi\", e \"Le due vite di Mattia Pascal\" regia di Mario Monicelli, Lory Del Santo in \"W la foca\" regia di Nando Cicero. Ha interpretato diversi ruoli in film quali \"Sapore di mare\" di Carlo Vanzina, \"Sapore di mare 2 - Un anno dopo\" di Bruno Cortini, \"Sogni e bisogni\" di Sergio Citti, \"Speriamo che sia femmina\" e \"I picari\" di Mario Monicelli.\n\u00c8 presente in commedie all'italiana negli anni ottanta, novanta e duemila. Nell'ambito televisivo ha interpretato ruoli da protagonista in fiction come \"I ragazzi della 3\u00aa C\" diretto da Claudio Risi, \"Ferragosto OK\" regia di Sergio Martino, \"Tutti in palestra\" regia di Vittorio De Sisti, \"Classe di ferro\" regia di Bruno Corbucci, \"Lo zio d'America 2\" regia di Rossella Izzo, \"Un ciclone in famiglia\" regia di Carlo Vanzina. Nell'ambito teatrale esordisce nella commedia con Fabrizio Bracconeri in \"W le miss\", in \"A noi piace cos\u00ec\" con Fabio Ferrari, attore protagonista in \"Se il maniaco viene a cena \"e \"Il maniaco 2 la vendetta\" per la regia di Salvatore Scir\u00e8 e altri spettacoli. \u00c8 stato regista di \"Permette questo ballo?\", il musical \"Sapore di mare\", \"Siamo tutti piri doc\", \"L'amore pazzo a Pistoia\", \"Orgogliosi di esser toscani\", \"Pago quando ho caldo\"."}
{"id": "1554195", "revid": "1903739", "url": "https://it.wikipedia.org/wiki?curid=1554195", "title": "Famiglia imperiale del Giappone", "text": "La , detta anche Famiglia Imperiale, \u00e8 l'erede storica e dinastica del Paese e comprende i membri della famiglia estesa dell'imperatore del Giappone che hanno ruoli e compiti ufficiali e pubblici; sotto l'attuale costituzione, l'imperatore \u00e8 il simbolo dello Stato e dell'unit\u00e0 del popolo; anche se ufficialmente non \u00e8 un capo di Stato, \u00e8 di fatto considerato tale; gli altri membri della famiglia partecipano a cerimonie ed eventi sociali, ma non hanno impegni di governo.\nLa monarchia giapponese \u00e8 la pi\u00f9 antica monarchia ereditaria ininterrotta ancora esistente del mondo. La casa imperiale riconosce 126 monarchi legittimi a partire dalla ascesa dell'imperatore Jinmu, datata ufficialmente l'11 febbraio 660 a.C., tra cui l'attuale imperatore Naruhito.\nMembri attuali della famiglia imperiale.\nLa legge della Casa Imperiale del 1947, durante l'occupazione del Giappone, ha abolito la nobilt\u00e0 giapponese e, ai sensi delle disposizioni dell'attuale normativa, la famiglia imperiale \u00e8 stata ridotta ai discendenti dell'imperatore Taish\u014d.\nAttualmente i membri della famiglia imperiale sono diciassette, divisi in cinque rami (quello principale pi\u00f9 quattro rami cadetti).\nMembri, ancora in vita, che non fanno pi\u00f9 parte della famiglia imperiale.\nIn base alla legge del 1947, le e le che sposano non titolati perdono tutti i loro titoli, non sono pi\u00f9 considerate membre della famiglia imperiale, devono lasciare i loro appartamenti privati nei palazzi e nelle ville imperiali e non ricevono pi\u00f9 nessun appannaggio dallo stato. Solitamente viene loro comunque corrisposta una somma di denaro utile ad avviare la loro vita da comuni.\nLe ex principesse imperiali ancora in vita, che hanno preso il cognome del marito, sono:\nTitoli.\nIl titolo viene dato ai membri maschi della famiglia imperiale giapponese che non possono avere il titolo superiore di . L'equivalente femminile \u00e8 e . Il termine \u014d potrebbe essere anche tradotto come \"re\". L'origine di questo doppio significato deriva dalla trasposizione del sistema utilizzato per la nobilt\u00e0 cinese. A differenza di quest'ultima, tuttavia, \u014c era utilizzato solo per i membri della famiglia imperiale. \u00c8 interessante notare che il termine utilizza gli stessi Kanji di nyo\u014d.\nStoricamente, tutti i membri maschili della famiglia imperiale possedevano il titolo di \u014d, e shinn\u014d era un titolo speciale assegnato dall'imperatore.\nDopo la restaurazione Meiji, il significato di \u014d e di shinn\u014d sono cambiati leggermente. Uno shinn\u014d o naishinn\u014d (femminile) era un membro legittimo della famiglia imperiale discendente dall'imperatore, fino al grado di pronipote (di nonno). Con la dicitura \"membro legittimo della famiglia imperiale\" si esclude chiunque non sia connesso con una discendenza maschile, e i discendenti di chiunque abbia rinunciato alla sua appartenenza alla famiglia reale, oppure sia stato espulso. Il termine Shinn\u014d include anche i capifamiglia di tutte le .\nNel 1947 la legge venne modificata in modo che il titolo di Shinn\u014d fosse assegnato solo alla linea maschile di discendenza dell'imperatore fino al nipote. La consorte di un membro della famiglia con il titolo di \u014d oppure shinn\u014d ha il suffisso -hi (\u5983), ovvero \u014d-hi e Shinn\u014d-hi.\nAlbero genealogico.\nIl seguente schema mostra l'albero genealogico dei membri contemporanei della Famiglia Imperiale a partire dall'Imperatore Taish\u014d (i membri attualmente viventi sono in grassetto). Le principesse che hanno lasciato la famiglia imperiale al momento del loro matrimonio sono indicate in \"corsivo\")."}
{"id": "1554200", "revid": "642594", "url": "https://it.wikipedia.org/wiki?curid=1554200", "title": "Giorgione (calcio)", "text": ""}
{"id": "1554208", "revid": "130040", "url": "https://it.wikipedia.org/wiki?curid=1554208", "title": "Conti d'Alvernia", "text": "La contea d'Alvernia occupava gran parte della regione omonima. Il seguente \u00e8 l'elenco dei conti d'Alvernia, da non confondere con i duchi d'Alvernia e il delfini d'Alvernia.\nAlto medioevo.\nConti sotto i Carolingi.\nLa contea, gi\u00e0 governata da un visconte, dopo la morte di Guglielmo \"Testa di Stoppa\", fu ridotta definitivamente a Viscontea:\nConti ereditari.\nCasato di Clermont-Auvergne.\n979-989: Guido I, figlio del visconte di Clermont Roberto II;\n989-1016: Guglielmo IV (-1016), fratello di Guy I;\n1016-v. 1032: Roberto I (+ verso il 1032), figlio di Guglielmo IV;\nv. 1032-v. 1060: Guglielmo V (v. 1000-v. 1060), figlio di Roberto I e di Ermengarda d'Arles;\nv. 1060-1096: Roberto II (v. 1025-1096), figlio di Guglielmo V e di Filippa del G\u00e9vaudan;\n1096-1136: Guglielmo VI (dopo il 1069-1136), figlio di Roberto II e di Judith de Melgueil;\n1136-1147: Roberto III (v. 1095-v. 1147), figlio di Guglielmo VI e di Agnese di Sicilia;\n1147-1169: Guglielmo VII \"il Giovane\" (v. 1130-1169), figlio di Roberto III e di Marquise d'Albon (v. 1115-1196), figlia del conte del Viennois Ghigo IV; da Guglielmo VIII discendevano i delfini d'Alvernia.\nTra il 1155 e il 1169 la contea d'Alvernia si divise in due parti. Una parte rimase contea, l'altra divenne delfinato. Di seguito i conti d'Alvernia:\n1155-1182: Guglielmo VIII \"il vecchio\", figlio di Guglielmo VI; Guglielmo VIII usurp\u00f2 al nipote Guglielmo VII la maggior parte della contea;\n1182-1194: Roberto IV (v. 1130-v. 1194), figlio di Guglielmo VIII e di Anna di Nevers (nato verso il 1110);\n1194-1195: Guglielmo IX, figlio di Roberto VI e di Matilde di Borgogna;\n1195-1224: Guido II, figlio di Roberto IV e di Matilde, fratello di Guglielmo IX;\n1224-1247: Guglielmo X, figlio di Guy II e di Perronnelle de Chambon;\n1247-1277: Roberto V (v. 1225-1277), figlio di Guglielmo X e di Ad\u00e9la\u00efde de Brabant (v. 1190-v. 1261), anche conte di Boulogne;\n1277-1277: Guglielmo XI (v. 1248-1277) figlio di Roberto V e di \u00c9l\u00e9onore de Baffie; anche conte di Boulogne;\n1277-1317: Roberto VI (1250-1314) fratello di Guglielmo XI (figlio di Roberto V e di \u00c9l\u00e9onore de Baffie); anche conte di Boulogne;\n1317-1325: Roberto VII (v. 1282-1325), figlio di Roberto VI e di B\u00e9atrice de Montgascon, dama di Montgascon; anche conte di Boulogne;\n1325-1332: Guglielmo XII (v. 1300-1332) figlio di Roberto VII e di Bianca di Borbone (morta nel 1304); anche conte di Boulogne;\n1332-1360: Giovanna I (1326-1360), figlia di Guglielmo XII e di Margherita d'\u00c9vreux (1307-1350); era anche contessa di Boulogne, e poi regina di Francia per matrimonio con Giovanni II di Francia;\nCasato di Borgogna.\n1360-1361: Filippo II (1346-1361), ovvero Filippo I di Borgogna, figlio di Giovanna e Filippo di Borgogna;\nCasato d'Auvergne-Montfort.\n1361-1386: Giovanni I (morto nel 1386), figlio di Roberto VII e Maria di Dampierre, fratellastro di Guglielmo XII; anche conte di Boulogne e Montfort;\n1386-1404: Giovanni II (morto nel 1404), figlio di Giovanni II e Jeanne de Clermont (+ 1383), dama di Saint-Just;\n1404-1424: Giovanna II (1378-1424), figlia di Giovanni III e Ali\u00e9nor de Comminges;\nCasato d'Auvergne-Montgascon.\n1424-1437: Maria (1376-1437), figlia di Goffredo d'Alvernia (morto v. 1385), signore di Montgascon, e di Jeanne de Ventadour (morta nel 1376), nipote (figlia del figlio) di Roberto VII;\nCasato de La Tour d'Auvergne.\n1437-1461: Bertrando I, ovvero Bertrando V de La Tour (morto nel 1461), figlio di Maria e Bertrando IV de La Tour (morto dopo il 1423); anche signore de La Tour;\n1461-1497: Bertrando II (1417-1497), figlio di Bertrando I e Jacquette du Peschin (morta nel 1473);\n1497-1501: Giovanni III (1467-1501), figlio di Bertrando II e Louise de La Tr\u00e9mo\u00eflle (morta nel 1474), dama di Bomiers, figlia di Georges de La Tr\u00e9mo\u00eflle;\n1501-1524: Anna (morta nel 1524), figlia di Giovanni III e Giovanna di Borbone-Vend\u00f4me (1465-1511); Anna spos\u00f2 nel 1505 John Stewart, II duca di Albany, reggente di Scozia dal 1515 al 1524, morto nel 1536; Anna e John non ebbero figli;\n1524-1589: Caterina de' Medici (1519-1589), regina di Francia, figlia di Lorenzo II de' Medici e di Madeleine de La Tour d'Auvergne (1500-1519), figlia di Giovanni V de La Tour d'Auvergne."}
{"id": "1554210", "revid": "3115", "url": "https://it.wikipedia.org/wiki?curid=1554210", "title": "Archeologia musicale", "text": "L'archeologia musicale \u00e8 una scienza di ricerca che, come lascia intendere anche il nome, adotta entrambi i metodi di indagine scientifica della musicologia e dell'archeologia. Questa branca dell'archeologia non indaga solo sulla musica, ma anche sulla relazione che ha questa arte con i vari avvenimenti, e riti, del passato attraverso lo studio di vari reperti e fonti. Questa disciplina si \u00e8 particolarmente diffusa in questi ultimi decenni."}
{"id": "1554214", "revid": "118693820", "url": "https://it.wikipedia.org/wiki?curid=1554214", "title": "Monteverdi Choir", "text": "Il Monteverdi Choir venne fondato nel 1964 da Sir John Eliot Gardiner per l'esecuzione del \"Vespro della Beata Vergine\" nella Cappella del King's College di Cambridge. Specializzato nell'esecuzione di musica del periodo barocco e classico, \u00e8 diventato famoso per il suo stile e per l'estensione del suo repertorio. Essi collaborano molto spesso con gli English Baroque Soloists.\nBach Cantata Pilgrimage.\nNel 2000, il Choir, con gli English Baroque Soloists, intrapresero un ambizioso tour, il \"Bach Cantata Pilgrimage\", durante il quale eseguirono tutte le cantate sacre di J.S. Bach in pi\u00f9 di 60 chiese in tutta Europa per celebrare 250\u00ba anniversario della morte del compositore tedesco. Le registrazioni fatte durante il tour sono state effettuate per l'etichetta \"Soli Deo Gloria \" di John Eliot Gardiner."}
{"id": "1554220", "revid": "34392", "url": "https://it.wikipedia.org/wiki?curid=1554220", "title": "Fasi di lavorazione del miele", "text": ""}
{"id": "1554224", "revid": "1632387", "url": "https://it.wikipedia.org/wiki?curid=1554224", "title": "Fauna urbana", "text": "Con fauna urbana ci si riferisce a tutti quegli animali selvatici che scegliendo le aree urbane come proprio habitat, accettano e si adattano al continuo contatto con l'uomo.\nEvoluzione storica e motivazioni.\nNel corso della storia, lo spostamento di questi animali dai loro ambienti naturali a questi ambienti artificiali \u00e8 andato via via crescendo di pari passo con l'aumento delle dimensioni delle citt\u00e0, le cui enormi quantit\u00e0 di rifiuti costituiscono ormai la base di molte catene alimentari.\nOltre alle grandi quantit\u00e0 di avanzi alimentari, questi ambienti antropizzati forniscono loro diversi altri vantaggi: il calore che si disperde dagli edifici riscaldati rende le citt\u00e0 pi\u00f9 calde, le case e le cascine forniscono i luoghi adatti per costruire il nido o la tana, i parchi e i giardini costituiscono un'ottima alternativa al verde naturale, infatti non \u00e8 permessa la caccia e, a parte cani e gatti, non si incontrano i comuni predatori degli habitat naturali.\nAlcune specie.\nPremettiamo che la fauna urbana dipende fortemente dalla regione geografica, anche se alcune specie sono quasi cosmopolite.\nQui sotto si fa riferimento agli ambienti urbani italiani (ed esclusivamente ai vertebrati).\nAnfibi.\nFra gli Anfibi osservati, si ricorda la Rana verde, comune nei fossi di irrigazione che dividono i campi. Nei giardini delle case di periferia entra spesso il Rospo smeraldino, che talvolta deposita le uova nelle piccole piscine private o negli stagni artificiali per pesci rossi.\nRettili.\nFra i Rettili, la Lucertola si \u00e8 ben adattata a vivere sui muri nelle cascine e in citt\u00e0.\nUccelli.\nFra gli Uccelli, i pi\u00f9 comuni sono i passeri in senso ampio, in particolare il passero domestico e la passera mattugia, quest'ultima pi\u00f9 abbondante nelle periferie e in campagna. Alla stessa superfamiglia appartiene la ballerina bianca, molto ben adattata agli ambienti antropizzati.\nAnche gli storni sono molto abbondanti e, come i passeri, nidificano sotto le tegole dei tetti (nelle citt\u00e0 del centro-sud, peraltro, sono presenti solo in autunno e/o in inverno e quindi non nidificano).\nCi sono poi le rondini, in particolare la rondine comune, che costruisce il nido in cascine, stalle e vecchie case, e il balestruccio, pi\u00f9 comune in citt\u00e0. Simile d'aspetto anche se di diversa famiglia \u00e8 il rondone, che nidifica sotto le tegole, nelle grondaie e nelle cavit\u00e0 degli edifici storici.\nI piccioni frequentano sia la citt\u00e0 che la campagna coltivata. In citt\u00e0 il loro numero spesso \u00e8 eccessivo anche perch\u00e9 l'uomo d\u00e0 loro il cibo nelle piazze principali e periodicamente nelle grandi citt\u00e0 si discute del problema su come ridurne il numero usando tecniche accettabili dalla popolazione. Insieme ai Piccioni anche le taccole spesso nidificano nei pertugi dei vecchi muri, sui campanili e sulle torri. La tortora dal collare orientale nidifica sugli alberi dei giardini e dei parchi. La Cornacchia grigia nidifica sia in citt\u00e0 che in campagna, anche sui tralicci ed \u00e8 un uccello veramente onnivoro, e quindi trova facilmente cibo. Da qualche anno, in citt\u00e0, stanno aumentando anche le gazze e sugli alberi di parchi e giardini si notano i loro enormi nidi.\nMolti uccelli che normalmente vivono nei boschi, come la cinciallegra, il merlo, la capinera, il pettirosso, il cardellino, si sono abituati alla vicinanza con l'uomo e nidificano nei parchi, nelle siepi e nei giardini privati.\nI gabbiani comuni e gabbiani reali sono comuni nelle citt\u00e0 costiere (p.es. Napoli) o attraversati da fiumi (p.es. Roma), ma possono trovarsi anche in altre citt\u00e0. Ricordiamo incidentalmente un esempio notevole di legame tra i gabbiani e le attivit\u00e0 umane: nella brutta stagione, soprattutto nella Pianura Padana, \u00e8 possibile osservarli nei campi e nelle marcite, ma anche nelle discariche, in grossi stormi, intenti a cibarsi con i resti organici contenuti nella spazzatura urbana.\nAlcune specie di falchi nidificano sul tetto o parti elevate di edifici storici, chiese o altri edifici ove vi siano estese porzioni esterne solitamente non soggette a disturbi da parte delle attivit\u00e0 umane: la citt\u00e0 offre loro abbondante cibo sotto forma di piccioni e passeracei. Analoga cosa si pu\u00f2 dire per alcune specie di Strigiformi, come la civetta, l'allocco, il barbagianni. La presenza di questi predatori \u00e8 ben vista per il controllo demografico naturale che effettuano sulle popolazioni urbane di piccioni.\nOgni citt\u00e0 ha le proprie particolarit\u00e0: aironi cenerini a Torino e Milano, upupe a Mestre, ghiandaie a Ferrara, parrocchetti dal collare a Roma e a Genova, ecc. (Le citt\u00e0 indicate non vanno considerate esclusive ma esemplificative.)\nGrande assente nella fauna urbana attuale (almeno in Italia) \u00e8 la cicogna, che un tempo era invece una presenza comune e ben evidente.\nMammiferi.\nFra i Mammiferi i ratti e i topi si sono ben adattati, da millenni, alla vicinanza con l'uomo che offre loro involontariamente luoghi dove porre la tana e abbondanza di cibo. I Pipistrelli, di sera, lasciano i loro nascondigli per andare a caccia degli insetti che volano attorno ai lampioni. La Talpa frequenta volentieri i campi coltivati dove la terra \u00e8 smossa e dove \u00e8 meno faticoso scavare e talvolta frequentano anche gli orti delle case che sorgono in periferia.\nL'abbondanza di prede e di ripari ha attirato anche i gatti negli insediamenti urbani, dove contribuiscono a controllare la proliferazione delle specie di cui si cibano, come piccoli roditori e rettili, e che col tempo sono stati addomesticati.\nI Carnivori che frequentano pi\u00f9 spesso le periferie urbane sono le volpi, mentre donnole e faine a volte compiono incursioni nei pollai a caccia di galline."}
{"id": "1554226", "revid": "642594", "url": "https://it.wikipedia.org/wiki?curid=1554226", "title": "Giorgione Calcio", "text": ""}
{"id": "1554233", "revid": "196390", "url": "https://it.wikipedia.org/wiki?curid=1554233", "title": "Koin\u00e8 greca", "text": ""}
{"id": "1554239", "revid": "47767", "url": "https://it.wikipedia.org/wiki?curid=1554239", "title": "Krupa (Obrovac)", "text": ""}
{"id": "1554242", "revid": "642594", "url": "https://it.wikipedia.org/wiki?curid=1554242", "title": "A.S.D. Giorgione Calcio 2000", "text": ""}
{"id": "1554245", "revid": "729019", "url": "https://it.wikipedia.org/wiki?curid=1554245", "title": "Soli Deo Gloria", "text": "Soli Deo Gloria \u00e8 un'etichetta discografica associata all'attivit\u00e0 direttoriale di John Eliot Gardiner con il Monteverdi Choir e gli English Baroque Soloists.\nStoria.\nLa Soli Deo Gloria \u00e8 stata fondata nel 2004 con lo scopo di pubblicare la registrazione dell'integrale delle Cantate sacre di Johann Sebastian Bach realizzate durante il \"Bach Cantata Pilgrimage\" a partire dall'anno 2000. Secondo quanto riportato sul sito web del coro, il nome dato all'etichetta \u00e8 stato tratto dal motto che Bach inseriva alla fine di ogni cantata sacra dedicandola \"solo alla gloria del Signore\" .\nGardiner ha sempre mantenuto una stretta collaborazione con l'Archiv Produktion, etichetta che inizialmente si era impegnata ad effettuare la registrazione di alcune cantate nel 2000, ma in seguito aveva espresso l'intenzione di non realizzare una integrale. Con la Soli Deo Gloria sir Eliot Gardiner ha inteso portato a termine questo progetto, che si \u00e8 concluso nel 2010 con la realizzazione di 51 Cd, ciascuno dei quali corrisponde ad una tappa del \"Bach Cantata Pilgrimage\".\nL'etichetta, oltre alla intergale delle cantate, ha successivamente realizzato delle incisioni di altre opere di Bach (come la \"Passione di San Giovanni\"), di Wolfgang Amadeus Mozart e di Johannes Brahms . Pregevole un disco dedicato alla musica spagnola intitolato \"Pilgrimage tour to Santiago de Compostela\", con musiche del periodo medievale e rinascimentale.\nSin dalla sua creazione l'etichetta ha pubblicato dischi solo dei gruppi diretti da John Eliot Gardiner: gli English Baroque Soloists, il Monteverdi Choir e l'Orchestre R\u00e9volutionnaire et Romantique"}
{"id": "1554248", "revid": "38120", "url": "https://it.wikipedia.org/wiki?curid=1554248", "title": "Mobile Battleship Nadesico The Movie - Il Principe Delle Tenebre", "text": ""}
{"id": "1554250", "revid": "85709", "url": "https://it.wikipedia.org/wiki?curid=1554250", "title": "Duca d'Alvernia", "text": ""}
{"id": "1554255", "revid": "155136", "url": "https://it.wikipedia.org/wiki?curid=1554255", "title": "San Piero in Volta", "text": ""}
{"id": "1554258", "revid": "597500", "url": "https://it.wikipedia.org/wiki?curid=1554258", "title": "Albiola", "text": "Albiola (\"Aybolas\" nei documenti antichi, \"Eb\u00f2las\" in Costantino Porfirogenito) era un centro portuale della Laguna Veneta che sorgeva a sud dell'attuale San Pietro in Volta, in localit\u00e0 Portosecco. \nLe cronache riferiscono che Albiola, vista la posizione geografica ai margini dell'estuario, fu esposta ai devastanti attacchi di eserciti nemici: si citano la calata di Pipino dell'810, l'invasione degli Ungari dell'899, l'arrivo dei Genovesi durante la guerra di Chioggia del 1379.\nLe informazioni che si desumono dai documenti, in realt\u00e0, sono assai pi\u00f9 esigue. Difficile, anzitutto, individuare la collocazione precisa del centro a causa delle profonde mutazioni che nei secoli sub\u00ec il fragile ambiente lagunare. Si evince che il centro sorgeva sul breve e stretto litorale detto \"lido di Albiola\" o \"di Pastene\", presso la foce del \"Medoacus Minor\" che la divideva, a sud, dal \"lido di Pellestrina\". Resta inoltre da capire se Albiola si trovasse sulla riva sinistra o sulla riva destra del fiume. \nConfuse anche le notizie attorno alla localit\u00e0 di Pastene: non \u00e8 chiaro se questa vada identificata con la stessa Albiola o se ne costituisse un sobborgo, come il porto, o, ancora \u2013 ed \u00e8 l'ipotesi pi\u00f9 probabile \u2013 se si trattasse di un centro abitato distinto.\nAlbiola fin\u00ec poco pi\u00f9 tardi per decadere e scomparire definitivamente a causa dell'interramento del porto dovuto ai detriti trasportati dal Medoaco, da cui l'attuale toponimo Portosecco, attestato sin dal 1446."}
{"id": "1554260", "revid": "1543377", "url": "https://it.wikipedia.org/wiki?curid=1554260", "title": "Adolfo Nicol\u00e1s", "text": "Biografia.\nLa sua vita religiosa ha avuto inizio nel 1953, come novizio ad Aranjuez. I suoi studi sono proseguiti a Madrid e infine in Asia, specialmente a Tokyo, dove venne ordinato sacerdote all'et\u00e0 di 31 anni il 17 marzo 1967.\nNel 1968 torna a Roma, dove si ferma tre anni per studiare teologia presso la Pontificia Universit\u00e0 Gregoriana. Nel 1971 torna a Tokyo dove viene nominato professore di teologia sistematica presso la Sophia University. Nel 1978 si trasferisce nelle Filippine dove diventa Direttore dell'Istituto pastorale di Manila, carica che ricopre fino al 1984.\nTra il 1993 e il 1999 \u00e8 Superiore provinciale dei Gesuiti per il Giappone, mentre dal 2004 \u00e8 presidente della Conferenza dei Provinciali dell'Asia Orientale e Oceania. In qualit\u00e0 di \"Moderatore\", Padre Nicol\u00e1s ha svolto funzioni per il suo Ordine in svariate nazioni, tra cui l'Australia, Cina, Giappone, Corea, Micronesia, Myanmar e Timor Est.\nOltre alla sua lingua madre (spagnolo), P. Nicol\u00e1s parla il catalano, inglese, italiano, francese e il giapponese.\nPreposito generale della Compagnia di Ges\u00f9.\nAl secondo turno di votazioni della 35\u00aa Congregazione Generale (GC XXXV) della Compagnia di Ges\u00f9, Nicol\u00e1s \u00e8 stato eletto trentesimo Superiore Generale il 19 gennaio 2008, succedendo all'olandese P. Peter Hans Kolvenbach. Come da prassi, tale elezione \u00e8 stata subito comunicata a papa Benedetto XVI, che ha confermato la carica. Molti hanno sottolineato le somiglianze tra Padre Nicol\u00e1s e il precedente Preposito P. Pedro Arrupe, anch'egli missionario in Giappone; Nicol\u00e1s ha descritto Arrupe, che aveva avuto come Padre Provinciale, quale \"grande missionario, eroe nazionale, uomo di fuoco\". Padre Nicol\u00e1s \u00e8 stato eletto alla guida di una congregazione composta da 18\u00a0500 gesuiti.\nRistrutturazione della Curia Generalizia.\nNel marzo 2011, P. Nicol\u00e1s ha inviato un comunicato globale per la revisione della Curia Generalizia e relativa ristrutturazione delle Segreterie, ivi compresa la creazione di nuove posizioni e di una commissione.\nCredenze e valori.\nOpera missionaria.\nP. Nicol\u00e1s ha affermato: \"L'Asia ha ancora molto da offrire alla Chiesa, a tutta la Chiesa, ma noi non l'abbiamo ancora fatto. Forse non siamo stati abbastanza coraggiosi, oppure non abbiamo corso i rischi che dovevamo correre\". In un articolo su Padre Adolfo Nicol\u00e1s, il giornalista Michael McVeigh ha scritto che P. Nicol\u00e1s ha avuto modo di esprimere la sua deprecazione per quei missionari che danno pi\u00f9 importanza all'insegnamento e imposizione dell'ortodossia, piuttosto che aprirsi ad un'esperienza culturale con le popolazioni locali, e ha asserito, \"Coloro che si inseriscono nelle vite della gente, iniziano ad esaminare la propria situazione molto seriamente, poich\u00e9 vengono a contatto con l'umanit\u00e0 genuina della gente semplice e si rendono conto che tale umanit\u00e0 genuina trova una profondit\u00e0 di umilt\u00e0, onest\u00e0, e bont\u00e0, che non proviene dalle nostre risorse.\"\nNell'omelia della messa celebrata dopo la sua elezione a Superiore Generale, Nicol\u00e1s ha sottolineato il servizio, basato sulla lettura delle Scritture di quel giorno, sulle parole di Sant'Ignazio di Loyola, e sull'insegnamento di papa Benedetto XVI che Dio \u00e8 amore. Ha affermato: \"Pi\u00f9 diventiamo servitori, pi\u00f9 piacere ha Dio\". Soffermandosi ulteriormente sui passi biblici e dopo aver citato un aneddoto sull'esperienza coi poveri dell'Asia, P. Nicol\u00e1s ha collegato la povert\u00e0 con l'avere Dio come unica fonte di sostentamento, sottolineando che la forza del gesuita non \u00e8 esteriore (nel potere, nei mass media, ecc.) n\u00e9 interiore (nella ricerca). \"I poveri hanno solo Dio nel quale trovar forza. Per noi, dunque, solo Dio \u00e8 la nostra forza.\"\nNicol\u00e1s ha inoltre sviluppato le seguenti idee: il messaggio dei gesuiti \u00e8 un \"messaggio di salvezza\" e la possibilit\u00e0 di discernere il tipo di salvezza che le persone si aspettano oggi. \"Ci sono molti che sperano in una salvezza,\" dice Padre Adolfo Nicol\u00e1s, \"molti che dobbiamo ancora capire. Aprirci a questa realt\u00e0 \u00e8 la nostra sfida, la chiamata del momento attuale\".\nObbedienza a Roma.\nDopo aver ricevuto un messaggio da papa Benedetto XVI che richiedeva alla Compagnia di Ges\u00f9 di confermare la propria fedelt\u00e0 al \"magisterium\" e alla Santa Sede, la Congregazione presieduta da P. Nicol\u00e1s ha risposto: \"La Compagnia di Ges\u00f9 \u00e8 nata dentro la Chiesa, viviamo nella Chiesa, siamo stati approvati dalla Chiesa e serviamo la Chiesa. Questa \u00e8 la nostra vocazione... [Unit\u00e0 col papa] \u00e8 il simbolo della nostra unione con Cristo. \u00c8 inoltre la garanzia che la nostra missione non sia una 'piccola missione', un progetto solo dei gesuiti, ma la missione della Chiesa stessa.\"\nTeologia della liberazione.\nIn un'intervista del novembre 2008 sul giornale \"El Periodico\", Nicol\u00e1s ha descritto la teologia della liberazione come una \"risposta coraggiosa e creativa ad una situazione insostenibile di ingiustizie nell'America latina.\" Questa affermazione ha suscitato controversie, poich\u00e9 alcune forme di teologia della liberazione sono state denunciate da papa Giovanni Paolo II e da papa Benedetto XVI, quando quest'ultimo era ancora Prefetto della Congregazione per la Dottrina della Fede. Comunque, il Preposito Generale ha anche aggiunto: \"Come per qualsiasi teologia, anche la teologia della liberazione deve maturare negli anni. \u00c8 un peccato che non le sia stato dato un voto di fiducia e che presto le sue ali le vengano tagliate prima che abbia imparato a volare. Ha bisogno di pi\u00f9 tempo\"."}
{"id": "1554262", "revid": "47767", "url": "https://it.wikipedia.org/wiki?curid=1554262", "title": "Kru\u0161evo (Obrovac)", "text": ""}
{"id": "1554263", "revid": "123825266", "url": "https://it.wikipedia.org/wiki?curid=1554263", "title": "Kip laotiano", "text": "Il kip (laotiano: \u0e81\u0eb5\u0e9a) \u00e8 la valuta del Laos dal 1952. Il codice ISO 4217 \u00e8 LAK ed \u00e8 normalmente scritto come o N. Un \"kip\" \u00e8 suddiviso in 100 \"att\" (\u0ead\u0eb1\u0e94).Nel gioco Far Cry 4 il simbolo del kip \u00e8 usato per indicare le rupie.\nKip del Laos libero.\nNel 1945-1946 il governo del Lao Issara, che aveva proclamato un'effimera repubblica, emise una serie di biglietti nei tagli da 10, 20 e 50 att e da 10 kip prima che le autorit\u00e0 francesi riprendessero il controllo della regione.\nKip reale.\nIl kip fu reintrodotto nel 1952, sostituendo la Piastra dell'Indocina francese alla pari. Il kip (che veniva chiamato anche \"piastra\" in francese) era suddivisa in 100 att (Lao) o \"cent\" (francese).\nMonete.\nFurono emesse monete con i valori di 10, 20 e 50 att (o cent) con la legenda in francese e laotiano. Furono tutte coniate in alluminio e avevano un foro al centro, come le monete del w\u00e9n cinese. L'unico anno di emissione \u00e8 stato il 1952.\nBanconote.\nNel 1953 la sezione laotiana dell'\"Institut d'Emission des Etats du Cambodge, du Laos et du Vietnam\" emise delle banconote con la doppia denominazione in piastre e in kip. Contemporaneamente le altre sezioni emisero banconote simili con il riel in Cambogia e il \u0111\u1ed3ng nel Vietnam del Sud. Furono stampate banconote da 1, 5, 10 e 100 kip/piastre.\nDal 1957 il governo emise banconote con la denominazione esclusivamente in kip. I tagli furono da 1, 5, 10, 20, 50, 100 e 500 kip. Nel 1963 furono aggiunte le banconote da 200 e 1000 kip, seguite da quella da 5000 kip nel 1975. Tutti i biglietti furono stampati in Francia.\nPathet Lao kip.\nIl \"kip\" del Pathet Lao fu introdotto poco prima del 1976 nelle aree che erano sotto il controllo del Pathet Lao. Furono emesse banconote con i tagli da 10, 20, 50, 100, 200 e 500 kip. I biglietti furono stampati in Cina.\nNel 1976, dopo l'istituzione della repubblica, il \"kip\" del Pathet Lao rimpiazz\u00f2 ufficialmente il \"kip\" reale e il cambio fu fissato a 1 \"kip\" del Pathet Lao per 20 \"kip\" reali.\nKip della RPD del Laos.\nNel 1979 ebbe luogo una riforma monetaria che sostitu\u00ec il vecchio kip con uno nuovo con un tasso di 100 vecchi (Pathet Lao) kip per uno nuovo.\nMonete.\nFurono emesse monete datate 1980 con valori da 10, 20 e 50 att. Tuttavia a causa di una inflazione cronica attualmente non ci sono monete in circolazione nel Laos.\nBanconote.\nNel 1979 sono state introdotte banconote con i tagli da 1, 5, 10, 20, 50 e 100 kip. Il taglio da 500 kip \u00e8 stato aggiunto nel 1988, seguito da quello da 1000 kip nel 1992, da 2000 e 5000 kip nel 1997, da 10\u00a0000 e 20\u00a0000 kip nel 2002 e da 50\u00a0000 kip il 17 gennaio, 2006 (anche se datato 2004)."}
{"id": "1554264", "revid": "85709", "url": "https://it.wikipedia.org/wiki?curid=1554264", "title": "Delfino d'Alvernia", "text": ""}
{"id": "1554265", "revid": "194688", "url": "https://it.wikipedia.org/wiki?curid=1554265", "title": "Full circle (the doors)", "text": ""}
{"id": "1554267", "revid": "123954271", "url": "https://it.wikipedia.org/wiki?curid=1554267", "title": "Acido ipobromoso", "text": "L'acido ipobromoso \u00e8 un acido debole e instabile, con formula chimica HBrO. Esso si trova solo in soluzione ed ha propriet\u00e0 chimiche e fisiche molto simili a quelle dell'Acido ipocloroso. \nIn soluzione acquosa, L'acido ipobromoso si decompone parzialmente nell'anione ipobromito BrO\u2212 e nel catione H+. I sali dell'acido ipobromoso sono chiamati ipobromiti. Come l'acido, questi sali sono instabili e quando evaporano o bollono, vanno incontro a una reazione di disproporzione, cedendo i rispettivi sali bromati e bromuri.\nQuando il bromo puro viene messo in acqua, forma acido ipobromoso e acido bromidrico (HBr):\nHBrO \u00e8 usato come sbiancante, ossidante, deodorante e come disinfettante, grazie alla sua abilit\u00e0 di uccidere le cellule di alcuni patogeni. Il composto \u00e8 generato nei vertebrati a sangue caldo, specialmente dagli eosinofili, \u00e8 prodotto dalla perossidasi degli eosinofili, un enzima che preferenzialmente usa i bromuri. I bromuri sono anche usati nelle vasche idromassaggio come agenti germicidi, usando l'agente ossidante per produrre ipobromiti in modo simile alla perossidasi degli eosinofili.\n\u00c8 molto efficace quando usato con il suo simile, l'Acido ipocloroso."}
{"id": "1554268", "revid": "1776051", "url": "https://it.wikipedia.org/wiki?curid=1554268", "title": "Dreams of Endless War", "text": "Dreams of Endless War \u00e8 l'album d'esordio della band melodic death metal Norther.\nLa versione giapponese dell'album contiene la bonus track \"Youth Gone Wild\", cover degli Skid Row."}
{"id": "1554273", "revid": "721282", "url": "https://it.wikipedia.org/wiki?curid=1554273", "title": "Chack'n Pop", "text": " \u00e8 un platform arcade prodotto e pubblicato dalla Taito nel 1984, ed \u00e8 considerato un antenato di \"Bubble Bobble\" per il character design dei nemici che appare molto simile. Oltre a tale formato da sala ebbe la sua prima conversione per il Famicom, e poi sul sistema di home computer Sharp MZ. A partire da agosto 1984, Taito rese disponibile in Giappone nuove sue conversioni per MSX e Sharp X1, per i NEC PC-6001 e PC-8801, e per il Sega SG-1000 solo a settembre 1985.\nRecentemente quelle per PlayStation 2, Xbox, PC e PlayStation Portable sono state pubblicate relativamente al territorio giapponese grazie a due raccolte: \"Taito Legends 2\" (PS2, PC ed Xbox) e \"Taito Legends Power-Up\" (PSP), ambedue nel 2006.\nModalit\u00e0 di gioco.\nNei tredici livelli di cui il titolo si compone, il giocatore controlla e muove una piccola creatura gialla con i piedini magenta allungabili, di nome appunto Chack'n, all'interno di labirinti a schermata singola. L'obiettivo principale \u00e8 quello di liberare i cuori rubati suoi e della sua fidanzata (Miss Chack'n), rinchiusi dentro a delle gabbie dai Beluga (Monsta), per poi fuggirne al di fuori.\nChack'n pu\u00f2 camminare sui pavimenti o sui soffitti ma non sulle pareti, pu\u00f2 anche nuotare, ed \u00e8 inoltre capace di gettare granate che, dopo brevi secondi, esplodono in una nube di fumo. Quest'arma viene impiegata per sconfiggere gli infestanti Beluga e a rompere le loro uova prima che si schiudano, pi\u00f9 per distruggere le gabbie e le pareti fragili. Si pu\u00f2 anche perdere una vita se per errore si viene investiti dalla stessa nube.\nQuando si eliminano contemporaneamente fino a cinque Beluga, questi rilasciano della frutta, le quali fanno ottenere la maggior parte di esse dei punteggi casuali; due mele hanno differenti caratteristiche, ossia che la gialla d\u00e0 una vita extra, mentre la verde fa rallentare Chack'n. Allo stesso modo si ottiene a volte il power-up dell'invincibilit\u00e0 (un cuore lampeggiante con la sagoma di Chack'n), nel quale lui temporaneamente diventa Super Chack'n e li attacca toccandoli. Ogni schema di gioco di \"Chack'n Pop\" ha a disposizione un limite di tempo massimo che, invece del tradizionale conto alla rovescia, \u00e8 segnalato da uno Stoner (Mighta) che sulla parte alta dello schermo spinge il masso, e la cui scadenza viene rappresentata dall'uscita bloccata da tale. Assieme ai Beluga gli Stoner saranno ripresi nella saga di \"Bubble Bobble\" come nemici frequenti.\nInfine, completando la prima serie di livelli progressivamente si passer\u00e0 alle medesime successive ma con crescente difficolt\u00e0, dovuta all'aumento di numero dei Beluga presenti pi\u00f9 alla loro aggressivit\u00e0.\nCamei.\nBench\u00e9 \"Chack'n Pop\" non abbia avuto un grande successo sono numerosi i suoi camei in altre future produzioni Taito:"}
