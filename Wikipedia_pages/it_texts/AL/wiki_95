{"id": "1583259", "revid": "1543377", "url": "https://it.wikipedia.org/wiki?curid=1583259", "title": "Incantations", "text": "Incantations \u00e8 il quarto album in studio del musicista britannico Mike Oldfield, pubblicato nel 1978.\nDescrizione.\nComposizione.\nMike Oldfield arriva alla composizione e registrazione di \"Incantations\" due anni dopo \"Ommadawn\", durante i quali era stato pubblicato solamente il cofanetto antologico \"Boxed\", comprendente i tre precedenti album e una raccolta di brani inediti o usciti solamente su singolo, \"Collaborations\", poi pubblicato anche come album a s\u00e9 stante. In questo periodo Oldfield intraprese la controversa terapia denominata Exegesis, un seminario che, attraverso tecniche piuttosto restrittive, permetteva di affrontare le proprie paure e migliorare la propria personalit\u00e0, attuando una sorta di \"rinascita\".\n\"Incantations\" continua le strutture dei tre album precedenti, che avevano reso Oldfield celebre. L'opera \u00e8 composta da quattro suite minimaliste, caratterizzate da linee melodiche suonate da piccoli gruppi di strumenti che si susseguono fra di loro. \nL'album fa un uso molto massiccio del circolo delle quinte, come accompagnamento a molte delle melodie, e di tempi dispari. Poich\u00e9 questa struttura musicale richiede che ogni idea debba essere modulata tramite dodici tasti, prima che il successivo venga introdotto, \u00e8 necessario pi\u00f9 tempo per sviluppare ogni idea, in modo che ciascuna sezione si sviluppi pi\u00f9 lentamente rispetto alle solite opere di Mike Oldfield.\nIn questo lavoro Mike Oldfield si rif\u00e0 alle tradizioni musicali dei nativi americani, includendo degli estratti del poema \"The Song of Hiawatha\" di Henry Wadsworth Longfellow e della pi\u00e9ce teatrale \"Cynthia's Revels\" di Ben Jonson. Vi \u00e8 altrettanto forte la tematica della mitologia romana, in particolare riferimenti alla dea Diana Luna.\nTesti.\nIn \"Incantantions\" i testi assumono una maggiore importanza e una maggiore rilevanza rispetto a quelli usati nei precedenti lavori, \"Hergest Ridge\" e \"Ommadawn\", in cui non avevano particolare peso o erano solamente una serie di frasi \"nonsense\" in irlandese, come nel secondo dei due album citati. Nonostante trattino differenti temi, i testi di \"Incantations\" sembrano essere legati da temi comuni, in particolare quello della divinit\u00e0 lunare.\n\"Incantantions \" si apre con un omaggio alla religione romana, nella strofa cantata dal Queens College Girls Choir nel brano \"Incantantions (Part One)\", dove il coro ripete ossessivamente \"Diana, Luna, Lucina\" numerose volte, chiudendo questa sorta di mantra con \"Lumen\", formando una invocazione alla divinit\u00e0 greco-romana parte della trinit\u00e0 Diana-Luna-Ecate, unendovi gli attributi \"Lucina\" (\"dea della luce\", epiteto attribuito sia a Diana che a Ecate) e \"Lumen\" (\"luce\" ma anche \"splendore\" e \"lucentezza\").\nNel brano \"Incantations (Part Two)\" Maddy Prior canta due estratti (\"Hiawatha's Departure\" e \"The Son of the Evening Star\") del poema \"The Song of Hiawatha\" di Henry Wadsworth Longfellow, dedicato nel 1855 al capo Mohawk Hiawatha. Tali estratti sono per\u00f2 in parte alterati da Mike Oldfield, in particolare il finale del secondo, dove vengono rimosse tre strofe. \"The Song of Hiawatha\" non sembra aver nulla in comune con le altre due parti del testo, che fanno riferimento alla dea Luna, ma nella terza parte del poema, \"Hiawatha's Childhood\", si parla della madre di Hiawatha, Nakomis, come della \"figlia della Luna\", e si fa riferimento alla Luna come colei che si \u00e8 presa cura del capo Mohawk dopo la dipartita di quest'ultima.\nNel brano \"Incantantions (Part Four)\", infine, sempre Maddy Prior, intona un canto estratto da \"Cynthia's Revels\", lavoro teatrale scritto alla fine del XVI secolo dal drammaturgo elisabettiano Ben Jonson, poi rappresentato tra il 1600 e il 1601 al Blackfriars Theatre. Si tratta pi\u00f9 precisamente del brano \"The Hymn\", dall'Atto V, Scena VI, rivolto a Cynthia, dea della Luna e della caccia. Il brano, anch'esso parzialmente alterato da Mike Oldfield, fa riferimento alla leggenda di Diana e Atteone: quest'ultimo, stanco della caccia, si rifugia casualmente in una grotta in cui Diana e le sue compagne stanno facendo il bagno; la dea, accortasi della sua presenza, adirata, lo trasforma in un cervo. Questo brano si riaggancia e chiude la tematica della mitologia romana, pi\u00f9 precisamente della figura di Diana-Luna-Ecate, introdotta con la prima parte del lavoro di Mike Oldfield.\nRegistrazione.\n\"Incantations\" \u00e8 stato registrato tra il dicembre 1977 e il settembre 1978 nel Througham Slad Manor, la casa acquistata da Oldfield nel 1976 dopo il completamento di \"Ommadawn\", in cui vi installa uno studio di registrazione che possa ospitare una piccola orchestra con l'intento di incidere un disco suonato da un ensamble di strumenti. Nella registrazione Oldfield ha coinvolto numerosi artisti, compresi la sorella Sally, che presta la voce, e il fratello Terry, al flauto. Altri ospiti sono: la cantante Maddy Prior degli Steeleye Span, voce principale che canta i testi di Longfellow e Jonson; i Jabula alle percussioni africane; l'ex-Gong Pierre Moerlen al vibrafono; il The Queens College Girls Choir.\nPubblicazione.\nL'album \u00e8 stato pubblicato nel 1978 dalla Virgin Records in doppio LP e musicassetta. L'album \u00e8 stato ristampato numerose volte in varie edizioni. Nel 1985 \u00e8 stato ristampato in formato CD, le cui prime edizioni riportano la traccia \"Incantations (Part Three)\" accorciata da 16:59 a 13:49 minuti, a causa della minore capacit\u00e0 del supporto audio standard (CD-DA, 74:33 minuti). Le ristampe pi\u00f9 moderne, per le quali \u00e8 stato utilizzato invece il supporto esteso (CD-XA, 80:00 minuti), contengono il brano in versione integrale.\nLa copertina \u00e8 ancora una volta opera di Trevor Key. La spiaggia ritratta nella foto \u00e8 Cala Pregonda, a Minorca, luogo che aveva affascinato Oldfield e in cui un suo amico aveva una casa.\nAccoglienza.\nL'album esce nel 1978, durante l'esplosione del fenomeno del punk e all'inizio della new wave, in cui il pubblico era orientato a un tipo di rock pi\u00f9 semplice e immediato, a causa della sua complessit\u00e0 e durata, viene cos\u00ec denigrato dai pi\u00f9 ed etichettato come un'opera conservatrice, ottenendo un successo nettamente inferiore rispetto agli altri lavori di Mike Oldfield. Per questo motivo per il successivo album \"Platinum\", Mike Oldfield sceglier\u00e0 di non avventurarsi pi\u00f9 in un lunghe composizioni strumentali, limitandosi a inserire una suite sul lato A del disco e brevi brani sul lato B, formula che utilizzer\u00e0 in seguito per altri lavori durante tutti gli anni ottanta.\nAttualmente alcuni critici, pur considerandolo un ottimo lavoro, lo definiscono un album troppo lungo che in alcune parti finisce per stancare, mentre per altri \u00e8 un disco \"solenne, imponente e monumentale\", \"un vero viaggio all'interno delle emozioni umane e della musicalit\u00e0 pi\u00f9 pura\", in grado di mantenere vivo il rock progressivo, che in quegli anni era ormai un genere in forte declino.\nAltre versioni.\nL'intera suite \"Incantantions\" \u00e8 stata eseguita dal vivo nel doppio album successivo \"Exposed\" del 1979. In questa esecuzione, la composizione viene ridotta dai 72:44 dell'album originale ai 47:21, cos\u00ec da coprire le due facce del primo LP, nell'edizione in vinile, del primo CD o della prima facciata della musicassetta. \nInsieme ad alcuni altri pezzi musicali di Oldfield, una versione diversa di \"Incantantions (Part Four)\" \u00e8 stata utilizzata per la colonna sonora del film di Tony Palmer, \"The Space Movie\".\nStrumentazione.\nDurante le registrazioni \u00e8 stata impiegata la presente strumentazione:"}
{"id": "1583260", "revid": "177744", "url": "https://it.wikipedia.org/wiki?curid=1583260", "title": "Bongianni degli Amidei", "text": "Probabilmente figlio del console \"civitatis\" fiorentino Amideus, che ricopriva tale carica nell'anno 1174 . Nel 1182 messer Bongioanni Bongianni fu nominato anch'egli console \"civitatis\" a Firenze.\nSi sa assai poco di questo periodo della storia fiorentina cosiddetto \"consolare\" si conoscono pochi nomi di consoli (la carica consolare era la massima carica comunale) quindi le nomine di questi due Amidei collocano la famiglia tra le principali della citt\u00e0 di Firenze in quel periodo.\nGli Amidei avevano tutte le loro propriet\u00e0 nei pressi di Firenze, come il castello di Mugnana.\nEbbe come figlio Amedeo degli Amidei.\nBongiani \u00e8 ricordato nella cronaca dello scrittore Brunetto Latini: \u00abAnno Mclxxxij. I Fiorentini presero per forza Montegrossoli; ed in Firenze fue grandissimo caro, che allo staio del grano valse soldi viij. A questo tempo era consolo di Firenze messer Bongianni Amidei e messer Uberto Infangati.\u00bb "}
{"id": "1583261", "revid": "1360634", "url": "https://it.wikipedia.org/wiki?curid=1583261", "title": "Mimmo Franzinelli", "text": "Biografia.\nLaureatosi in Scienze Politiche (indirizzo storico) a Padova nel 1979, ha insegnato per diversi anni alla scuola media, per poi dedicarsi alla ricerca storica e alla pubblicazione di diversi libri (dal 2000, quasi uno all'anno).\nResidente in Valle Camonica, \u00e8 soprattutto studioso del periodo fascista.\nNel 1991 riceve il 2\u00ba Premio Acqui storia per l'opera \"Il riarmo dello spirito\", nel 2000 \u00e8 insignito del Premio Viareggio per il volume \"I tentacoli dell'Ovra\".\nIl 5 dicembre 2002 gli viene conferito l'11\u00ba Premio internazionale \"Ignazio Silone\".\nNel 2003 ottiene il Premio Benedetto Croce per il libro \"Squadristi\", nel 2006 il Premio Basilicata per\" L'amnistia Togliatti\" e nel 2009 il Premio citt\u00e0 di Saluzzo \"Walter Botto - Enrico Rossi\" per \"La sottile linea nera\".\nFa parte del consiglio d'amministrazione della Fondazione \"Ernesto Rossi - Gaetano Salvemini\" di Firenze e del Circolo culturale \"Guglielmo Ghislandi\" di Breno.\n\u00c8 coinvolto nel progetto di ricerca internazionale \"Occupation in Europe: The Impact of National Socialist and Fascist Rule 1938-1950\", promosso dall'\"European Science Foundation\" di Amsterdam e dalla \"Technische Universit\u00e4t\" di Berlino.\n\u00c8 insegnante all'istituto Meneghini di Edolo."}
{"id": "1583264", "revid": "287204", "url": "https://it.wikipedia.org/wiki?curid=1583264", "title": "Elizabeth Pena", "text": ""}
{"id": "1583265", "revid": "697352", "url": "https://it.wikipedia.org/wiki?curid=1583265", "title": "Euforia", "text": " \nSi definisce euforia uno stato di benessere psicofisico caratterizzato da entusiasmo ed eccitazione.\nEtimologia.\nLa parola euforia deriva dal termine greco \"\u03b5\u1f50\u03c6\u03bf\u03c1\u03af\u03b1\" il cui significato nasce dall'unione di \"\u00eau\" (\"bene\") e di \"ph\u00e9ro\" (\"io porto\") nel senso compiuto di \"portare abbondanza, fertilit\u00e0\".\nEziologia.\nLo stato euforico pu\u00f2 derivare da situazioni patologiche o da assunzione di alcol o droghe o essere presente in persone sane con carattere positivo ed ottimista oppure a causa di eventi positivi e gratificanti coinvolgenti.\nL'interpretazione psicoanalitica rintraccia le cause dell'euforia in uno stato di ribellione liberatoria da parte dell'\"Io\" nei confronti dell'oppressione del \"Super Io\".\nL'interpretazione psichiatrica descrive alcuni tipi di schizofrenia caratterizzati da dissonanza emotiva nella quale compaiono alternanze di stati depressivi ed euforici.\nSintomatologia.\nTalvolta, la condizione euforica, si manifesta con l'aggiunta di eccitamenti psicomotori e, nel caso la reazione emotiva si riveli esagerata rispetto agli elementi della realt\u00e0, assume connotati patologici, come la Meningoencefalite amebica primaria.\nEuforia nella letteratura.\nTra i tanti autori che si sono occupati di euforia, il saggista e romanziere Pascal Bruckner nel 2000 scrisse il libro \"L'euforia perpetua\", nel quale focalizza la sua attenzione sulla ideologia euforica, che tende a rinnegare il disagio e il dolore, perseguendo, invece il \"dovere di essere felici\" a tutti i costi, tramite l'imposizione del \"culto della felicit\u00e0\".\nSecondo l'opinione dell'autore, la secolarizzazione, la laicizzazione del senso e dei valori della vita, il trionfo della vita profana, hanno imposto una nuova visione della felicit\u00e0 nello stesso periodo in cui l'ordine borghese imponeva il nuovo regime temporale basato sulla banalit\u00e0, sulla volgarit\u00e0 e sulla piattezza.\nBruckner ravvisa nella ricerca dell'euforia perpetua, una nuova droga, che viene assunta tramite \"strumenti culturali\" quali i valori moderni e i significati del \"Bene supremo\", come per esempio la salute, la ricchezza, il corpo, il comfort, il benessere, ecc."}
{"id": "1583266", "revid": "253269", "url": "https://it.wikipedia.org/wiki?curid=1583266", "title": "Mark Addy", "text": "Biografia.\nHa studiato alla Royal Academy of Dramatic Art con l'attore Sean Bean, con cui ha un rapporto di grande amicizia.\nCarriera.\nHa interpretato il ruolo di Bill Miller nella sitcom \"Still Standing\" ed appare nel ruolo del detective Boyle nella seconda serie di \"Sbirri da sballo\". \u00c8 co-protagonista ne \"Il destino di un cavaliere\" (2001), nel ruolo di Roland. Ha avuto un ruolo di co-protagonista nel film \"Full Monty - Squattrinati organizzati\" (1997), ha interpretato Fred Flintstone in \"I Flintstones in Viva Rock Vegas\" (2001) e David Philby in \"The Time Machine\" (2002).\nNel 2010 interpreta Fra Tuck nel film \"Robin Hood\" di Ridley Scott. Nel 2011 l'attore interpreta re Robert Baratheon nella serie televisiva \"Il Trono di Spade\".\nVita privata.\nMark Addy \u00e8 sposato con Kelly Johnson dal 1996 e ha tre figli, Ruby (nato nel 2000), Charlie (nel 2003) e Oscar (nato nel 2005); vive nel villaggio di Upper Poppleton, nel nord ovest della citt\u00e0 di York.\nDoppiatori italiani.\nNelle versioni in italiano dei suoi film, Addy \u00e8 stato doppiato da:\nDa doppiatore \u00e8 stato sostituito da:"}
{"id": "1583267", "revid": "228587", "url": "https://it.wikipedia.org/wiki?curid=1583267", "title": "Leandro Bisiach", "text": "Biografia.\nQuando era un apprendista violinista, costru\u00ec da solo il suo primo violino e ricevette un compenso per questo. Cos\u00ec nel 1886 decise di diventare liutaio e si trasfer\u00ec a Milano per lavorare con la famiglia Antoniazzi. Con loro costitu\u00ec un sodalizio di grande importanza, mettendo a buon frutto le proprie capacit\u00e0 artistiche e manageriali.\nDopo aver spostato il proprio laboratorio in diversi locali, si ritir\u00f2 nella propria villa a Venegono Superiore (VA) lasciando i figli a continuare l'attivit\u00e0 a Milano.\nBisiach fu una figura di rilievo nel commercio di violini antichi, ma soprattutto ebbe il merito di creare una generazione di grandi liutai.\nIl suo laboratorio \u00e8 stato tra i pi\u00f9 importanti nell'Italia del periodo. Accanto a Leandro Bisiach stesso, lavorarono nel suo laboratorio i seguenti liutai:\nRiccardo Antoniazzi, Romeo Antoniazzi, Gaetano Sgarabotto, Giuseppe Ornati, Ferdinando Garimberti, Igino Sderci, Sesto Rocchi, Cipriano Briani, Camillo Mandelli, Ferruccio Varagnolo, Camillo Colombo, Vincenzo Cavani, Pietro Paravicini, Alberto Moglie, Andrea Bisiach, Carlo Bisiach, Pietro Borghi, Mirco Tarasconi, Leandro Bisiach Jr., Giacomo Bisiach, Iginio Siega e Carlo Ferrario.\nStrumenti.\nBisiach \u00e8 stato autore di restauri e ricostruzioni di antichi strumenti, nonch\u00e9 di moderne sperimentazioni. In questo senso, un lavoro di grande importanza \u00e8 stato il restauro di una \"violetta piccola\" di Zuan Maria della Corna, risalente ad inizio Cinquecento. Ha costruito una viola d'amore, commissionatagli da Puccini per la prima della Madama Butterfly. Lo stesso Puccini ha scritto una lettera di ringraziamento a Bisiach, complimentandosi per l'ottima resa dello strumento. Tra il 1900 e il 1903 ha realizzato il quartetto d'amore, un quartetto d'archi munito di corde di risonanza analoghe a quelle della viola d'amore. Nel 1914 ha costruito, su commissione di Tito II Ricordi, una viola pomposa d'amore a cinque corde, con altre cinque corde di risonanza sotto la tastiera. Lo strumento \u00e8 stato scelto personalmente da Riccardo Zandonai per essere impiegato nella Francesca da Rimini. Ha inoltre costruito una , per il \"Nerone\" di Arrigo Boito, conservata al Museo del Teatro alla Scala, a Milano.\nRiconoscimenti.\nEgli ricevette vari premi e riconoscimenti alle Esposizioni Mondiali di Londra del 1895, di Atlanta del 1895-1896, di Torino del 1898, di Parigi del 1900, di Milano del 1906 e di Bruxelles del 1910."}
{"id": "1583273", "revid": "729019", "url": "https://it.wikipedia.org/wiki?curid=1583273", "title": "Scoglio del Catalano", "text": "Lo scoglio del Catalano, (\"Su Cadelanu\" in lingua sarda, detto anche \"Il Saraceno\" in italiano, in spagnolo \"Escollo del Catal\u00e1n\", in catalano algherese \"Escoll del Catal\u00e0\").\nGeografia.\nLo scoglio fa parte dell'Area marina protetta Penisola del Sinis - Isola Mal di Ventre, dista 5,3 miglia nautiche (10 chilometri) dalla costa centro occidentale dell'isola madre, la Sardegna, e si trova a 5,9 miglia nautiche (11 chilometri) a sud ovest dell'isola di Mal di Ventre, possiede un diametro di appena 700 metri e un'area inferiore a un ettaro, e si trova in una delle due \"zone \"A\"\" di riserva integrale delimitate da appositi segnali all'interno del cui perimetro \u00e8 assolutamente vietata qualunque attivit\u00e0 compreso il transito. Lo scoglio \u00e8 da sempre disabitato, ma presenta sulla propria sommit\u00e0 i ruderi di un piccolo edificio di segnalazione.\nGeologia.\nNonostante si collochi nella medesima dorsale dell'isola di Mal di Ventre, lo scoglio del Catalano risulta il prodotto di una orogenesi assai pi\u00f9 recente, riferibile al Miocene. Da una visione aerea della formazione rocciosa risultano infatti evidenti, anche se parzialmente sommersi, i resti della cresta che costituiva la bocca di un cratere ormai spento. \u00c8 costituito quasi prevalentemente di roccia basaltica nera, da cui il caratteristico colore che lo rende visibile a molte miglia di distanza e anche in condizioni di visibilit\u00e0 non ottimale, facilmente confondibile con la sagoma di una imbarcazione mercantile.\nAmbiente naturale.\nLa sua superficie \u00e8 ricoperta in pi\u00f9 punti da uno strato di guano depositato da uccelli marini che qui nidificano e si nutrono di pesce delle acque che circondano lo scoglio (50 m. di profondit\u00e0).\nForse anche a causa del guano, oltre che della salsedine marina e dell'impetuoso vento di maestrale, la vegetazione spontanea sullo scoglio \u00e8 pressoch\u00e9 assente, limitata a qualche rara chenopodiacea e alla portulaca oleracea, che non tutti gli anni riescono a germogliare. Gli uccelli nidificanti sono solo il gabbiano reale e il marangone dal ciuffo, entrambi presenti con pochissime coppie. Nella stagione migratoria possono occasionalmente sostare specie diverse. Non sono presenti rettili terrestri e anche l'entomofauna \u00e8 poco rappresentata.\nNon \u00e8 raro avvistare nelle acque che lo circondano, tartarughe marine e cetacei; fino a pochi decenni or sono veniva segnalata la presenza della foca monaca, ormai rarissima nel mar Mediterraneo e scomparsa anche da Cala Gonone e da Tavolara. Il tratto di mare circostante il Catalano \u00e8 inoltre quello in cui, nel contesto sardo, \u00e8 pi\u00f9 facile osservare l'elusivo uccello delle tempeste, la cui nidificazione tuttavia non \u00e8 mai stata provata nella zona.\nAmministrativamente appartiene al comune di Cabras in provincia di Oristano.\nSull'isolotto non sono presenti costruzioni, fatta eccezione per i ruderi di un fanale automatico di supporto alla navigazione notturna, da diversi anni fuori uso. Deve il suo nome ai numerosi pescatori algheresi, di lingua catalana, che qui venivano a pescare aragoste e corallo e soggiornavano nella zona per lunghi periodi a bordo delle barche con base presso l'isola di Mal di Ventre.\nStoria e leggenda.\nCarlo De Mattia, scrittore di letteratura per giovani, assai noto negli anni cinquanta del secolo scorso, ambient\u00f2 un interessante lungo racconto, \"Due studenti in vacanza\" (edito dal 1940 in poi), proprio nell'isolotto del Catalano, narrando una complessa storia, attinta da leggende locali, ricca di misteri, rebus, colpi di scena e notizie sullo scoglio.\nIl suo vecchio nome era \"Il Saraceno\" (e in alcune mappe \u00e8 ancora definito cos\u00ec), dal nome del \"Pirata rosso\" Ben Hassan (dal colore degli abiti che indossava), al servizio del sultano del Marocco Moulay Ismail che, verso la met\u00e0 del Seicento, vi fece restaurare un castello che poi far\u00e0 esplodere e radere al suolo per nascondere le ricchezze accumulate in imprese illecite, la sua tomba e il segreto della sua doppia vita.\nIl piccolo ma sontuoso maniero era stato edificato nel Cinquecento dall\"'Hidalgo\" catalano Don Diego Hurtado de Gerona che era stato esiliato in Sardegna e, alla sua morte, fu trasmesso in eredit\u00e0 ad un'agiata famiglia di notabili di Oristano. L'attuale e pi\u00f9 diffusa denominazione dello scoglio - \"Il Catalano\" - deriverebbe proprio da lui.\nIl \"Pirata rosso\", al fine di godere da solo i tesori razziati, uccise i componenti della ciurma del suo temuto veliero \"Simoun\", trad\u00ec i voleri del sultano e, sotto falsa identit\u00e0, trov\u00f2 sicuro rifugio nell'isolotto solitario del golfo di Oristano, frequentato solo da pescatori. Si riteneva addirittura che il pirata in realt\u00e0 fosse un rinnegato calabrese di nome Salvatore Lazzaro.\nI protagonisti del racconto sono due cugini ventenni discendenti dal \"Pirata rosso\" che, dopo una serie di avventure, ritrovano il tesoro e il suo sepolcro. Le pagine sono altres\u00ec interessanti proprio per quelle particolareggiate informazioni, altrimenti dimenticate, che il De Mattia rintraccia e d\u00e0 sull'isolotto de \"Su Cadelanu\". Cadelano \u00e8, appunto, un cognome di origine aragonese, poco diffuso ma presente ancora oggi nel Campidano, appartenuto in origine a dei catalani, stabilitisi a Roma al seguito del papa Alessandro VI Borgia e giunti a Cagliari all'indomani della sua morte, nel 1503."}
{"id": "1583277", "revid": "287204", "url": "https://it.wikipedia.org/wiki?curid=1583277", "title": "Punta Lechaud", "text": "La Punta L\u00e9chaud (3.128\u00a0m s.l.m.) \u00e8 una montagna delle Alpi della Grande Sassi\u00e8re e del Rutor (Alpi Graie) che si trova lungo la linea di confine tra l'Italia (Valle d'Aosta) e la Francia (Savoia). Si trova a sud del col della Seigne (2.512\u00a0m) tra la valdostana val Veny e la savoiarda \"Valle dei Ghiacciai\".\nAscensione alla vetta.\n\u00c8 possibile salire sulla vetta partendo dal fondo del Vallone di La Thuile."}
{"id": "1583297", "revid": "1543377", "url": "https://it.wikipedia.org/wiki?curid=1583297", "title": "Capitalismo creativo", "text": "Il capitalismo creativo (\"creative capitalism\") \u00e8 un'espressione coniata da Bill Gates, fondatore di Microsoft, in occasione dell'edizione 2008 del Forum Economico Mondiale di Davos.\nPer \"capitalismo creativo\", Bill Gates intende un nuovo approccio che le aziende dovrebbero adottare per sfruttare tecnologie e prodotti non solo in base alla logica del profitto, ma anche per migliorare la qualit\u00e0 della vita dell'uomo e per portare sviluppo e benessere non solo nelle aree pi\u00f9 ricche del mondo, come \u00e8 avvenuto finora, ma anche nelle aree pi\u00f9 povere e svantaggiate del mondo."}
{"id": "1583299", "revid": "767487", "url": "https://it.wikipedia.org/wiki?curid=1583299", "title": "The Whispers", "text": "The Whispers sono un gruppo statunitense di musica R&amp;B/dance.\nStoria.\nSi sono formati nel 1963. I membri originali erano i gemelli, Scotty (Wallace) e Walter Scott, con Gordy Harmon, Marcus Hutson e Nicholas Caldwell. Nel 1973, Harmon fu sostituito da Leaveil Degree membro dei Friends of Distinction. La voce melodiosa di Scotty Scott \u00e8 comparsa di quasi tutti i brani \u00e8 stata comparata alla voce di Ronald Isley of The Isley Brothers.\nDal 2003 fanno parte della Vocal Group Hall of Fame."}
{"id": "1583301", "revid": "767487", "url": "https://it.wikipedia.org/wiki?curid=1583301", "title": "Ritratto di Gastone d'Orl\u00e9ans", "text": "Il Ritratto di Gastone d'Orl\u00e9ans \u00e8 un dipinto di Antoon van Dyck.\nVan Dyck dipinse questo ritratto nel 1634, quando il principe giunse con la madre Maria de' Medici nella citt\u00e0 di Anversa. Si trova oggi nelle collezioni del Mus\u00e9e Cond\u00e9 presso il castello di Chantilly.\nGastone.\nTerzo figlio maschio del re di Francia e di Navarra, Enrico IV, e di Maria de' Medici, fu cognato del re d'Inghilterra, Carlo I e del re di Spagna, Filippo IV. Egli ebbe dalla nascita al 1640 il titolo di duca d'Angi\u00f2, poi dal 1626 quelli di duca d'Orl\u00e9ans, duca du Chartres e di conte di Blois, dal 1627 quello di duca di Montpensier e Saint-Fargeau, dal 1630 quello di duca di Valois e dal 1646 quelli di duca d'Alen\u00e7on e barone di Amboise. Era chiamato Monsieur, poi Grand Monsieur in contrapposizione con Petit Monsieur, cio\u00e8 Filippo I di Borbone-Orl\u00e9ans (1640 \u2013 1701), suo nipote e fratello del re Luigi XIV.\nGastone era una persona colta e raffinata (fu collezionista appassionato di antiche statue e dipinti, di monete e rarit\u00e0) ma di volont\u00e0 debole e piuttosto volubile."}
{"id": "1583306", "revid": "1543377", "url": "https://it.wikipedia.org/wiki?curid=1583306", "title": "Film di James Bond", "text": "La serie di James Bond \u00e8 una serie cinematografica di spionaggio di produzione anglo-statunitense ispirata dai romanzi dello scrittore Ian Fleming.\nIl \"franchise\" \u00e8 il pi\u00f9 longevo tra quelli tuttora in attivit\u00e0 e vanta anche il record per essere l'unica tra le serie \"decennali\" ad aver avuto nella sua storia una continuit\u00e0 di uscita delle pellicole (infatti la pausa maggiore \u00e8 stata quella tra \"007 - Vendetta privata\" e \"GoldenEye\", che \u00e8 durata 6 anni).\nLa serie ufficiale \u00e8 prodotta dalla EON Productions ed \u00e8 composta da 25 pellicole, esistono tuttavia tre pellicole fuori serie prodotte da altre societ\u00e0.\nStoria.\n1954-1961: \"Climax!\" e i primi tentativi.\nIl primo tentativo di trasferire in pellicola la serie di libri di James Bond si ebbe nel 1954, con la realizzazione dell'episodio \"Casino Royale\" all'interno della serie antologica \"Climax!\" Nei panni del personaggio, trasformato in questo caso nell'agente della CIA \"Jimmy\" Bond, c'era l'attore americano Barry Nelson. L'episodio venne regolarmente trasmesso il 21 ottobre di quell'anno ottenendo un riscontro di audience in linea con gli altri episodi della serie. In seguito Fleming propose di realizzare una serie di 32 episodi basati sul personaggio di Bond, ma il progetto non and\u00f2 mai in porto.\nIan Fleming non si perse d'animo e propose al regista e produttore Alexander Korda di realizzare un adattamento da uno dei suoi romanzi di Bond, Fleming propose \"Vivi e lascia morire\" o \"Moonraker\", ma Korda si dimostr\u00f2 non interessato al progetto.\nNel 1956 il produttore Albert R. Broccoli espresse interesse per adattare i romanzi di Fleming, tuttavia il suo socio Irving Allen non fu d'accordo.\nIl 1\u00ba ottobre 1959 fu annunciato agli appassionati che Fleming avrebbe scritto una sceneggiatura per un film su Bond prodotto da Kevin McClory, alla stesura del copione avrebbe collaborato anche Jack Whittingham. Tuttavia anche stavolta il progetto non and\u00f2 in porto perch\u00e9 Alfred Hitchcock e Richard Burton (regista e interprete) abbandonarono il progetto, inoltre McClory non riusc\u00ec a mettere da parte il budget necessario facendo naufragare definitivamente il progetto.\nNel 1961, Broccoli, stavolta in collaborazione con Harry Saltzman compr\u00f2 i diritti su tutti i libri di Fleming (eccetto \"Casino Royale\"). I produttori ebbero molte difficolt\u00e0 a trovare uno studio cinematografico che accettasse la sfida, questo perch\u00e9 molti reputavano il film troppo \"inglese\" e troppo ardito nei contenuti erotici per un film d'azione: i produttori avevano infatti bisogno di 1 milione di dollari per realizzare l'opera, basandosi su \"Thunderball, operazione tuono\" o \"Licenza di uccidere\"; alla fine raggiunsero un accordo con la United Artists nel luglio dello stesso anno. I due fondarono quindi la EON Productions e cominciarono la produzione scegliendo \"Licenza di uccidere\".\n1962-1967: Sean Connery.\nFu indetto un concorso per \"trovare James Bond\": di tutti i partecipanti vennero selezionati sei finalisti che furono sottoposti a provino da Broccoli, Saltzman e Fleming. Il vincitore del concorso fu un modello ventottenne di nome Peter Anthony, che, secondo Broccoli, aveva delle qualit\u00e0 che lo rendevano simile a Gregory Peck. Anthony fu sottoposto ad alcune prove aggiuntive, ma si rivel\u00f2 completamente fuori ruolo e per questo venne escluso. Alla fine i produttori chiamarono uno dei sei esclusi, uno scozzese di nome Sean Connery che fu messo sotto contratto per cinque film, e in seguito per un altro ancora. Secondo alcune fonti, Connery fu suggerito a Saltzman dal suo amico Ben Fisz, Saltzman vide Connery in una delle sue poche precedenti interpretazioni e si convinse. Secondo altre fonti Broccoli fu il primo a vedere Connery in un altro precedente lavoro del 1959. Connery aveva un \"curriculum\" poco valido (anche per via della giovane et\u00e0) e aveva lavorato come lattaio, camionista, muratore e guardia del corpo prima di darsi al mondo dello spettacolo, partecipando come comparsa in \"South Pacific\" nel 1950.\nBroccoli e Fleming si trovavano bene con Connery, ma lo accettarono in pieno solo dopo il rifiuto di Richard Johnson, James Mason, Rex Harrison, David Niven, Trevor Howard, Patrick McGoohan e Cary Grant. Il ruolo del Dr. No fu assegnato a Joseph Wiseman, che aveva recitato in un ruolo simile in un episodio della serie \"Ai confini della realt\u00e0\", dopo che No\u00ebl Coward, Christopher Lee e Max von Sydow furono considerati per la parte. Per la parte della \"Bond girl\" fu scritturata Ursula Andress, sulla base di una fotografia che Terence Young mostr\u00f2 ai produttori. \"Agente 007 - Licenza di uccidere\" ebbe molto successo, ma ricevette recensioni contrastanti da parte della critica.\nPer il successivo \"A 007, dalla Russia con amore\" i produttori raddoppiarono il budget e girarono molte scene in Europa, con gran parte del \"cast\" del primo film, che torn\u00f2 anche nel \"sequel\". Il film \u00e8 il primo con un prologo prima dei titoli di testa, e anche il primo in cui compare il personaggio di Q, interpretato da qui in poi da Desmond Llewelyn. La scena finale del confronto tra Bond e Donald Grant (Robert Shaw) fu girata a bordo dell'Orient Express. Il film ebbe molto successo e qualche critica (che lo considerava solo un \"film fatto solo di calci\"), tuttavia Bosley Crowther raccomand\u00f2 i suoi lettori di \"non perderselo\" e fu citato anche dal presidente John F. Kennedy come uno dei suoi 10 film preferiti.\nPer \"Agente 007 - Missione Goldfinger\", Guy Hamilton sostitu\u00ec in regia Terence Young, conferendo un maggiore \"humour\" al personaggio di Bond. Per il ruolo importante di \"Pussy Galore\", Honor Blackman dovette abbandonare il ruolo in un telefilm. Per Auric Goldfinger fu preso in considerazione Theodore Bikel, ma alla fine il ruolo and\u00f2 a Gert Fr\u00f6be, un attore noto in Europa; inoltre la voce di Bikel aveva un forte accento e sarebbe stato necessario doppiarla. \"Goldfinger\" ebbe un enorme successo, infatti \u00e8 il film rimasto maggiormente impresso nella cultura popolare. La scena in cui Bond sta per essere tagliato in due con il laser e le celebri battute entrarono nell'immaginario collettivo:\n Si aspetta che io parli? No, mi aspetto che lei muoia La \"premi\u00e8re\" nel Regno Unito cre\u00f2 una piccola rissa per accaparrarsi i biglietti. In America stabil\u00ec il record del pi\u00f9 grosso incasso in breve tempo. Il film vinse anche il premio Oscar per i migliori effetti sonori. Ian Fleming mor\u00ec prima di riuscire a vedere l'opera finita.\nLa produzione del quarto film, \"Agente 007 - Thunderball (Operazione tuono)\", fu ritardata da dispute legali. Il film infatti doveva essere il primo della serie, ma l'autore della sceneggiatura, Kevin McClory, cit\u00f2 in giudizio Fleming perch\u00e9 questi aveva scritto un romanzo di Bond basato sulla sceneggiatura senza ottenerne il consenso. McClory vinse la causa per i diritti cinematografici e ottenne di coprodurre il film, tuttavia venne presto estromesso dalla produzione (e per questo anni dopo realizzer\u00e0 \"Agente 007 - Mai dire mai\"). Oltre a Connery, al film prese parte Claudine Auger, ex miss Francia, che batt\u00e9 la concorrenza delle pi\u00f9 quotate Raquel Welch, Julie Christie e Faye Dunaway e che fu scelta dai produttori per conquistare quote di pubblico sul mercato europeo. Per lo stesso motivo la parte dell'antagonista Emilio Largo venne affidata all'attore italiano Adolfo Celi.. Fu durante questo film che Connery incominci\u00f2 ad avere dei dubbi sul personaggio di 007, temendo di diventarne schiavo e di non riuscire pi\u00f9 a liberarsene. Il film ebbe un enorme successo planetario, incassando 141 milioni di dollari, corrispondenti a quasi un miliardo di dollari attuali, ed \u00e8 tuttora il film di Bond con il maggiore incasso (calcolando l'inflazione).\nNel quinto film, \"Agente 007 - Si vive solo due volte\", Bond per la prima volta si scontra con il suo arcinemico Ernst Stavro Blofeld (interpretato da Donald Pleasence). Il titolo deriva da un \"haiku\" scritto da Fleming nel libro da cui deriva il film, \"You only live twice/Once when you're born/And once when you look death in the face\". I film di Bond avevano riscosso un grande successo in Giappone e quando la \"troupe\" arriv\u00f2 sul posto ci furono diversi problemi dovuti al desiderio dei \"fan\" di conoscere i protagonisti. Connery, comunque, gi\u00e0 durante le riprese aveva deciso di abbandonare la serie e nella sua interpretazione \u00e8 ravvisabile un calo di entusiasmo rispetto al film precedente. \"Si vive solo due volte\" \u00e8 stato il primo film in cui gli scritti di Fleming sono stati pesantemente revisionati, cosa che nei film successivi dell'era di Roger Moore avverr\u00e0 sempre pi\u00f9 spesso, nonostante ci\u00f2 il film ebbe molto successo. Dopo l'uscita Connery annunci\u00f2 che non avrebbe pi\u00f9 interpretato il personaggio che lo aveva reso celebre, tuttavia i produttori non vollero abbandonare il \"franchise\" e optarono per un cambio di attore.\n1969: George Lazenby.\nIl modello australiano George Lazenby divent\u00f2 il nuovo 007 in \"Agente 007 - Al servizio segreto di Sua Maest\u00e0\" (1969). Timothy Dalton (anch'egli futuro James Bond negli anni ottanta) fu contattato per primo ma rifiut\u00f2, ritenendo di essere troppo giovane per la parte. Lazenby aveva un \"curriculum\" piuttosto esiguo all'epoca del film, realizzando come apice della sua carriera una celebre campagna pubblicitaria per una azienda produttrice di cioccolato. Nonostante la sua scarsa esperienza, il suo provino fu considerato molto soddisfacente dai produttori e dal regista e gli fu offerto un contratto per 7 film. Lazenby tuttavia (convinto dal suo agente che riteneva il personaggio di Bond prossimo al tramonto) accett\u00f2 un contratto per un solo film.\nIl film ebbe molto successo ma le recensioni su Lazenby furono subito negative, dovute soprattutto al paragone con il \"mostro sacro\" Connery (e in seguito con il simpatico Roger Moore).\n1971: il ritorno di Connery.\nIn seguito alle recensioni negative Lazenby non prese parte ad \"Agente 007 - Una cascata di diamanti\" nel 1971, i produttori scelsero di tornare a un intreccio narrativo simile a quello di \"Missione Goldfinger\" e per questo richiamarono il regista Guy Hamilton. Per il ruolo di Bond fu chiamato John Gavin, ma i produttori scelsero di tentare anche con Connery. L'ipotesi di John Gavin sfum\u00f2 immediatamente quando, dopo una trattativa abbastanza lunga, Connery cedette di fronte a delle condizioni contrattuali da record: 1,25 milioni di dollari pi\u00f9 il 12,5% degli incassi e un bonus di 145.000 dollari per ogni settimana di lavoro oltre la 18\u00aa.\nScrivere una trama era particolarmente difficile poich\u00e9 la serie di film si era discostata dai romanzi di Fleming. \"Al servizio segreto di sua maest\u00e0\" doveva essere realizzato prima di \"Si vive solo due volte\" perch\u00e9 in \"Si vive solo due volte\" Bond cercava di vendicare la morte della moglie avvenuta nel finale di \"Al servizio segreto di sua maest\u00e0\", tuttavia i produttori scelsero di realizzare prima \"Si vive solo due volte\" cambiandone radicalmente la trama e poi \"Al servizio segreto di sua maest\u00e0\", quindi un seguito diretto era impossibile. Inizialmente i produttori pensarono di far tornare il personaggio di Goldfinger ma l'idea fu presto abbandonata per inserire nuovamente il personaggio di Bloefeld (interpretato stavolta da Charles Gray, che ironicamente in \"Si vive solo due volte\", interpretava un amico e alleato del protagonista). Dopo questo lavoro Connery dir\u00e0 nuovamente addio alla serie, ma ancora una volta torner\u00e0 sui suoi passi per interpretare il film fuori serie \"Agente 007 - Mai dire mai\".\n1973-1985: Roger Moore.\nDopo l'enorme successo di \"Agente 007 - Una cascata di diamanti\", agli inizi del 1972, il problema fondamentale della produzione era ovviamente quello di trovare un nuovo James Bond, il rischio di ripetere le recensioni negative di Lazenby era elevato e i produttori furono pi\u00f9 cauti sottoponendo a provino Jeremy Brett, Michael Billington e Julian Glover (che in seguito interpreter\u00e0 Aristotle Kristatos in \"Solo per i tuoi occhi\"). Alla fine venne scelto il quarantacinquenne Roger Moore per interpretare il successivo film della serie: \"Agente 007 - Vivi e lascia morire\" (1973). Moore diventer\u00e0 l'attore che interpreter\u00e0 Bond per il maggior numero di volte (7). A differenza di Lazenby, che fu costretto a imitare in tutto e per tutto Connery, a Moore fu permesso di cambiare il personaggio dandone un'interpretazione pi\u00f9 ironica, ma facendosi ugualmente apprezzare dai \"fan\". Il risultato fu un enorme successo (oltre 160 milioni di dollari, corrispondenti a oltre 750 milioni attuali) che tuttora rimane al terzo posto tra i film della serie con i maggiori incassi, questo conferm\u00f2 Moore nel suo ruolo per il film successivo che fu distribuito gi\u00e0 l'anno seguente.\n\"Agente 007 - L'uomo dalla pistola d'oro\" ebbe molto successo e ottenne un incasso di 97.000.000 (oltre 400 milioni attuali), poco pi\u00f9 della met\u00e0 del precedente lavoro, nonostante i produttori avessero deciso di accontentare i \"fan\" riammettendo il personaggio di Q escluso nella precedente pellicola. L'incasso fu alto ma inferiore alle aspettative, ma questo non dissuase Broccoli dall'andare avanti con la serie in collaborazione con Moore.\nNel 1975 una grave crisi finanziaria colp\u00ec le attivit\u00e0 di Harry Saltzman, che per pagare i debiti fu costretto a vendere il suo 50% del \"franchise\" ad Albert Broccoli per 20 milioni di sterline; in questo modo Broccoli divenne il solo e unico proprietario dei diritti cinematografici di James Bond.\n\"La spia che mi amava\" vide la luce solo nel 1977, tre anni dopo l'uscita dell'ultimo film. Broccoli, nel frattempo diventato produttore unico della serie, scelse di rischiare molto raddoppiando il budget per il film portandolo a 14 milioni di dollari (gli ultimi 4 film erano costati 7 milioni ciascuno) e battendo il record degli 11 milioni stanziati per \"Thunderball\". Il film fu il primo ad avere una trama completamente originale e non derivata dalle opere di Fleming, tuttavia Broccoli ottenne il permesso per dare comunque al film il titolo di un romanzo di Fleming: infatti lo scrittore aveva pubblicato un romanzo dal titolo \"La spia che mi amava\" gi\u00e0 nel 1961, che tuttavia non aveva nulla a che vedere con il film. Il risultato fu un enorme successo, con oltre 180 milioni di incasso (oltre 600 milioni attuali); in regia si segna il ritorno dopo 10 anni di Lewis Gilbert, dopo tre regie consecutive di Guy Hamilton.\nNel 1979 Moore aveva gi\u00e0 conquistato gli appassionati della serie con la sua interpretazione, pertanto la sua riconferma per girare \"Moonraker - Operazione spazio\" fu scontata, fu inoltre confermato anche Gilbert in regia. Questa pellicola \u00e8 l'ultima (fino a \"Casino Royale\" del 2006) a portare un titolo tratto da un libro di Fleming. Infatti i successivi \"Solo per i tuoi occhi\" e \"Octopussy - Operazione piovra\" usarono titoli di brevi racconti contenuti in antologie (discostandosi abbastanza dalle trame). Per questo film Broccoli moltiplic\u00f2 nuovamente il budget e gli incassi e il grande successo lo premi\u00f2: per la prima volta si super\u00f2 la soglia dei 200 milioni di dollari, anche se questo risultato fu dovuto principalmente alla grande inflazione di quelli anni; infatti, in termini odierni, l'incasso ammonterebbe a quasi 600 milioni, leggermente inferiore al precedente, ma fu comunque un enorme risultato.\nRoger Moore cominci\u00f2 a valutare la possibilit\u00e0 di passare il testimone dopo \"Solo per i tuoi occhi\", in questo film si segna l'esordio in regia nella serie di John Glen, che diriger\u00e0 anche i successivi quattro film stabilendo il primato di cinque pellicole dirette. James Brolin, Oliver Tobias, Timothy Dalton e Michael Billington furono sottoposti a un provino per la parte e gi\u00e0 si pensava a un avvicendamento nel ruolo del protagonista. D'un tratto giunse la notizia che Kevin McClory, dopo anni d'attesa, avrebbe realizzato il suo \"Thunderball\", che gli fu tolto dalle mani da Broccoli e Saltzman nel 1965; inizialmente Broccoli non si preoccup\u00f2 molto di questa notizia, convinto che il suo Bond sarebbe stato indubbiamente riconosciuto come quello ufficiale. Le cose cambiarono quando fu annunciato il nome del protagonista della pellicola rivale: Sean Connery e il titolo provocatoriamente scelto: \"Mai dire mai\". Broccoli e Connery ebbero diversi scontri a causa di questa scelta dell'attore scozzese di recitare nel film \"rivale\", a quel punto Broccoli non aveva altra scelta che contrapporre al leggendario Bond di Connery la figura forte dell'ormai consolidato Bond di Moore, visto che un nuovo interprete avrebbe sicuramente portato il pubblico a immedesimarsi pi\u00f9 nel film di Connery. \"Mai dire mai\" cost\u00f2 36 milioni contro i 27 di \"Octopussy - Operazione piovra\", e inizialmente era previsto che i due film dovessero uscire entrambi a giugno; in seguito per\u00f2 i produttori di \"Mai dire mai\" posticiparono a ottobre la distribuzione della loro pellicola (a causa della quasi contemporanea uscita di \"Guerre stellari - Il ritorno dello Jedi\"), pertanto i due film non vedranno mai un vero testa a testa e godranno entrambi di un enorme successo. A conti fatti gli incassi sono quasi pari, con una leggera prevalenza per il film della EON, con Moore, che pertanto pu\u00f2 dirsi vincitore.\nIn seguito al successo sul rivale Connery, Roger Moore scelse d'interpretare ancora una volta il personaggio di James Bond nel film \"007 - Bersaglio mobile\" del 1985. Il film non fu un grande successo e incass\u00f2 meno dei precedenti. Moore ha pi\u00f9 volte dichiarato di non amare questo suo settimo film della saga, a causa della sua violenza. Si tratta anche dell'ultimo film con Lois Maxwell nei panni di Miss Moneypenny, unica a essere presente in tutti i film della serie fino a quel momento.\n1987-1989: Timothy Dalton.\nL'attore gallese Timothy Dalton era gi\u00e0 stato considerato per il ruolo di Bond fin dal 1968 per sostituire Sean Connery, ma aveva all'epoca rifiutato poich\u00e9, ventiquattrenne, si sentiva troppo giovane. Nel 1981, dopo \"Solo per i tuoi occhi\", Moore sembrava intenzionato ad abbandonare il personaggio e Dalton fu nuovamente contattato, ma anche questa trattativa non si concluse dato che i produttori scelsero di puntare ancora su Moore.\nDalton ricevette nuovamente la proposta nel 1985, dopo il definitivo addio di Moore, ma rifiut\u00f2 per via del fatto che le date di produzione coincidevano con quelle del film \"Brenda Starr l'avventura in prima pagina\" (che comunque vedr\u00e0 la luce solo nel 1989 per problemi di distribuzione). Tra i candidati c'era anche un giovane Pierce Brosnan, che fece molta impressione sui produttori e che fu selezionato per il ruolo, ma l'attore fu costretto ad abbandonare l'idea quando la serie televisiva di cui era protagonista e che l'aveva fatto conoscere al grande pubblico, \"Mai dire s\u00ec\", fu inaspettatamente rimessa in produzione dopo una prima cancellazione. Diversi attori furono sottoposti a un provino, tra cui Sam Neill e Lewis Collins, ma si perse parecchio tempo e non si trov\u00f2 un interprete soddisfacente, quindi i produttori comunicarono a Dalton di essere disponibili ad aspettare la conclusione del suo precedente impegno per incominciare a girare il film. Dalton accett\u00f2, diventando il quarto attore a interpretare James Bond. Il nuovo interprete decise di tornare alle origini, ai libri di Ian Fleming da cui tutto cominci\u00f2: difatti, pur ricalcando il mix di azione e ironia portato avanti dai suoi predecessori, Dalton diede al personaggio di Bond una caratterizzazione pi\u00f9 seria, avvicinandosi alla concezione originale della spia immaginata dallo scrittore.\n\"007 - Zona pericolo\" usc\u00ec nel 1987 e il pubblico non ebbe problemi nell'accettare Dalton, ma le recensioni del film furono discordanti e gli incassi ne risentirono pesantemente, facendo di questo film il peggior incasso della serie (in realt\u00e0 gli incassi furono di poco superiori a quelli del precedente, ma solo grazie a un rincaro del biglietto, infatti il numero di spettatori fu inferiore).\nDue anni dopo vedr\u00e0 la luce \"007 - Vendetta privata\", che nonostante avesse battuto molti record d'incasso della stagione, stabil\u00ec il primato di peggior incasso della serie (superando \"Zona Pericolo\"). In Italia il film venne chiamato \"Vendetta privata\" per evitare confusione perch\u00e9 il titolo in inglese \"License to Kill\" tradotto significa \"Licenza di uccidere\", titolo gi\u00e0 dato al primo film (che in versione originale si chiama \"Dr. No\"). Si tratta anche dell'ultimo film diretto da John Glen dopo cinque regie consecutive. Per risparmiare sui costi di produzione la EON Productions scelse di girare \"Vendetta privata\" in Messico invece che nei celebri Pinewood Studios del Regno Unito. In questo capitolo la vicinanza al personaggio letterario si fa pi\u00f9 marcata: la trama del film \u00e8 molto pi\u00f9 realistica delle precedenti e ha un tono nettamente pi\u00f9 cupo e violento, al punto che la \"British Board of Film Classification\" chiese di eliminare alcune scene. Si tratta del primo film della serie a non portare il titolo n\u00e9 di un romanzo n\u00e9 di un racconto scritti da Fleming. Nonostante il titolo completamente originale, la storia venne scritta prendendo spunto da alcune parti del racconto \"La rarit\u00e0 Hildebrand\" del libro \"Solo per i tuoi occhi\".\nSempre nel 1989 ebbe inizio una lunga e complessa battaglia legale sui diritti della serie che blocc\u00f2 la produzione dei film. L'inizio della produzione del 17\u00ba capitolo di Bond era infatti previsto per il maggio del 1990 e la sua distribuzione per la fine dell'anno seguente, ma in seguito ai problemi legali venne fatta inizialmente slittare al 1994; in un'intervista del 1993 Dalton afferm\u00f2 di essere pronto a interpretare nuovamente Bond in un film scritto da Michael France, che doveva entrare in produzione nel gennaio o febbraio dell'anno seguente. Tuttavia il progetto non and\u00f2 mai in porto, sicch\u00e9 nell'aprile dello stesso anno Dalton, frustrato dai continui rinvii, sfrutt\u00f2 una clausola del suo contratto per dire addio ufficialmente al personaggio.\n1995-2002: Pierce Brosnan.\nPer sostituire Dalton i produttori chiamarono Pierce Brosnan, che era gi\u00e0 stato chiamato a sostituire Roger Moore nel 1985 ma che in seguito aveva dovuto rinunciare per un precedente impegno con la serie televisiva \"Mai dire s\u00ec\". La serie in cui lavorava Brosnan fu definitivamente cancellata nel 1987 e nel periodo successivo l'attore lavor\u00f2 poco a causa del cancro contratto dalla moglie Cassandra Harris (a sua volta \"Bond girl\" in \"Solo per i tuoi occhi\"), che la porter\u00e0 alla morte nel 1991. Nonostante i gravi drammi familiari Brosnan nel 1994 si disse pronto a interpretare il personaggio, affermando che il primo film visto nella sua vita fu \"Goldfinger\" e proprio l'interpretazione di Connery in quella pellicola lo convinse a entrare nel mondo dello spettacolo.\nTra i quattro precedenti attori solo Moore era inglese, mentre Connery era scozzese, Lazenby australiano e Dalton gallese. Tuttavia in tutti questi casi il problema dell'origine geografica dell'attore venne trattato in modo solo marginale dai media; non fu cos\u00ec nel caso di Brosnan che a causa della sua origine irlandese fu costretto a fronteggiare alcune lamentele e alcune critiche (alcuni cominciarono a chiamarlo \"James O'Bond\"). Per andare incontro ai cambiamenti che il mondo aveva affrontato, il Bond di fine XX secolo smise di fumare e cominci\u00f2 a vestire con capi italiani firmati Brioni; inoltre il crollo dell'Unione Sovietica costrinse a cambiare l'identit\u00e0 del \"nemico\", visto che nelle precedenti pellicole il nemico per eccellenza erano proprio i russi. Venne inoltre cambiato il ruolo di M, affidato a una donna (l'attrice Judi Dench).\nMolte voci autorevoli dell'industria cinematografica reputavano inutile un ritorno di Bond, in quanto considerato una \"icona del passato\" troppo legata alla guerra fredda e difficilmente inseribile in un contesto moderno e globalizzato, inoltre le ultime tre pellicole avevano registrato incassi mediocri e al di sotto delle attese. Nonostante i pareri discordanti \"GoldenEye\" fu prodotto e distribuito, ottenendo un grandissimo successo e recensioni estremamente positive per come il personaggio era stato adattato e riproposto in un contesto pi\u00f9 moderno.\nDopo il trionfo di \"GoldenEye\" e di Brosnan, capace di riunire nel personaggio le particolarit\u00e0 di tutti e quattro i suoi predecessori, le pressioni per un nuovo film della serie si fecero sempre pi\u00f9 insistenti, e nel 1997 venne distribuito \"Il domani non muore mai\". Il film cost\u00f2 la cifra enorme di 110 milioni di dollari, ma i produttori furono ricompensati da un incasso che and\u00f2 oltre il quadruplo della spesa, confermando Brosnan e aprendo la strada a un nuovo capitolo della serie.\nBrosnan recit\u00f2 in altri due film: \"Il mondo non basta\" (1999) e \"La morte pu\u00f2 attendere\" (2002) e in un videogioco. Entrambi ottennero un successo in linea con i precedenti, ma l'ultimo film ottenne critiche non positive per via della trama altamente inverosimile. Per ragioni di anagrafe Brosnan non pot\u00e9 pi\u00f9 interpretare Bond, perch\u00e9 i produttori intendevano fare un \"reboot\" della serie e avevano bisogno di un attore pi\u00f9 giovane.\n2006-2021: Daniel Craig.\nIn seguito al successo di \"GoldenEye\", Kevin McClory tent\u00f2 nuovamente di sfruttare la sua parte sui diritti per produrre un film indipendente sul personaggio di James Bond. Il film progettato da McClory doveva chiamarsi \"Warhead 2000\" e doveva essere interpretato da Liam Neeson o Timothy Dalton (nel ruolo del protagonista), scritto e diretto dalla celebre coppia di film d'azione Roland Emmerich e Dean Devlin; il produttore del film doveva essere la Sony Pictures. La MGM intent\u00f2 una causa per 25 milioni contro la Sony e in tribunale McClory chiese tre miliardi di dollari di diritti d'autore sul personaggio di Bond. Dopo un'aspra battaglia legale la Sony diede forfait e McClory rinunci\u00f2 alle pretese: in cambio la MGM pag\u00f2 dieci milioni di dollari per i diritti sul romanzo \"Casino Royale\" (in possesso della Sony da quando questa acquist\u00f2 la casa produttrice che aveva realizzato \"Climax!\", anni prima).\nPer tutto il 2004 molte notizie contrastanti su un'eventuale permanenza di Brosnan si susseguirono, ma nel febbraio del 2005 lo stesso attore dichiar\u00f2 che avrebbe lasciato il personaggio. Per trovare il nuovo Bond furono contattati oltre duecento attori tra cui molti nomi celebri, tra questi Eric Bana, Hugh Jackman, James Purefoy, Goran Vi\u0161nji\u0107, Julian McMahon, Gerard Butler e Clive Owen. Proprio Clive Owen sembrava il grande favorito per essere il nuovo James Bond.\nNel maggio del 2005 Daniel Craig annunci\u00f2 che la EON gli aveva promesso il ruolo, ma la casa di produzione in seguito neg\u00f2 di avere gi\u00e0 stipulato un contratto. In seguito Craig precis\u00f2 che i produttori gli avevano offerto il ruolo, ma lui aveva deciso di non accettare fino a quando non avesse avuto per le mani una sceneggiatura da leggere.\nDal mese di agosto il nome di Daniel Craig super\u00f2 quello di Clive Owen come grande favorito per il ruolo, scatenando non poche proteste; il 14 ottobre 2005, data dell'ufficializzazione dell'ingaggio di Craig, alcuni siti e comitati di protesta cominciarono a invitare al boicottaggio della pellicola.\nNonostante questo \"Casino Royale\" fu un grande successo sia di pubblico sia di critica, grazie anche all'idea di portare avanti un \"reboot\" della serie (seguendo l'esempio di \"Batman Begins\") che cambi\u00f2 profondamente il personaggio. Il James Bond di Daniel Craig si discost\u00f2 nettamente dalle interpretazioni dei decenni passati, mostrando uno 007 giovane, rude, cupo e violento, a tratti ancora inesperto, in linea con il personaggio letterario e con l'idea originale di Fleming. \"Casino Royale\" venne in parte criticato per la sua eccessiva violenza, tant'\u00e8 che per evitare la censura, molte scene vennero tagliate; tuttavia le critiche furono molto favorevoli, e anche gli incassi andarono a gonfie vele: su un budget di 150 milioni di dollari, il film incass\u00f2 il quadruplo arrivando a 600 milioni, divenendo all'epoca il pi\u00f9 grande incasso della serie di James Bond.\nCraig fu cos\u00ec confermato anche per interpretare il seguito \"Quantum of Solace\". Uscito nelle sale nell'ottobre del 2008 e girato tra il Regno Unito e l'Italia, ebbe nel \"cast\" una \"Bond girl\" speciale, Olga Kurylenko, dai tratti molto differenti rispetto alle sue antenate. Nonostante critiche discordanti tra loro, anche stavolta al botteghino fu un grande successo, quasi pari al predecessore, con un incasso globale di 586 milioni di dollari, quasi triplicando il budget iniziale di 200 milioni di dollari. Michael G.Wilson, produttore della serie di James Bond, parl\u00f2 quindi del seguito di \"Quantum of Solace\" a IGN, rivelando che nelle intenzioni iniziali il film avrebbe dovuto avere un seguito nel 2011.\nL'idea della EON era di incominciare il lavoro sulla sceneggiatura del futuro film gi\u00e0 nel gennaio del 2009 per assicurarsi che il film potesse uscire nel 2011, mentre la MGM sperava che il film potesse uscire gi\u00e0 per la fine del 2010, ma la produzione del 22\u00ba film stress\u00f2 molto Michael G. Wilson che volle prendersi un periodo di riposo. Venne presto confermato che il regista di \"Quantum of Solace\", Marc Forster, non sarebbe tornato per dirigere il nuovo capitolo.\nWilson accenn\u00f2 anche a chi sarebbe potuto tornare nel film, che come nel caso di \"Quantum of Solace\" nei confronti di \"Casino Royale\", sarebbe stato un \"sequel\" del precedente. Wilson disse che Jeffrey Wright sarebbe dovuto tornare nei panni dell'agente della CIA Felix Leiter (notizia poi smentita), mentre fu assicurata la presenza di Judi Dench, nel ruolo di M. La sfida, anche questa volta, fu rispettare la \"continuit\u00e0 della serie\", una vera novit\u00e0 per un \"franchise\" che fino a qualche anno prima realizzava solo episodi slegati l'uno dall'altro:\nNel 2010 la produzione del 23\u00b0 film di 007 fu sospesa a tempo indeterminato per via dei problemi finanziari della MGM; questa notizia fu presto confermata dalla dirigenza dell'azienda e fece temere un addio alla serie. Nel dicembre 2010 la MGM usc\u00ec dai suoi problemi finanziari e l'11 gennaio 2011 la famiglia Broccoli e la MGM annunciarono che la produzione era ripartita; venne inoltre comunicato che Sam Mendes si sarebbe occupato della regia e Neal Purvis, Robert Wade e John Logan della sceneggiatura. Il film, intitolato \"Skyfall\", fu presentato nel Regno Unito il 26 ottobre 2012. La pellicola divent\u00f2. il pi\u00f9 grosso incasso di sempre della serie: globalmente \"Skyfall\" guadagn\u00f2 1.108.561.013 $, classificandosi al 14\u00ba posto dei film con il maggiore incasso di sempre della storia, pi\u00f9 di cinque volte il budget iniziale. Anche la critica lod\u00f2 la pellicola, definendolo uno dei migliori film di sempre della saga. Ottenne inoltre 5 \"nomination\" ai Premi Oscar vincendone 2, miglior colonna sonora per la canzone omonima e miglior montaggio.\nCraig, firm\u00f2 un contratto per quattro film, l'ultimo dei quali, \"Spectre\", venne annunciato nel marzo del 2013, ma senza la conferma di Sam Mendes alla regia. Successivamente, nei primi mesi del 2014, Mendes accett\u00f2 di tornare dietro la macchina da presa per girare il film, che nel novembre seguente vide l'ufficializzazione del \"cast\" con L\u00e9a Seydoux e Monica Bellucci nel ruolo delle \"Bond girl\", e Christoph Waltz in quello del \"villain\" di turno, che torn\u00f2 ad essere Ernst Stavro Blofeld (l'ultima apparizione del personaggio risaliva al 1971 con \"Una cascata di diamanti\"); la pellicola \u00e8 uscita in Inghilterra il 26 ottobre 2015, mentre nel resto del mondo tra il 5 e il 6 novembre seguente. Nonostante gli ottimi incassi internazionali, circa 880 milioni di dollari a fronte di una spesa di 250, questo capitolo non ottenne critiche positive quanto i precedenti, in particolar modo a causa dell'eccessiva lentezza delle sue scene d'azione, venendo duramente stroncato soprattutto dalla stampa statunitense, con la rivista \"Forbes\" che arriv\u00f2 a definire \"Spectre\" il \"peggior film di 007 degli ultimi trent'anni\".\nNell'ottobre del 2015, poco prima dell'uscita di \"Spectre\", Craig rivel\u00f2 di volere abbandonare il personaggio di Bond, chiarendo inoltre che se avesse interpretato il ruolo per una quinta volta, lo avrebbe fatto unicamente per denaro, anche a causa delle numerose perplessit\u00e0 espresse dalla critica verso quest'ultima sua interpretazione. Nonostante ci\u00f2, nel marzo del 2016 la produttrice Barbara Broccoli ufficializz\u00f2 il via alla pre-produzione del \"sequel\" di \"Spectre\", annunciando di voler convincere Craig a riprendere il ruolo. Il 19 maggio 2016 venne reso noto che Craig avrebbe rifiutato l'offerta di 100 milioni di dollari per la produzione di altri due film; a seguito di ci\u00f2 sui media italiani cominciarono a circolare le prime indiscrezioni sul successore di Craig, tra cui spuntarono i volti di Tom Hiddleston, Hugh Jackman e Idris Elba. Qualche mese dopo, alcuni giornali riportarono che la produzione aveva aumentato l'offerta a Craig, raggiungendo la cifra record di 150 milioni di dollari per altri due film: la situazione rimase in stallo per tutto il 2016, fin quando il 5 aprile 2017 venne annunciato che Craig, dopo un lungo colloquio con Barbara Broccoli, acconsent\u00ec a riprendere il ruolo.\nIl 25 luglio 2017 attraverso la pagina Facebook ufficiale del \"franchise\" fu annunciato che Neal Purvis e Robert Wade avrebbero scritto la sceneggiatura del 25\u00ba capitolo di James Bond, dal titolo \"No Time to Die\", con una data di uscita collocata all'8 novembre 2019. Il 20 settembre 2018 fu annunciato che il film sarebbe stato diretto da Cary Fukunaga, con l'uscita posticipata dapprima al febbraio 2020 e poi al 12 novembre 2020 a seguito della pandemia di COVID-19.\nIl 2 ottobre 2020, a causa del perdurare dello stato di incertezza legato alla pandemia, al fine di assicurare un buon successo commerciale del film, la pellicola \u00e8 stata rinviata in un primo tempo al 2 aprile 2021 per poi essere nuovamente fatta slittare al 28 settembre, con una prima mondiale prevista alla Royal Albert Hall di Londra.\nInterpreti.\nJames Bond ha avuto sul grande schermo i volti di sei attori nel ciclo ufficiale (tutti britannici, con l'eccezione dell'australiano Lazenby e dell'irlandese Brosnan).\nAltri interpreti.\nA parte gli interpreti dello stesso ruolo \u2013 cio\u00e8 di personaggi fissi alleati di Bond, come M, Q, Miss Moneypenny, il Ministro della Difesa, ecc. \u2013 gli attori apparsi in pi\u00f9 film della serie si contano sulle dita d'una mano.\nIl primo caso, in ordine cronologico, riguarda Martine Beswick: in \"A 007, dalla Russia con amore\" \u00e8 Zora, una delle due zingare che combattono nell'accampamento visitato da Bond, e in \"Thunderball (Operazione tuono)\" \u00e8 Paula Caplan, agente dell'MI6 a Nassau, che aiuta 007 e si toglie la vita quando viene catturata.\nSempre in \"A 007, dalla Russia con amore\" l'attore Walter Gotell vi appare come Morzeny, il tirapiedi della SPECTRE che addestra Grant, salvo poi indossare la divisa del generale sovietico Anatol Gogol sei volte, da \"La spia che mi amava\" fino a \"Zona pericolo\".\nNotevole anche il salto di campo compiuto da Charles Gray, che in \"Si vive solo due volte\" \u00e8 Henderson, contatto di Bond in Giappone, pugnalato alla schiena attraverso la parete di carta, mentre in \"Una cascata di diamanti\" \u00e8 nientemeno che Ernst Stavro Blofeld, il capo della SPECTRE.\nIl record spetta comunque all'attrice svedese Maud Adams, che nel 1974 \u00e8 Andrea Anders in \"Agente 007 - L'uomo dalla pistola d'oro\", nel 1983 \u00e8 l'eponima protagonista in \"Octopussy - Operazione piovra\", e infine nel 1985 appare in un cameo in \"007 - Bersaglio mobile\".\nCurioso poi il percorso di Robert Brown, che in \"La spia che mi amava\" \u00e8 l'ammiraglio Hargreaves, mentre dal successivo \"Octopussy - Operazione piovra\" e fino a \"007 - Vendetta privata\", sar\u00e0 M.\nCambio di fronte anche per l'attore americano Joe Don Baker, che in \"Zona pericolo\" interpreta il mercante d'armi Brad Whitaker, per poi essere l'agente CIA Jack Wade in \"GoldenEye\" e ne \"Il domani non muore mai\".\nSempre in \"GoldenEye\" troviamo anche Robbie Coltrane nel ruolo di Valentin Zukovsky, ex agente del KGB ora impegnato in traffici vari, che torna poi (con un ruolo pi\u00f9 ampio) anche ne \"Il mondo non basta\".\nCitazione d'obbligo, infine, anche per l'italiano Giancarlo Giannini, interprete dell'agente Ren\u00e9 Mathis nei primi due titoli con Daniel Craig, \"Casino Royale\" e \"Quantum of Solace\".\nI registi.\nNel corso della serie si sono alternati dodici registi: sette britannici (Young, Hamilton, Gilbert, Hunt, Glen, Apted e Mendes), due neozelandesi (Campbell e Tamahori), uno canadese (Spottiswoode), uno statunitense (Fukunaga) e uno tedesco (Forster). Quattro di essi hanno diretto ben 15 pellicole; ci\u00f2 testimonia quanto la famiglia Broccoli tenda a lavorare sempre con la stessa \"\u00e9quipe\":\nFilmografia.\n\"Happy and Glorious\".\nNel 2012, oltre a \"Skyfall\", Daniel Craig ha interpretato 007 in un cortometraggio di sei minuti intitolato \"Happy and Glorious\", realizzato dalla BBC e diretto da Danny Boyle, inserito all'interno della cerimonia di apertura dei Giochi della XXX Olimpiade di Londra. Nel corto, Bond si reca a Buckingham Palace per prelevare la regina Elisabetta II del Regno Unito \u2013 interpretata da se stessa\u00a0\u2013 e scortarla in elicottero all'Olympic Stadium per l'apertura ufficiale dei Giochi.\nFilm apocrifi.\nNon tutti i film che hanno avuto James Bond come protagonista sono stati prodotti dalla EON Productions della famiglia Broccoli, e quelli al di fuori di questa categoria sono considerati in qualche modo \"apocrifi\" rispetto ai film \"ufficiali\", che vorrebbero in teoria narrare una \"continuity\" coerente.\nTra quelle non ufficiali si segnalano tre pellicole: \"Casino Royale\", episodio del 1954 appartenente alla serie antologica \"Climax!\", prima trasposizione assoluta del personaggio di James Bond, con Barry Nelson; \"James Bond 007 - Casino Royale\", film parodia del 1967 con Peter Sellers; e \"Mai dire mai\", un \"remake\" del 1983 di \"Agente 007 - Thunderball (Operazione tuono)\", il quarto film della serie, che fu realizzato dopo lunghe e complesse vicende legali e che vide Sean Connery nuovamente nel ruolo che aveva interpretato l'ultima volta dodici anni prima.\nEspedienti narrativi.\nLa sequenza di apertura.\nTratto comune a quasi tutti i film di 007 \u00e8 la scena di apertura, la cosiddetta \"sequenza gunbarrel\": si vede un'insolita inquadratura dall'interno della canna di una pistola che punta verso James Bond, e appena il mirino \u00e8 al centro, 007 spara, lasciando colare sangue, il tutto accompagnato dalla colonna sonora. Sean Connery e George Lazenby sono gli unici attori interpreti di James Bond che in questa sequenza indossano il cappello.\nCon i film di Daniel Craig la sequenza ha subito dei cambiamenti. In \"Casino Royale\" non apre pi\u00f9 il film ma \u00e8 posticipata all'inizio dei titoli di testa, dopo il classico prologo; inoltre, per la prima e fin qui unica volta, la sequenza \u00e8 contestualizzata all'interno delle vicende della trama, inserita come epilogo di un lungo combattimento corpo a corpo. Nei successivi due capitoli la sequenza ritorna al suo classico schema ma viene spostata al termine dei film, subito prima dei titoli di coda, mentre in \"Spectre\" e \"No Time to Die\" essa riacquista la propria collocazione originaria in apertura del film.\nRiconoscimenti.\nPremi Oscar.\nI membri dell'Academy non hanno mai mostrato particolare attenzione per i film di James Bond, che dal 1962 a oggi si sono complessivamente aggiudicati cinque sole statuette, per di pi\u00f9 in categorie considerate \"minori\". A met\u00e0 degli anni 1960, \"Agente 007 - Missione Goldfinger\" nel 1965 si aggiudic\u00f2 il premio per i migliori effetti sonori, mentre \"Agente 007 - Thunderball (Operazione tuono)\" vinse nell'edizione successiva con i migliori effetti speciali. Dopo un digiuno di quasi cinquant'anni \"Skyfall\" nel 2013 ha riportato la saga a vincere due statuette, trionfando con la migliore canzone e con il miglior montaggio sonoro. Nel 2016, con \"Spectre\", la serie ha fatto nuovamente suo l'Oscar alla migliore canzone.\nDoppiatori italiani.\nQuanto ai doppiatori italiani, il James Bond interpretato, nei primi film, da Connery, Lazenby e Moore, fu doppiato sempre da Pino Locchi. Il Bond di Timothy Dalton ebbe invece la voce italiana di Michele Gammino, mentre quello impersonato da Brosnan \u00e8 stato doppiato da Luca Ward. Francesco Prando \u00e8 la voce dell'ultimo James Bond, Daniel Craig."}
{"id": "1583309", "revid": "6923", "url": "https://it.wikipedia.org/wiki?curid=1583309", "title": "Senecio angulatus", "text": "Il senecio rampicante (Senecio angulatus L.f., 1782) \u00e8 una pianta appartenente alla famiglia delle Asteraceae, originaria delle Province del Capo (Sudafrica).\nDescrizione.\n\u00c8 una pianta camefita fruticosa, sempreverde, rampicante-lianosa.\nLe foglie sono carnose, glabre, con margine crenato.\nI fiori sono gialli, con cinque petali, riuniti in infiorescenze a corimbo. La fioritura \u00e8 tardo-estiva/autunnale.\nDistribuzione e habitat.\n\u00c8 una specie originaria del Sudafrica che \u00e8 stata introdotta in molti paesi come pianta ornamentale e, grazie alle sue capacit\u00e0 di adattamento, spesso si \u00e8 naturalizzata.In Italia \u00e8 segnalata allo stato selvatico sulle Alpi Marittime."}
{"id": "1583312", "revid": "765341", "url": "https://it.wikipedia.org/wiki?curid=1583312", "title": "Guido Buchwald", "text": "Carriera.\nCalciatore.\nClub.\nBuchwald ha iniziato la propria carriera nel 1981 con gli Stuttgarter Kickers, per poi passare nel 1983 allo . Con questa squadra ha disputato 325 partite in Bundesliga, segnando 28 gol. Con lo Stoccarda Buchwald ha vinto due titoli nazionali nel 1984 e nel 1992, quando \u00e8 stato un suo gol contro il a 6 minuti dalla fine dell'ultima partita di campionato ad assegnare il titolo. \u00c8 arrivato anche in finale di Coppa di Germania nel 1986 (persa contro il ) e di Coppa UEFA nel 1989 (persa contro il Napoli).\nNel 1994 Buchwald si \u00e8 trasferito in Giappone per giocare con gli Urawa Red Diamonds. Dopo tre stagioni in Asia, nel 1997 ha fatto ritorno in patria e concluso la carriera nel Karlsruhe due anni pi\u00f9 tardi.\nNazionale.\nBuchwald con la Nazionale tedesca ha disputato 76 partite e segnato 4 reti.\nCon la Germania Ovest ha partecipato agli Europei del 1984, 1988 e ai Mondiali di Italia '90 dove la Nazionale tedesca ha conquistato il terzo titolo mondiale. In quel Mondiale Buchwald ha disputato probabilmente la sua miglior partita, quando nella vittoriosa finale con l'Argentina ha fermato Maradona.\nDopo la riunificazione della Germania con la Nazionale tedesca ha disputato gli Europei 1992 (secondo posto dietro alla Danimarca) e i Mondiali 1994.\nAllenatore.\nDopo il ritiro dall'attivit\u00e0 agonistica nel 1999 \u00e8 stato prima direttore sportivo del Karlsruhe e poi, il 16 ottobre 1999, ne \u00e8 diventato allenatore ad interim. \u00c8 rimasto alla guida del club per due partite (entrambe perse), fino al 24 ottobre seguente. Ha lasciato il Karlsruhe al termine della stagione 2000-2001 per assumere il ruolo di direttore sportivo negli Stuttgarter Kickers, dove \u00e8 rimasto fino alla stagione 2002-2003.\nIn seguito \u00e8 tornato in Giappone alla sua ex-squadra gli Urawa Red Diamonds, prima come direttore sportivo (nel 2003) e poi come allenatore (dal 2004 al 2006). Con i giapponesi ha vinto un titolo nazionale, 2 Coppe dell'Imperatore e una Supercoppa giapponese.\nNel 2007 ha fatto ritorno in Germania come allenatore dell'Alemannia Aachen, ma dopo 5 mesi, il 26 novembre dello stesso anno, \u00e8 stato licenziato.\nDal 1\u00ba dicembre 2010 \u00e8 ritornato nello staff dirigenziale dello Stuttgarter Kickers come membro del consiglio direttivo. Tra novembre e dicembre del 2012 \u00e8 anche stato allenatore ad interim del club. Nell'ottobre del 2013 ha dato le dimissioni da membro del consiglio direttivo dello Stuttgarter Kickers."}
{"id": "1583319", "revid": "1214201", "url": "https://it.wikipedia.org/wiki?curid=1583319", "title": "Nikola Trajkovi\u0107", "text": "Carriera.\nCalciatore.\nCresciuto nelle giovanili dell'FK \u010cukari\u010dki Stankom, ha debuttato in prima squadra nel 2001 nel Vojvodina Novi Sad, dove \u00e8 rimasto per tre stagioni, prima di passare, all'inizio della stagione 2004-2005 alla squadra montenegrina dello , con cui ha raggiunto il terzo posto assoluto.\nNell'estate del 2005 si \u00e8 trasferito alla Stella Rossa di Belgrado, rimanendovi fino al 2008.\nAllenatore.\nLasciata l'attivit\u00e0 agonistica, il 15 giugno 2017 \u00e8 diventato allenatore del Flekker\u00f8y, compagine norvegese militante in 3. divisjon, quarto livello del campionato locale. Ha mantenuto questo incarico fino al maggio 2021, mese in cui ha ufficializzato la decisione di proseguire altrove la propria carriera di allenatore.\nDopo aver iniziato la stagione 2021-2022 in patria come vice allenatore del Radni\u010dki Ni\u0161, nel gennaio 2022 ha accettato l'offerta del connazionale Milo\u0161 Milojevi\u0107 per diventare suo assistente in Svezia al Malm\u00f6 FF."}
{"id": "1583322", "revid": "287204", "url": "https://it.wikipedia.org/wiki?curid=1583322", "title": "Nikola Trajkovic", "text": ""}
{"id": "1583325", "revid": "767487", "url": "https://it.wikipedia.org/wiki?curid=1583325", "title": "Ultimo stadio", "text": "Ultimo stadio \u00e8 un film del 2002 diretto da Ivano De Matteo, di genere commedia-drammatico.\nTutto il film ruota intorno alla finale di Champions League che viene disputata allo Stadio Olimpico di Roma. Nonostante questo, la partita non si vede mai."}
{"id": "1583331", "revid": "106456", "url": "https://it.wikipedia.org/wiki?curid=1583331", "title": "Imposta di bollo", "text": "L'imposta di bollo (la cosiddetta marca da bollo) nel sistema fiscale italiano \u00e8 un'imposta applicata alla produzione, richiesta o presentazione di determinati documenti: atti civili, commerciali, giudiziali ed extragiudiziali, sugli avvisi, sui manifesti. Ha natura giuridica mista, in quanto a volte si configura come imposta e a volte come tassa.\nDisciplina normativa.\n\u00c8 regolata dal decreto del Presidente della Repubblica n. 642 del 26 ottobre 1972.\nQuesto decreto \u00e8 composto da:\nQuesta legge stabilisce se e quanto bisogna pagare di bollo negli atti, nei documenti, nelle denunce e nelle domande che si producono, si richiedono o si presentano a qualche ufficio o ente.\nPer fare qualche esempio riferendosi alla realt\u00e0 quotidiana:\nOggetto dell'imposta ed esenzione.\nSono soggetti all'imposta di bollo gli atti, i documenti e i registri indicati nella tariffa.\nL'imposta non si applica agli atti legislativi e, se non espressamente previsti nella tariffa, agli atti amministrativi dello Stato, delle regioni, delle province, dei comuni e loro consorzi. L'esenzione dall'imposta di bollo \u00e8 inoltre stabilita per legge per i documenti specificati all'art. 7 comma 5 della legge 29 dicembre 1990, n. 405. Tra questi, ad esempio, ci sono pagelle e certificati anagrafici.\nSono inoltre esenti da imposta di bollo tutti i documenti inerenti i rapporti cartacei che intercorrono fra compagnie assicuratrici e/o riassicuratrici e assicurati ed intermediari di assicurazione purch\u00e9 attinenti a contratti di assicurazione, in quanto in questi casi l'imposta di bollo \u00e8 surrogata dall'Imposta sulle assicurazioni, che viene applicata ai premi di assicurazione incassati.\nMisura dell'imposta.\nL'imposta di bollo pu\u00f2 essere fissa o proporzionale.\nPer gli atti, documenti e registri soggetti a bollo solo in caso d'uso l'imposta \u00e8 dovuta nella misura vigente al momento in cui se ne fa uso.\nModi di pagamento.\nL'imposta di bollo si corrisponde secondo le indicazioni della tariffa allegata:\na) mediante pagamento dell'imposta ad intermediario convenzionato con l'Agenzia delle Entrate, il quale rilascia, con modalit\u00e0 telematiche, apposito contrassegno;\nb) in modo virtuale, mediante pagamento dell'imposta all'ufficio dell'Agenzia delle Entrate o ad altri uffici autorizzati o mediante versamento in conto corrente postale.\nCarta bollata.\nLa carta bollata \u00e8 filigranata e reca impresso il relativo valore.\nSe il valore della carta bollata \u00e8 inferiore all'imposta dovuta, la differenza viene corrisposta mediante applicazione di marche da bollo.\nLa carta bollata, esclusa quella per cambiali, deve essere marginata e contenere cento linee per ogni foglio.\nSulla carta bollata non si pu\u00f2 scrivere fuori dei margini n\u00e9 eccedere il numero delle linee in essa tracciate, ciascuna delle quali non pu\u00f2 contenere in media pi\u00f9 di 28 sillabe (limite abolito il 01-01-1983).\nDefinizioni.\nDecreto del Presidente della Repubblica del 26/10/1972 n. 642\nDisciplina dell'imposta di bollo\nArt. 5 Definizione di foglio, di pagina e di copia\n[1] Agli effetti del presente decreto e delle annesse Tariffa e Tabella:\na) il foglio si intende composto da quattro facciate, la pagina da una facciata;\nb) per copia si intende la riproduzione, parziale o totale, di atti, documenti e registri dichiarata conforme all'originale da colui che l'ha rilasciata.\necc.\nMarche da bollo.\nL'annullamento della marca da bollo deve avvenire mediante perforazione o apposizione della sottoscrizione di una delle parti o della data o di un timbro parte su ciascuna marca e parte sul foglio. Per l'annullamento deve essere usata la matita copiativa.\nSulle marche da bollo non \u00e8 consentito scrivere n\u00e9 apporre timbri o altre stampigliature tranne che per eseguirne l'annullamento in conformit\u00e0 dei precedenti commi. \u00c8 vietato usare marche deteriorate o usate in precedenza.\nSulla Gazzetta Ufficiale del 26 giugno 2007 \u00e8 stato pubblicato il decreto del Ministero dell'Economia e delle Finanze del 25 maggio 2007 con il quale sono stati dichiarati fuori corso, a decorrere dal 1\u00ba settembre 2007, tutti i valori bollati in lire, in lire-euro ed in euro, ad eccezione dei foglietti e delle marche per cambiali.\nIn pratica le vecchie marche da bollo non avranno pi\u00f9 alcun valore in quanto sostituite definitivamente dai contrassegni emessi in via telematica dai soggetti autorizzati.\nRegistrazione telematica delle locazioni.\nL'imposta di bollo \u00e8 dovuta in euro 16 per ogni foglio di 100 righe e riscossa con addebito su conto corrente bancario assieme all'imposta di registro."}
{"id": "1583332", "revid": "7", "url": "https://it.wikipedia.org/wiki?curid=1583332", "title": "L'alfiere", "text": ""}
{"id": "1583336", "revid": "729019", "url": "https://it.wikipedia.org/wiki?curid=1583336", "title": "Ridotto", "text": "Con il termine ridotto (a volte sostituito dall'equivalente francese, foyer) si indicano abitualmente le sale di sosta e di trattenimento di un teatro, dove il pubblico si raccoglie negli intervalli e nelle attese. Nel passato queste sale erano spesso deputate al gioco d'azzardo altrimenti vietato. In qualche caso, il nome \u00e8 usato per indicare una sala minore, accanto alla maggiore d'un teatro, destinata anch'essa agli spettacoli (come ad esempio il Ridotto del Teatro del Popolo).\nIl termine \u00e8 stato riferito genericamente anche alla sede di un circolo di ritrovo, e di qui usato per indicare i luoghi di riunione dei mercanti (e anche quale sinonimo di fondaco, basi che Veneziani, Genovesi e Pisani ebbero in Oriente).\nAlcuni mecenati dei Cinque- e Seicento stipendiano musicisti per suonare nel loro ridotto: \u00e8 il caso del conte Mario Bevilacqua a Verona. Ma questi non si limitano alla musica: si trovano anche ridotti in cui si dibatte di filosofia, di letteratura e altre materie. Per esempio, nel ridotto del conte Agostino Giusti, alcuni intellettuali si ritrovano attorno al mecenate per conversare in latino e in greco. Rispetto alle accademie, i ridotti sono molto meno formali, e sono centrate sul mecenate, mentre le accademie vere e proprie sono dirette dai membri che vengono eletti a rotazione. Ciononostante, si trovano (non sempre) degli atti notarili che raccolgono gli atti di tali ridotti: \u00e8 il caso del conte Agostino Giusti, per esempio.\nA Venezia il termine fu usato per indicare un'ala di palazzo Dandolo a San Mois\u00e8, poco distante dell'omonimo teatro, convertita nel 1638 in ambiente pubblico dedicato al gioco d'azzardo e considerato per ci\u00f2 il primo casin\u00f2."}
{"id": "1583340", "revid": "767487", "url": "https://it.wikipedia.org/wiki?curid=1583340", "title": "Office of Research Integrity", "text": "L'Office of Research Integrity (ORI) \u00e8 un'agenzia del Dipartimento della Salute pubblica e Ricerca Scientifica statunitense che ha il compito di redigere normative e codici di autoregolamentazione, in merito alla neutralit\u00e0 e obiettivit\u00e0 della ricerca scientifica e alla disciplina del conflitto di interessi in ambito medico e farmaceutico. \nL'Office of Research Integrity raccoglie segnalazioni e denunce di studi falsi, non attendibili, e di potenziali situazioni di non-obiettivit\u00e0 dei ricercatori.\nNacque nel maggio 1992 dalla fusione di altri due enti: Office of Scientific Integrity (OSI) e Office of Scientific Integrity Review (OSIR)."}
{"id": "1583341", "revid": "599013", "url": "https://it.wikipedia.org/wiki?curid=1583341", "title": "Mihajlo Pjanovi\u0107", "text": "Carriera.\nDebutta da professionista nel 1995, con l'OFK Belgrado, dove rimane fino al gennaio del 1999, mettendo a segno 19 gol in 82 incontri, prima di trasferirsi alla , di cui diventa uno dei punti di forza per quattro stagioni segnando ben 78 gol con i biancorossi di Belgrado, vincendo due campionati della RF di Jugoslavia e tre Coppe di Jugoslavia.\nNell'estate del 2003 si trasferisce in Russia, allo , ma i continui infortuni ne limitano grandemente le prestazioni.\nNel 2007 si trasferisce al ."}
{"id": "1583342", "revid": "287204", "url": "https://it.wikipedia.org/wiki?curid=1583342", "title": "Mihajlo Pjanovic", "text": ""}
{"id": "1583345", "revid": "1005847", "url": "https://it.wikipedia.org/wiki?curid=1583345", "title": "Elezioni primarie del Partito Democratico del 2008 (Stati Uniti d'America)", "text": "Le elezioni primarie del Partito Democratico statunitense del 2008 si sono tenute tra i mesi di gennaio e giugno in vista delle elezioni presidenziali. Il candidato che ha ottenuto pi\u00f9 voti popolari \u00e8 stata la senatrice Hillary Clinton, ma la maggioranza dei delegati nei singoli Stati e il numero pi\u00f9 alto di superdelegati favorevoli (463 su 823) \u00e8 stato ottenuto dal senatore Barack Obama, che ha cos\u00ec avuto la nomination.\nCandidati.\nHanno concorso alla nomina presidenziale la senatrice Hillary Clinton e il senatore Barack Obama.\nAvevano presentato la loro candidatura anche Joe Biden, Christopher Dodd, John Edwards e Bill Richardson, ma si sono ritirati dalla competizione a causa dei deludenti risultati elettorali. Dennis Kucinich ha abbandonato la corsa per protesta a causa del mancato invito ai dibattiti presidenziali mentre Tom Vilsack \u00e8 stato escluso dal partito a causa dei pochissimi fondi che era riuscito a raccogliere.\nQuest'anno, per la prima volta, hanno potuto votare per le primarie democratiche anche gli americani residenti fuori dagli Stati Uniti.\nIl 3 giugno 2008 Barack Obama ha raggiunto il quorum necessario per la nomina ufficiale, ed \u00e8 quindi diventato il candidato democratico alla presidenza.\nRisultati.\nLe primarie sono ufficialmente partite il 3 gennaio e si sono concluse il 7 giugno.\nCaucus dell'Iowa.\nCome da tradizione, il primo Stato ad esprimere la propria opinione \u00e8 l'Iowa. Vincere nella prima tornata elettorale \u00e8 fondamentale perch\u00e9 si genera entusiasmo tra i propri elettori e scoramento tra quelli dei rivali, quindi tutti i candidati si sono impegnati a fondo, partecipando a numerosi dibattiti con la popolazione locale e spendendo una grande fetta dei propri fondi economici.\nL'Iowa esprime 45 delegati: la vittoria, come la maggior parte dei sondaggi aveva previsto, \u00e8 andata a Barack Obama. Alle sue spalle, come numero di preferenze, \u00e8 arrivato John Edwards ma Hillary Clinton ha ottenuto un delegato in pi\u00f9 del senatore della Carolina del Sud a causa del complicato meccanismo del caucus.\nBiden e Dodd, molto staccati dagli altri candidati e delusi per il magro risultato, hanno annunciato il loro addio alla competizione; nessuno dei due, finora, ha deciso di appoggiare un altro candidato.\nPrimarie del New Hampshire.\nL'8 gennaio \u00e8 stata la volta del New Hampshire, che esprime all'interno della convention democratica 22 delegati.\nSmentendo i sondaggi, che davano Obama in forte vantaggio, \u00e8 stata Hillary Clinton ad ottenere pi\u00f9 consensi. Tuttavia, per quanto concerne il numero di delegati, l'ex first lady e l'afroamericano hanno pareggiato per 9 a 9.\nIl New Hampshire si \u00e8 dimostrato pi\u00f9 \"aperto\" dell'Iowa ed ha incluso nella lista dei votabili anche candidati minori, che tuttavia hanno ricevuto un consenso molto basso.\nPrimarie del Michigan.\nIl 15 gennaio si \u00e8 votato in Michigan. Tuttavia sono state elezioni in tono minore perch\u00e9 i vertici centrali del Partito Democratico hanno deciso di punire i vertici locali, rei di aver anticipato troppo la data delle primarie, azzerando il numero di delegati eleggibili dal Michigan. In questo modo la competizione \u00e8 divenuta assolutamente inutile.\nObama ed Edwards hanno preferito non partecipare al voto per concentrarsi in altri stati. Cos\u00ec la Clinton, unica big in gara, ha ottenuto facilmente la vittoria.\nPrimarie del Nevada.\nIl 19 gennaio la palla \u00e8 passata agli elettori del Nevada, che eleggevano 25 delegati. Anche qui si \u00e8 verificato un episodio curioso: nonostante la Clinton avesse ottenuto la maggioranza assoluta dei voti, \u00e8 stato Obama ad aggiudicarsi la maggioranza dei delegati.\nAl termine di questa elezione, si \u00e8 molto discusso sulle regole elettorali che consentono risultati non in linea con l'indicazione popolare. Tuttavia, anche negli Stati seguenti si \u00e8 deciso di adottare lo stesso sistema.\nPrimarie della Carolina del Sud.\nIl 26 gennaio si \u00e8 votato nell'importante Stato della Carolina del Sud, che elegge 45 delegati. Qui Edwards, che giocava in casa, ha giocato tutte le sue carte per uscire dall'isolamento in cui Obama e Clinton lo avevano costretto. Il magro risultato lo ha fatto propendere per il ritiro, senza dare ufficialmente appoggio a nessun altro candidato.\nNella Carolina del Sud la met\u00e0 degli elettori democratici \u00e8 di colore: ci\u00f2 ha sicuramente favorito il trionfo di Obama, che per\u00f2 \u00e8 riuscito comunque ad avere un significativo appoggio (25%) anche dall'elettorato bianco.\nPrimarie della Florida.\nIl 29 gennaio \u00e8 la volta della Florida. Nello Stato che fu decisivo per la vittoria di George W. Bush alle elezioni del 2000 si \u00e8 per\u00f2 verificata la stessa situazione del Michigan: lo Stato, punito per aver anticipato la data del voto, non elegge nessun rappresentante. In seguito il Partito democratico vista l'importanza di questo stato ha assegnato i delegati dimezzando per\u00f2 il numero, decisione fortemente contestata da Hillary Clinton in quanto fortemente danneggiata da questa decisione.\nRimane ancora in corsa, nonostante i bassissimi consensi elettorali, il settantottenne ex senatore dell'Alaska Mike Gravel.\nSuper Tuesday.\nIl 5 febbraio si \u00e8 deciso chi sarebbe stato il candidato democratico alla Casa Bianca. Si \u00e8 votato infatti in Alabama, Alaska, Samoa Americane, Arizona, Arkansas, California, Colorado, Connecticut, Delaware, Georgia, Illinois, Kansas, Massachusetts, Minnesota, Missouri, New Jersey, Nuovo Messico, New York, Nord Dakota, Oklahoma, Tennessee e Utah.\nSi sarebbe dovuto votare anche in Idaho, ma i vertici statali dei democratici hanno deciso di posticipare la data al 27 maggio per evitare di incappare in punizioni come il Michigan e la Florida. Il 5 febbraio sono partite anche le primarie anche tra gli iscritti al Partito Democratico residenti all'estero, che si sono concluse il 13 dello stesso mese.\nNel Super Tuesday sono stati assegnati il 52% dei delegati democratici: \u00e8 per questo che il candidato vincente, soprattutto se con ampio margine, ha la vittoria assicurata.\nPrimarie dell'Alabama.\nDei 60 delegati nazionali, 52 sono assegnati in base ai risultati delle primarie. 34 delegati sono assegnati in modo proporzionale ai candidati in ognuno dei 7 \"congressional district\". Altri 18 delegati sono assegnati proporzionalmente in base ai voti totali. \u00c8 richiesto, sia nei district che a livello generale una soglia di sbarramento del 15%.\nIl 1\u00ba marzo sono stati assegnati gli ultimi 8 delegati, e sono composti in questo modo: 5 membri del Comitato Nazionale Democratico, 2 Membri del Congresso, 1 delegato selezionato durante il meeting del \"State Democratic Executive Committee\". Questi 8 delegati andranno alla convention nazionale del partito ufficialmente senza essere legati ad un candidato, ovvero come superdelegati.\nCaucus delle Samoa Americane.\nDei 9 delegati nazionali, 3 sono eletti nel caucus in modo proporzionale con sbarramento al 15% (in realt\u00e0 i delegati sono 6, ma il loro voto quando giungeranno alla convention nazionale del partito Democratico varr\u00e0 1/2. Per questo motivo i voti dei delegati sono 3). I restanti 6 delegati non sono ufficialmente collegati ad un candidato e sono assegnati ad alcuni leader di partito.\nPrimarie dell'Arizona.\nDei 67 delegati nazionali dell'Arizona, 56 sono assegnati ai candidati. Lo Stato \u00e8 suddiviso in otto \"congressional district\" che determinano 37 delegati, mentre 19 delegati sono assegnati in base ai voti totali, con una soglia di sbarramento al 15%.\nPrimarie dell'Arkansas.\nNell'Arkansas vengono decisi con le primarie 35 delegati nazionali su 47 in totale. \u00c8 presente uno sbarramento al 15% sia nei district che a livello totale. 22 delegati sono assegnati in base ai risultati nei 4 \"congressional district\" dell'Arkansas, mentre altri 13 delegati sono assegnati in base ai voti complessivi. Gli ultimi 12 superdelegati, formati da 5 membri del Comitato Nazionale del partito Democratico, 5 membri del Congresso (2 Senatori e 3 Rappresentati), 1 Governatore e un superdelegato aggiuntivo sono selezionati alla convention del partito dell'8 marzo.\nPrimarie della California.\nLe primarie della California hanno assegnato 370 delegati nazionali in quanto \u00e8 il pi\u00f9 grande stato americano. Lo Stato \u00e8 suddiviso in 53 \"congressional district\", e i risultati in ognuno dei district hanno assegnato un totale di 241 delegati. I risultati globali determinano 81 delegati, a cui si aggiungono 48 leader del partito. \u00c8 presente una soglia di sbarramento al 15%. Durante il meeting del 18 maggio saranno selezionati altri 70 superdelegati, tra cui 65 leader di partito. Hillary Clinton ha trionfato evidenziando il fatto che i grandi stati, quelli pi\u00f9 popolosi hanno preferito la senatrice dello Stato di New York\nPrimarie del Connecticut.\nNelle primarie del Connecticut sono stati decisi 48 dei 60 delegati nazionali. Di essi, 31 delegati sono assegnati proporzionalmente in base ai risultati nei 5 \"congressional district\", 11 sono stati assegnati in base ai risultati totali e 6 sono leader del partito. Gli altri 12 sono superdelegati e saranno scelti nel meeting che si terr\u00e0 il 26 marzo. Di essi, 11 sono leader del partito, ovvero 6 membri del comitato nazionale del partito, 1 senatore, 4 rappresentanti e un superdelegato bonus.\nPrimarie del Delaware.\nNelle primarie del Delaware sono stati assegnati 15 dei 23 delegati nazionali, in modo proporzionale con soglia di sbarramento del 15%. Dei 15 delegati, 10 sono suddivisi nei vari \"congressional district\", 3 sono assegnati in base ai voti totali e 2 sono dei leader di partito. Il 5 aprile si terr\u00e0 la convention, dove si assegneranno gli altri 8 superdelegati, di cui 4 membri del comitato nazionale del partito, 2 senatori, un governatore e un superdelegato bonus.\nPrimarie della Georgia.\nNello Stato della Georgia sono stati assegnati 87 delegati su 102 in modo proporzionale con soglia di sbarramento del 15%. Di essi, 57 sono assegnati in modo proporzionale in base ai risultati dei \"congressional district\" e altri 19 sono stati assegnati in base ai risultati totali. Altri 11 delegati sono leader del partito democratico. Il 24 maggio si terr\u00e0 il meeting del partito democratico dove saranno decisi 15 superdelegati, di cui 6 membri del comitato nazionale del partito, 6 rappresentanti, un importante leader del partito (l'ex Presidente Jimmy Carter) e due superdelegati bonus.\nCaucus dell'Idaho.\nI caucus dell'Idaho stabiliscono l'appartenenza di 12 dei 23 delegati disponibili. Questa dozzina \u00e8 stata assegnata proporzionalmente ai risultati dei \"congressional district\". A fine maggio si terranno delle primarie, ma non sono vincolanti per la scelta dei delegati. Dal 12 al 14 giugno si terr\u00e0 la convention del partito e saranno stabiliti altri 6 delegati in proporzione alla percentuale di ogni candidati con soglia del 15%. Quattro di essi sono assegnati in base ai risultati totali, e gli altri due sono leader del partito. Gli ultimi 5 sono superdelegati, composti da 4 membri del comitato nazionale del partito e un superdelegato bonus.\nPrimarie dell'Illinois.\nLo Stato dell'Illinois assegna in tutto 183 delegati. Nelle primarie sono stati decisi 153 delegati, suddivisi in 100 delegati assegnati in base ai risultati dei 19 \"congressional district\", 33 in base ai risultati totali e 20 sono leader di partito. Il 5 maggio si terr\u00e0 la convention di stato del partito dove verranno eletti 30 superdelegati, tra essi ci saranno 14 membri del comitato nazionale del partito, 2 senatori, 10 rappresentanti, 1 governatore e 3 superdelegati bonus.\nCaucus del Kansas.\nNelle primarie del Kansas sono stati assegnati 21 delegati su un totale di 41, in base ai risultati ottenuti dai candidati in ognuno dei 4 \"congressional district\". Il 17 maggio si terr\u00e0 la convention del partito, dove saranno assegnati ulteriori 7 delegati in base ai risultati totali, 4 leader di partito. Gli altri 9 sono superdelegati, in particolare 5 membri del comitato nazionale del partito, 2 rappresentanti, 1 governatore e un superdelegato bonus.\nPrimarie del Massachusetts.\nNella primarie del Massachusetts sono stati assegnati 93 delegati su 121. Di essi, 61 sono decisi in base ai risultati ottenuti dai candidati nei 10 \"congressional district\", 20 sono assegnati in base ai voti totali e 12 sono leader di partito. Il 10 maggio si terr\u00e0 un meeting dove verranno stabiliti altri 26 superdelegati, tra cui 10 membri del comitato nazionale, 2 senatori, 10 rappresentanti, 1 governatore, 3 importanti leader di partito (Steve Grossman, Debra DeLee, Paul Kirk). Ad essi si aggiungeranno altri 2 superdelegati bonus.\nNonostante il fatto che Obama avesse l'appoggio dei 2 senatori dello Stato John Kerry e Kennedy, Hillary Clinton ha prevalso, evidenziando il suo largo consenso nello Stato.\nCaucus del Minnesota.\nI delegati nazionali assegnati in base ai risultati dei caucus sono stati 72 su 88 totali. Di essi, 47 sono assegnati in base ai voti ricevuti dai candidati in ognuno degli 8 \"congressional district\", 16 in base ai risultati totali e 9 sono leader di partito. Dal 6 all'8 giugno si terr\u00e0 la convention dove saranno selezionati 16 superdelegati, tra cui 7 membri del comitato nazionale del partito, 1 senatore, 5 rappresentanti, un importante leader di partito (l'ex Vicepresidente Walter Mondale) e 2 superdelegati bonus.\nPrimarie del Missouri.\nNello Stato del Missouri sono stati assegnati 72 delegati nazionali su un totale di 88. Di essi, 47 sono assegnati in base ai voti ricevuti dai candidati in ognuno dei 9 \"congressional district\", 16 in base ai risultati totali e 9 sono leader di partito. Il 10 maggio si terr\u00e0 la convention dove saranno selezionati 16 superdelegati, tra cui 8 membri del comitato nazionale del partito, 1 senatore, 4 rappresentanti, un importante leader di partito (Richard Gephardt) e 2 superdelegati bonus.\nPrimarie del New Jersey.\nLe primarie del New Jersey hanno determinato 107 dei 127 delegati nazionali. A differenza degli altri stati, nonostante il New Jersey sia suddiviso in 20 \"congressional district\", il partito democratico ha utilizzato 20 district speciali, detti \"delegate district\" e ciascuno costituito dall'unione di due \"legislative district\". Questi ultimi sono infatti 40 in totale. Dei 107 delegati, 70 sono stati assegnati in modo proporzionale in base ai risultati raggiunti dai candidati nei 20 district, 23 delegati sono stati assegnati in base ai voti totali e 14 sono leader di partito. Il 17 aprile si terr\u00e0 la convention del partito dove saranno eletti altri 20 superdelegati, tra cui 8 membri del comitato nazionale del partito, 2 senatori, 7 rappresentanti, 1 governatore e due superdelegati bonus, eletti dai voti dei membri del comitato nazionale, con un quorum del 40%.\nCaucus del Nuovo Messico.\nNelle primarie del Nuovo Messico sono stati decisi 26 dei 38 delegati nazionali totali. Di essi, 17 sono stati assegnati ai candidati in base ai risultati conseguiti nei 3 \"congressional district\", 6 in base ai risultati totali e 3 sono leader di partito. IL 26 aprile si terr\u00e0 la convention dove saranno stabiliti altri 12 superdelegati, costituiti da 7 membri del comitato nazionale del partito, un senatore, un rappresentante, un governatore, un importante leader di partito (Fred Harris) e un superdelegato bonus selezionato dal comitato.\nPrimarie di New York.\nLe primarie dello Stato di New York hanno deciso ben 232 delegati su un totale di 282. Di essi, 151 sono stati assegnati in base ai voti raccolti dai candidati nei 29 \"congressional district\" dello Stato, 51 in base ai risultati totali e 30 sono leader di partito. Il 15 maggio si terr\u00e0 la convention del partito dove saranno selezionati 50 superdelegati, tra cui 18 membri del comitato nazionale del partito, 2 senatori, 23 rappresentanti, un governatore, 2 importanti leader del partito (l'ex Presidente Bill Clinton e George Mitchell) e 4 superdelegati bonus selezionati dal comitato nazionale del partito.\nPrimarie dell'Oklahoma.\nNelle primarie dell'Oklahoma sono stati decisi 38 dei 48 delegati nazionali totali. Di essi, 25 sono stati assegnati ai candidati in base ai risultati conseguiti nei 5 \"congressional district\", 8 in base ai risultati totali e 5 sono leader di partito. Il 23 febbraio si \u00e8 tenuta la convention dove sono stati stabiliti altri 10 superdelegati, costituiti da 7 membri del comitato nazionale del partito, un rappresentante, un governatore e un superdelegato bonus.\nPrimarie del Tennessee.\nNelle primarie del Tennessee sono stati decisi 68 degli 85 delegati nazionali totali. Di essi, 44 sono stati assegnati ai candidati in base ai risultati conseguiti nei 9 \"congressional district\", 15 in base ai risultati totali e 9 sono leader di partito. L'8 marzo si terr\u00e0 la convention dove saranno stabiliti altri 17 superdelegati, costituiti da 8 membri del comitato nazionale del partito, 5 rappresentanti, un governatore, un importante leader di partito (l'ex vicepresidente Al Gore) e due superdelegati bonus.\nPrimarie dello Utah.\nNelle primarie dello Utah sono stati decisi 23 dei 29 delegati nazionali totali. Di essi, 15 sono stati assegnati ai candidati in base ai risultati conseguiti nei 3 \"congressional district\", 5 in base ai risultati totali e 3 sono leader di partito. Il 9 e 10 maggio si terr\u00e0 la convention dove saranno stabiliti altri 6 superdelegati, costituiti da 4 membri del comitato nazionale del partito, un rappresentante e un superdelegato bonus selezionato dal comitato.\nUlteriori risultati.\nPrimarie della Louisiana.\nLe primarie della Louisiana si sono tenute il 9 febbraio e stabiliscono 56 dei 66 delegati. I restanti 10 delegati vengono decisi il 3 maggio e sono costituito da 6 membri del Comitato Nazionale del partito Democratico, 3 membri del Congresso (1 Senatore e 2 rappresentati) ed un delegato aggiuntivo. Dei 56 delegati selezionati nelle primarie, 37 sono legati ai risultati dei 7 \"congressional district\" e 19 sono decisi in base ai risultati totali. \u00c8 presente la consueta soglia di sbarramento al 15%.\nCaucus del Nebraska.\nDei 31 delegati, 16 sono selezionati nel caucus del 9 febbraio e assegnati in modo proporzionale in base ai risultati dei 3 \"congressional district\". Gli altri 15 delegati sono decisi il 28 giugno alla convention dello Stato del Nebraska. Sono ulteriormente divisi in otto delegati assegnati in base al supporto per i candidati e 7 delegati composti da 5 membri del Comitato Nazionale del Partito Democratico, un senatore e un delegato aggiuntivo. Questi ultimi 7 delegati non sono ufficialmente assegnati ad un candidato.\nPrimarie dell'Ohio.\nNelle primarie dell'Ohio del 4 marzo si sono decisi 161 delegati, tra cui 20 superdelegati. Gli altri 141 sono suddivisi in 92 delegati assegnati in base ai risultati ottenuti dai candidati nei 18 \"congressional district\", 31 delegati attribuiti in base ai risultati globali e 18 leader di partito.\nDei 20 superdelegati, fanno parte 9 membri del comitato nazionale del partito democratico, 7 rappresentanti del partito, 2 senatori. Gli ultimi due saranno eletti al meeting del 10 maggio 2008.\nPrimarie di Rhode Island.\nI delegati decisi dalle primarie a Rhode Island del 4 marzo sono 32, di cui 11 superdelegati. Gli altri 21 sono suddivisi in 13 delegati assegnati in base ai risultati ottenuti nei 2 \"congressional district\" e 8 delegati assegnati in base ai risultati globali. Tra questi ultimi sono presenti 3 leader di partito.\nDegli 11 superdelegati, 6 sono membri del comitato nazionale del partito, 2 sono senatori, 2 sono rappresentanti del partito e 1 viene selezionato al meeting che si terr\u00e0 il 19 giugno.\nPrimarie del Texas.\nNello Stato del Texas, le primarie si svolgono in una serie di eventi. I delegati sono selezionati tramite le primarie, che si sono tenute il 4 marzo e una serie di caucus che si terranno tra il 4 marzo e il 7 giugno dal partito democratico. A causa del risultato poco netto del supermarted\u00ec e del grande numero di delegati (il maggiore tra tutti gli stati, per il partito democratico), sia Clinton che Obama hanno dedicato particolare attenzione alle campagne elettorali in questo Stato.\nI risultati del Texas assegnano ben 228 delegati. Di essi, 35 sono \"unpledged\", ovvero non sono legati ad un particolare candidato e sono detti \"superdelegati\". Gli altri 193 sono ulteriormente suddivisi in 126 delegati decisi a livello di \"district\" e 67 globalmente. Tra questi 67, che saranno assegnati ai candidati alla convention dello Stato il 6 e 7 giugno, 25 sono leader del partito democratico.\nDei 35 superdelegati, 17 sono membri del comitato nazionale del partito, 13 sono rappresentanti e 2 sono leader del partito. Altri 3 saranno selezionati alla convention di stato.\nIl partito democratico utilizza la combinazione di due processi separati per la selezione. Innanzitutto il partito utilizza i risultati delle primarie per determinare i 126 delegati a livello di \"district\". In seguito si tiene un caucus per selezionare i delegati e determinare quanti dei restanti 67 saranno assegnati ad ogni candidato.\nLe primarie si sono tenute il 4 marzo, assieme al primo caucus (\"Precinct conventions\"), il secondo (\"County and Senatorial District conventions\") si \u00e8 tenuto il 29 marzo e l'ultimo (\"State convention\") il 6 e 7 giugno.\nPrimarie del Vermont.\nI delegati nazionali assegnati nelle primarie del Vermont del 4 marzo sono 23, di cui 8 superdelegati. Gli altri 15 sono assegnati in base ai risultati delle primarie, tra cui 10 delegati selezionati in base ai risultati nell'unico \"conventional district\".\nDegli 8 superdelegati, 5 sono membri del comitato nazionale del partito democratico, un rappresentante del partito, un senatore. L'ultimo superdelegato verr\u00e0 eletto al meeting del 7 giugno.\nCaucus del Wyoming.\nL'8 marzo si sono tenuti i caucus del Wyoming, che hanno determinato 12 delegati nazionali su 18. L'assegnazione avviene in modo proporzionale con soglia di sbarramento al 15%. Nella convention del 24 maggio saranno selezionati 6 superdelegati, composti da 4 membri del comitato nazionale del partito, un governatore e un superdelegato bonus.\nPrimarie del Mississippi.\nLe primarie dello Stato del Mississippi hanno assegnato 33 delegati su 40. 22 delegati sono stati assegnati in base al voto ottenuto dai candidati nei 4 \"congressional district\" dello Stato, 7 in base ai risultati totali e 4 sono leader di partito. Il 31 maggio si \u00e8 tenuta la convention dove saranno eletti 7 superdelegati, composti da 4 membri del comitato nazionale del partito, 2 rappresentanti e un superdelegato bonus.\nPrimarie della Pennsylvania.\nLe primarie della Pennsylvania si sono tenute il 22 aprile e hanno determinato 151 delegati nazionali e 30 superdelegati.\nCaucus del territorio di Guam.\nI caucus del territorio di Guam si sono tenute il 3 maggio e hanno determinato 4 delegati nazionali e 5 superdelegati.\nPrimarie dell'Indiana.\nLe primarie dell'Indiana si sono tenute il 6 maggio e hanno determinato 72 delegati nazionali e 12 superdelegati.\nPrimarie della Carolina del Nord.\nLe primarie della Carolina del nord si sono tenute il 6 maggio e hanno determinato 115 delegati nazionali e 19 superdelegati.\nPrimarie della Virginia Occidentale.\nLe primarie della Virginia occidentale si sono tenute il 13 maggio e hanno determinato 28 delegati nazionali e 11 superdelegati.\nPrimarie del Kentucky.\nLe primarie del Kentucky si sono tenute il 20 maggio e hanno determinato 51 delegati nazionali e 9 superdelegati.\nPrimarie dell'Oregon.\nLe primarie dell'Oregon si sono tenute il 20 maggio e hanno determinato 52 delegati nazionali e 13 superdelegati.\nPrimarie del Montana.\nLe primarie del Montana si sono tenute il 3 giugno e hanno determinato 16 delegati nazionali e 8 superdelegati.\nPrimarie del Dakota del Sud.\nLe primarie del Dakota del Sud si sono tenute il 3 giugno e hanno determinato 15 delegati nazionali e 8 superdelegati.\nPrimarie di Porto Rico.\nLe primarie di Porto Rico si sono tenute il 1\u00ba giugno e hanno determinato 55 delegati nazionali e 8 superdelegati."}
{"id": "1583346", "revid": "287204", "url": "https://it.wikipedia.org/wiki?curid=1583346", "title": "Chiesa di San Michele Arcangelo (Agliana)", "text": "La chiesa di San Michele Arcangelo si trova a Agliana.\nStoria.\nLa chiesa \u00e8 documentata nel 1081 quando viene ricordata in un documento notarile redatto nel monastero di S. Maria d'Agliana. L'edificio sorge in una zona chiamata \"vaccareccia\", termine usato per indicare un territorio adibito in antichit\u00e0 ad un pascolo bovino.\nLa chiesa, dipendente dalla pieve di Sant'Ippolito in Piazzanese, era di patronato di due famiglie pistoiesi: i Tani e gli Zaretta; nel 1463 spettava per\u00f2 ai Rinaldeschi di Prato, che la cedettero ai popolani di San Michele. \nNel Seicento il curato Simone Diddi restaura la chiesa e a sue spese costruisce tre altari in pietra: uno maggiore e gli altri due dedicati alla S.S. Annunziata e a Sant'Antonio da Padova. Tra 1660 e il 1661 viene costruito l'Oratorio della compagnia dell'Annunziata in prossimit\u00e0 della chiesa.\nIl 30 aprile 1727 per decreto del vescovo di Pistoia e Prato Colombino Bassi si erige il Piviere d'Agliana e S. Michele entra a far parte di esso insieme a S. Piero e S. Niccol\u00f2. Nel 1786 il curato Giovanni Cappellini fa demolire il portico della chiesa che minacciava rovina, ma nel 1790 l'intero edificio fu quasi totalmente demolito perch\u00e9 pericolante e non pi\u00f9 suscettibile di restauri. La nuova chiesa fu consacrato il 29 Ottobre 1791 giorno di San Michele. Essa sub\u00ec un nuovo ampliamento tra il 1903 e il 1906 a opera dell'architetto pistoiese Roberto Giannini, e nel 1940 fu decisa la realizzazione di una nuova facciata comprendente anche il campanile, su progetto dell'ingegnere Pilade Becherucci e del geometra Costante Mangoni. Interrotti i lavori a causa della Seconda Guerra Mondiale, essi furono ripresi nel 1949 e conclusi provvisoriamente nel 1956 e mai pi\u00f9 completati.\nTra il 1956 e il 1975 la chiesa a subito vari restauri che l'ha privata di molti degli arredi interni, come gli altari laterali i confessionali, l'organo con la sua cantoria, e il pulpito. E nel 1975 a seguito dell 'adeguamento liturgico venne rimosso anche l'altare maggiore in marmi policromi che risaliva ai primi del 1900, e che a sua volta aveva sostituito quello in pietra donato dal curato Giovanni Cappellini nel 1790. Dal 20 Aprile del 1937 la parrocchia ha il titolo di Prioria."}
{"id": "1583347", "revid": "484362", "url": "https://it.wikipedia.org/wiki?curid=1583347", "title": "Trinitaria", "text": ""}
{"id": "1583349", "revid": "75435", "url": "https://it.wikipedia.org/wiki?curid=1583349", "title": "Eretiche", "text": ""}
{"id": "1583355", "revid": "1718925", "url": "https://it.wikipedia.org/wiki?curid=1583355", "title": "Alseno", "text": "Alseno (\"Alsen\" o \"Als\u00ebin\" in dialetto piacentino) \u00e8 un comune italiano di abitanti della provincia di Piacenza in Emilia-Romagna.\nGeografia fisica.\nSi trova a ai piedi delle ultime propaggini degli Appennini sulla riva sinistra del Rio Grattarolo anche se comunemente Alseno \u00e8 considerato parte della val d'Arda. Il borgo \u00e8 attraversato dalla Via Emilia che lo collega a Parma da cui dista e a Piacenza da cui dista .\nIl clima \u00e8 tipicamente continentale padano, con estati calde e afose, e inverni rigidi, frequente \u00e8 il fenomeno della nebbia durante l'autunno.\nStoria.\nBorgo fondato in epoca romana. Anticamente il borgo era chiamato \"Senum\" probabilmente dovuto alla sua ubicazione sinuosa, da cui Seno ed oggi Alseno. In epoca romana da Alseno passava la \"via Emilia\", che collegava \"Ariminum \" (Rimini) con \"Placentia\" (Piacenza) per poi continuare, grazie a un prolungamento successivo, fino a Milano (\"Mediolanum\").\nNell'alto medioevo, in piena epoca longobarda, Alseno fu soggetta ai monaci colombaniani della potente Abbazia di San Colombano e del grande Feudo monastico di Bobbio, che per evangelizzare il territorio fondarono il monastero intitolandolo a Colombano di Bobbio. I religiosi favorirono l'espansione dei commerci, dell'agricoltura e della cultura, introducendo importanti innovazioni ed aprendo nuove vie (a quanto risulta Alseno, per ora, non alcuna relazione col monastero di San Colombano di Bobbio; la sua chiesa, dedicata a San Martino, dipendeva, come priorato, dal monastero di Santa Maria Assunta di Castione de' Marchesi, fondato dagli Obertenghi, successivamente ha risentito dell'influsso del monastero cistercense di Chiaravalle della Colomba fondato direttamente da San Bernardo. La chiesa di Lusurasco (\"Laurasco\") dedicata a San Colombano \u00e8 stata fondata dai monaci colombaniani di Bobbio, ed in seguito alla fine del XII secolo per opera di Guarnerio Mantegazzi pass\u00f2 al monastero di San Savino di Piacenza.\nIl capoluogo fu un antico feudo di casa Landi ed \u00e8 per questo motivo che l'edificio che sorge su un'altura al centro di Alseno \u00e8 denominato Palazzo Landi, anche se gli abitanti lo chiamano \"La Vigna\" (\u00e8 diventato poi sede di un asilo infantile). (Nelle carte Landi, regestate da Vignodelli Rubrichi , molti documenti trattano di Alseno) (G. Coperchini). Sulla via Romea o Francigena c'era un ospedale dedicato a S. Maria Maddalena detto dell'Ongina (\"Hositale de Longena\"). Non credo che la via Romea uscisse da Fiorenzuola, per andare a Baselica Duce, dirigersi verso Chiaravalle per rientrare sull'Emilia. Dopo Fiorenzuola c'era sulla via Emilia l'Ospedale di \"Dei fiducia\" (= Indusia)\nSport e spettacolo.\nCampionato dilettantistico terza categoria, settore giovanile, squadra femminile (Settore giovanile)\nCampionato dilettantistico Promozione, CAMPIONATO AMATORI, CAMPIONATO SETTORE GIOVANILE, CALCIO A 5\nCampionato provinciale femminile di Seconda Divisione\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1583358", "revid": "3115", "url": "https://it.wikipedia.org/wiki?curid=1583358", "title": "Giorgio Nissim", "text": "Biografia.\nGiorgio Nissim nasce il 23 marzo 1908 a Pisa da Achille Nissim e Clelia Cardoso Laines. La famiglia Nissim, pur non rigorosamente osservante, \u00e8 integrata con forte senso di appartenenza nella comunit\u00e0 ebraica pisana. Giorgio celebra il suo bar mitzwah (in italiano maggiorit\u00e0 religiosa, letteralmente \"figlio del precetto\") nel 1921, preparato dal rabbino Giacomo Augusto Hasda'. Achille Nissim, di origine livornese, possedeva a Pisa una piccola fiorente industria di tessuti, ma la sua morte prematura nel 1926 costringe Giorgio ad abbandonare gli studi per dedicarsi agli affari di famiglia.\nL'impegno come delegato della DELASEM (1939-1943).\nL'impegno pubblico di Giorgio Nissim comincia nel 1939 come delegato della DELASEM, un'associazione ebraica, con sede centrale a Genova, nata in quell'anno per l'assistenza dei molti ebrei stranieri profughi o internati in Italia. Scrive Nissim:\nIn questa funzione Nissim si distinse soprattutto per la sua azione a favore dell'infanzia. Nissim redasse un archivio con i dati dei bambini (fino a 18 anni) e delle bambine (fino a 21 anni) internati a Pisa. I piccoli furono quindi suddivisi in gruppi di circa dieci ed affidati ai Comitati femminili della DELASEM delle varie citt\u00e0 italiane al fine di trovare per ciascuno un \u201cpatrono o una patronessa\u201d che s'impegnavano ad aiutarli materialmente ed anche moralmente attraverso scambi epistolari. In quest'attivit\u00e0 di \u201cadozione a distanza\u201d dei piccoli profughi, Giorgio Nissim fu coadiuvato anche dalla giovane moglie la dottoressa Myriam Plotkin, ebrea lituana, studentessa dell'ateneo pisano, che aveva sposato nel maggio del 1942.\nA capo della rete clandestina di aiuti in Toscana (1943-44).\nCon l'8 settembre 1943, l'occupazione tedesca e la nascita della Repubblica sociale, comincia il periodo pi\u00f9 buio delle persecuzioni anti-ebraiche. La DELASEM passa alla clandestinit\u00e0. Raffaele Cantoni che ne era il responsabile per la Toscana, coinvolge Giorgio Nissim nelle attivit\u00e0 del nucleo fiorentino coordinato dal giovane rabbino fiorentino Nathan Cassuto e dal sacerdote don Leto Casini. L'attivit\u00e0 a sostegno degli ebrei italiani e stranieri prevedeva ricognizioni in varie localit\u00e0 toscane per individuare collaboratori (in genere sacerdoti o religiosi e religiose conventuali) e rifugi sicuri. Frequenti viaggi in Liguria, a Genova, garantivano il legame con la centrale operativa della DELASEM che operava presso la curia genovese sotto la direzione di Massimo Teglio e don Francesco Repetto, segretario del vescovo di Genova Pietro Boetto, ed ora cassiere della DELASEM in Italia. I fondi ivi disponibili sono usati per procurare carte d'identit\u00e0 false e sostenere le spese di sostentamento dei rifugiati. Dopo l'arresto di Cantoni e del gruppo fiorentino nel novembre 1943 (al quale egli stesso scampa miracolosamente, essendo arrivato in ritardo all'appuntamento), Giorgio Nissim, messa a riparo la famiglia in un convento, pur essendo rimasto in pratica senza guida, continu\u00f2 da solo l'attivit\u00e0. Sotto falso nome cerc\u00f2 nuovi punti di appoggio in provincia di Lucca: presso l'Abbazia di Farneta e in particolari con i sacerdoti Oblati di Lucca, tra i quali don Arturo Paoli divenne il punto di riferimento principale con don Guido Staderini, don Sirio Niccolai (entrato nel gruppo nel novembre 43) e don Renzo Tambellini (l'ultimo a far parte del gruppo).\nNissim faceva convergere in Lucca gli ebrei italiani e stranieri, spesso andando a raccoglierli lui stesso in localit\u00e0 dell'Italia centro-settentrionale. Il primo soccorso ai perseguitati era offerto in citt\u00e0: attraverso la mediazione degli Oblati essi venivano ricoverati nei conventi cittadini e, nei momenti di maggiore affluenza, anche presso famiglie che si erano rese disponibili; coloro che avevano bisogno di cure erano indirizzate alle suore Barbantini. Nel giro di poco tempo (per non mettere a repentaglio la vita dei rifugiati e quella dei soccorritori) gli Oblati cercavano, tramite le loro conoscenze tra i parroci della Lucchesia e della Garfagnana (a quel tempo diocesi di Massa) una sistemazione pi\u00f9 sicura.\nGiorgio Nissim si preoccupava anche di fornire nuova identit\u00e0 ai rifugiati. Per la falsificazione e distribuzione di documenti falsi, carte annonarie e di identit\u00e0\u00a0\u2013 resi disponibili non solo agli ebrei ma anche ad altri italiani, non ebrei, ricercati perch\u00e9 partigiani o collaboratori della Resistenza - Nissim pot\u00e9 contare su una fitta rete di amicizie e disinteressate collaborazioni, come quella di Ferdinando Martini, padre di Maria Eletta Martini, e del ciclista Gino Bartali che nascondeva nella canna della bicicletta i fogli che poi recapitava in giro per le campagne toscane, riuscendo a eludere i controlli con la scusa degli allenamenti.\nPer tutta la durata dell'occupazione tedesca, Nissim, correndo enormi rischi, riusc\u00ec ad assicurare una continuit\u00e0 di risorse ai propri assistiti, attraverso visite periodiche a Genova da don Francesco Repetto. Queste attivit\u00e0 di resistenza civile furono condotte fino alla liberazione di Lucca, il 5 settembre 1944.\nDopo la Liberazione Nissim fond\u00f2 con la moglie la comunit\u00e0 ebraica di Lucca e continu\u00f2 a impegnarsi nella DELASEM in particolare nel sostegno ai rifugiati in transito per l'Italia e come prestanome per l'acquisto di navi per l'immigrazione clandestina in Palestina. A lui risultano intestate due navi, la \"Nettuno\" e la \"Pietro\", che per parecchi mesi fecero la spola tra l'Italia e la Palestina.\nIl dopoguerra.\nDi carattere schivo, Nissim riprese la sua normale attivit\u00e0 lavorativa di ragioniere e rifiut\u00f2 sempre ogni riconoscimento. I primi particolari della sua importante azione emersero solo nel 2003, quando la Regione Toscana lo onor\u00f2 con il Gonfalone d'argento alla memoria, ma piena luce venne solo quando nel 2005 la famiglia autorizz\u00f2 la pubblicazione del diario che, a memoria degli eventi di cui era stato protagonista, Nissim aveva scritto nel 1961, all'epoca cio\u00e8 del processo contro il criminale nazista Adolf Eichmann. Il diario di Giorgio Nissim (\"Memorie di un ebreo toscano, 1938-48\", a cura di Liliana Picciotto Fargion, Carocci: Roma 2005) ha permesso di chiarire meglio il quadro delle attivit\u00e0 della DELASEM in Toscana, la cui estensione, per motivi di sicurezza, non era del tutto conosciuta all'epoca neppure ai diretti protagonisti, diversi dei quali, come don Arturo Paoli e don Leto Casini, sono riconosciuti a Yad Vashem tra i giusti tra le nazioni per la loro opera a sostegno degli ebrei perseguitati. Il seguito alle nuove rivelazioni, il 25 aprile 2006 il Presidente della Repubblica Italiana Carlo Azeglio Ciampi conferisce a Giorgio Nissim la Medaglia d'Oro alla memoria al Valor Civile.\nIl 26 gennaio 2008 il TG3 Agenda del Mondo ha trasmesso in ricordo di Giorgio Nissim un documentario: \u201cUn eroe semplice\u201d, di Vera Paggi, con interviste ai figli Simona, Lydia e Piero e a don Arturo Paoli e all'onorevole Maria Eletta Martini, figlia di Ferdinando Martini."}
{"id": "1583359", "revid": "767487", "url": "https://it.wikipedia.org/wiki?curid=1583359", "title": "Divisione No. 18 (Saskatchewan)", "text": " \nLa Divisione No. 18 \u00e8 una divisione censuaria del Saskatchewan, Canada di 33.919 abitanti. Si tratta della divisione pi\u00f9 settentrionale e pi\u00f9 estesa della provincia."}
{"id": "1583367", "revid": "1873126", "url": "https://it.wikipedia.org/wiki?curid=1583367", "title": "Pena pecuniaria", "text": "La pena pecuniaria \u00e8 una sanzione penale che consiste nel pagamento di una somma di denaro all'erario. Il Codice penale italiano vigente, come gi\u00e0 quello del 1865 e il Codice Zanardelli del 1889, prevede due pene pecuniarie:\nFondamento.\nLa previsione di pene pecuniarie \u00e8 frequente negli ordinamenti contemporanei come alternativa alla pena detentiva, anche se pu\u00f2 essere comminata in aggiunta a pene di tale genere. In certi ordinamenti analoghe sanzioni possono essere inflitte anche dall'autorit\u00e0 amministrativa (\u00e8 il caso delle sanzioni amministrative pecuniarie dell'ordinamento italiano).\nLe pene pecuniarie si differenziano dalla \"confisca\" perch\u00e9 questa non ha ad oggetto una somma di denaro ma beni specifici, la cui propriet\u00e0 \u00e8 acquisita dalla pubblica amministrazione. Si differenziano, inoltre, dal \"risarcimento per equivalente\" perch\u00e9 questo \u00e8 pagato a chi ha subito il danno e finalizzato a reintegrare il medesimo, mentre la pena pecuniaria \u00e8 finalizzata, come tutte le pene, all'afflizione del trasgressore ed \u00e8 pagata alla pubblica amministrazione.\nLe pene pecuniarie presentano il problema della diversa incidenza secondo la ricchezza del condannato, attenuando il loro effetto afflittivo al crescere della stessa. Per ovviare a questo problema, vari ordinamenti attribuiscono al giudice il potere di adeguare l'importo da pagare al reddito del condannato. Un sistema pi\u00f9 sofisticato \u00e8 quello delle quote giornaliere, adottato da alcuni ordinamenti (Germania, Svezia, Danimarca, Finlandia, Svizzera, Messico ecc.): la pena non \u00e8 espressa in unit\u00e0 monetarie ma in \"giorni\" (o \"unit\u00e0\") e l'importo da pagare \u00e8 determinato moltiplicando i giorni (o le unit\u00e0) inflitti per il reddito medio giornaliero del condannato. Analoghe considerazioni hanno indotto certi ordinamenti, tra cui quello italiano, ad abbandonare o, quantomeno, attenuare la regola secondo la quale, in caso di mancato pagamento della pena pecuniaria, la stessa si converte in pena detentiva, in ragione di un giorno di detenzione per un dato importo.\nAltri ordinamenti usano, invece, il termine \"multa\" (come in Spagna, Portogallo ed altri paesi di lingua spagnola e portoghese) o \"ammenda\" (come in Francia, Belgio ed altri paesi francofoni) per designare la pena pecuniaria in generale. Del resto anche in Italia il termine multa, nel linguaggio corrente, viene impropriamente utilizzato per designare una generica sanzione pecuniaria, penale o amministrativa."}
{"id": "1583369", "revid": "287204", "url": "https://it.wikipedia.org/wiki?curid=1583369", "title": "Colle della Seigne", "text": "Il Colle della Seigne (in francese, \"Col de la Seigne\") \u00e8 un valico alpino del massiccio del Monte Bianco (Alpi Graie) che unisce la val Veny, valle laterale della Valle d'Aosta, con la valle des Chapieux, in Savoia.\nCaratteristiche.\nIl colle \u00e8 raggiungibile per sentiero percorrendo tutta la val Veny e passando dal rifugio Elisabetta. Si trova lungo il Giro del Monte Bianco. Appena sotto il colle dal versante italiano si trova \"La Casermetta\", centro di educazione ambientale."}
{"id": "1583372", "revid": "36426", "url": "https://it.wikipedia.org/wiki?curid=1583372", "title": "Chiesa di San Niccol\u00f2 (Agliana)", "text": "La chiesa di San Niccol\u00f2 \u00e8 un edificio religioso ubicato a San Niccol\u00f2, frazione del comune di Agliana.\nStoria e descrizione.\nLa chiesa \u00e8 ricordata nel 1274 come dipendente dalla pieve di Sant'Ippolito in Piazzanese, inoltre era usata come aula per le riunioni del medievale Comune di Agliana. Fu Interessata da notevoli lavori tra la fine del secolo XVII e gli inizi del XVIII. Nel 1727, a seguito dell'istituzione del piviere d'Agliana fu elevata dal vescovo Colombino Bassi alla dignit\u00e0 di pieve. Si pensa, inoltre, che la chiesa sia stata eretta in una corte di propriet\u00e0 del vescovo di Pistoia dove nell'anno Mille sorgeva un castello che prendeva il nome della localit\u00e0 di Alliana. Ad oggi non rimangono tracce visibili della chiesa di quel tempo, in quanto l'edificio \u00e8 stato appunto oggetto di diversi restauri nel corso del tempo. Un restauro importante a venne nel periodo in cui vi era come rettore il Curato Benedetto Montordi di Quarrata, dal 1695 al 1715. La chiesa completamente rinnovata fu riconsacrata il 5 giugno del 1707 dal vescovo Michel Carlo Visdomini Cortigiani. Nel 1782 era prevista una totale ricostruzione con notevole ampliamento, voluto dal vescovo Ricci, ma non fu realizzata. Nel 1868 fu nuovamente restaurata e ampliate come ora la vediamo, a opera dell'architetto pistoiese Ferdinando Gai. Delle antiche strutture mantiene la massiccia e quadrata torre campanaria tuttora esistente. Sul retro della chiesa \u00e8 l'oratorio della Compagnia del S.S. Sacramento, di fondazione tardo cinquecentesca, modificato nel XVIII secolo. A fianco della facciata vi era un altro oratorio dedicato alla Madonna Assunta, demolito nel 1966. Da questo oratorio fu rubata ai primi del 1900 una tavola dipinta da Bernardino del Signoraccio.\nLa chiesa \u00e8 chiusa al culto nel 1966 quando venne sostituita dalla nuova chiesa che la affianca, dove erano state trasferite le due statue in terracotta dipinta di \"San Giuseppe col Bambino\" e di \"San Niccol\u00f2\" (Rodolfo Agresti, 1873), ora ricollocate nelle nicchie dell'antica facciata oggi restaurata, vi \u00e8 anche una tela del XVIII sec. raffigurante la \"Crocifissione\", la chiesa conserva un pregevole organo opera di Cesare Tronci del 1868. Nella torre campanaria si conservano altre le antiche campane il meccanismo dell'orologio, della prima meta del XIX secolo opera dell'orologiaio sanniccolaese Ermenegildo Vettori."}
{"id": "1583381", "revid": "767487", "url": "https://it.wikipedia.org/wiki?curid=1583381", "title": "Divisione No. 17 (Saskatchewan)", "text": " \nLa Divisione No. 17 \u00e8 una divisione censuaria del Saskatchewan, Canada di 40.406 abitanti."}
{"id": "1583383", "revid": "11959", "url": "https://it.wikipedia.org/wiki?curid=1583383", "title": "Cem (principe)", "text": "Figlio di Maometto II, alla morte di costui contese il sultanato al fratello maggiore Bayezid; quando questi prevalse, Cem si consegn\u00f2 ai Cavalieri di Rodi, e fu tenuto prigioniero prima da questi e successivamente da papa Innocenzo VIII, che si servirono della sua prigionia, e della minaccia di liberarlo al fine di destabilizzare Bayezid, per assecondare le proprie mire contro l'impero ottomano.\nLa prima parte della vita.\nCem era il terzo figlio del sultano Maometto II; la madre, una concubina del suo harem, era probabilmente una principessa serba. Cem aveva due fratelli maggiori: Bayezid, nato nel 1448, e Mustafa, nato nel 1450. Come i suoi fratelli, Cem ricevette un'accurata istruzione in geografia, storia, letteratura e nelle scienze naturali.\nAll'et\u00e0 di otto anni Cem fu nominato governatore di Kastamonu, nell'Anatolia settentrionale. Nel 1472 fu reggente per alcuni mesi mentre il padre e i due fratelli maggiori erano impegnati in una spedizione nell'Anatolia orientale. Dopo la morte per malattia di Mustafa, nel 1474, Cem prese il suo posto come governatore della provincia di Karaman.\nLa lotta per il trono.\nLa morte di Maometto II (3 maggio 1481) diede avvio alla lotta per il trono. Bayezid era governatore di Sivas, Tokat e Amasya, mentre Cem governava le province di Karaman e Konya. La corte era divisa tra i sostenitori di Bayezid e quelli di Cem. Il gran visir Karamanl\u0131 Mehmet Pasci\u00e0 tent\u00f2 di tenere segreta la morte di Maometto, e invi\u00f2 messaggeri ai due fratelli per informarli. Ma quello destinato a Cem fu fermato per via da Sinan Pasci\u00e0, che governava l'Anatolia ed era favorevole a Bayezid; Cem fu quindi informato della morte di suo padre quattro giorni dopo il fratello. A Costantinopoli, il 4 maggio, i giannizzeri, che sostenevano Bayezid, si rivoltarono e assassinarono Karamanl\u0131 Mehmet Pasci\u00e0. In assenza di Bayezid, suo figlio, il principe Korkut, occup\u00f2 il trono come reggente.\nBayezid giunse a Costantinopoli il 21 maggio e fu proclamato sultano. Sei giorni dopo Cem occup\u00f2 la citt\u00e0 di \u0130neg\u00f6l con un esercito di 4000 uomini. Bayezid invi\u00f2 contro Cem un contingente al comando del visir Ayas Pasci\u00e0; ma esso fu sconfitto il 28 maggio dalle truppe di Cem, che si proclam\u00f2 sultano dell'Anatolia e stabil\u00ec la sua capitale a Bursa. Cem propose a Bayezid di dividere l'impero, lasciandogli la parte europea, ma Bayezid rifiut\u00f2 l'offerta senza esitare e marci\u00f2 su Bursa. La battaglia decisiva tra i due fratelli ebbe luogo vicino a Yeni\u015fehir; Cem fu sconfitto e fugg\u00ec con la famiglia verso la Siria (che faceva parte del sultanato dei Mamelucchi), raggiunse Damasco e poi Il Cairo, dove fu accolto dal sultano Q\u0101\u02beit B\u0101y.\nBayezid offr\u00ec a Cem la somma di un milione di ak\u00e7e (la moneta ottomana) per convincerlo a rinunciare al trono. Cem rifiut\u00f2 e l'anno dopo invase di nuovo l'Anatolia. Il 27 maggio 1482 pose l'assedio a Konya, ma presto fu costretto a ritirarsi ad Ankara, con l'intenzione di tornare al Cairo; ma tutte le strade per l'Egitto erano controllate da Bayezid. Cem, con pochi seguaci, chiese protezione al capitano spagnolo del castello di Bodrum. Pierre d'Aubusson, Gran Maestro dei Cavalieri di Rodi, lo invit\u00f2 allora a Rodi, dove giunse il 29 luglio e fu ricevuto con onore. In cambio del rovesciamento di Bayezid, Cem offr\u00ec la pace perpetua tra l'impero ottomano e la cristianit\u00e0; ma Bayezid corruppe i Cavalieri, e Cem da ospite divenne prigioniero.\nLa prigionia e l'esilio.\nCem, perduta la libert\u00e0, fu inviato in Francia e tenuto prigioniero nel castello di Rochechinard, nel Delfinato, e poi in quello di Bourganeuf nel Limosino. Come pretendente al trono ottomano, Cem era una minaccia per Bayezid II, e d'Aubusson ottenne da lui il pagamento di una somma di 40.000 ducati all'anno per tenere Cem prigioniero. Dopo sei anni, Cem fu consegnato a papa Innocenzo VIII, che pensava di utilizzarlo nell'ambito del suo progetto di crociata contro gli Ottomani; ma esso non si realizz\u00f2 mai, perch\u00e9 i sovrani europei rifiutarono di parteciparvi. Il papa, inoltre, chiese a Cem di convertirsi al cattolicesimo, ma ricevette un rifiuto. Tuttavia Cem fu utile ai disegni politici di Innocenzo, poich\u00e9 questi minacciava di liberarlo ogni volta che Bayezid progettava una campagna militare contro gli Stati cristiani dei Balcani. Nel 1494 Alessandro VI, successore di Innocenzo, consegn\u00f2 Cem al re di Francia Carlo VIII, che si trovava allora in Italia per reclamare il regno di Napoli, e che stava progettando una spedizione contro l'Impero ottomano.\nCem mor\u00ec a Capua il 25 febbraio 1495. Bayezid dichiar\u00f2 tre giorni di lutto nazionale, e chiese la restituzione della salma di Cem per poter celebrare un funerale secondo il rito islamico. Il corpo non fu restituito che quattro anni dopo e fu sepolto a Bursa.\nIn questo periodo fu scritto un libro in latino sulla vita di Cem. Esso fu illustrato da Guillaume Caoursin, vice-cancelliere dei Cavalieri di Rodi. Ebbe edizioni in varie citt\u00e0 d'Europa (Venezia, Parigi, Bruges, Salamanca, Ulm, Londra), e le illustrazioni che contiene furono le prime rappresentazioni accurate in Europa occidentale dei costumi e delle armi dei turchi.\nMatrimonio e discendenza.\nA quanto risulta, Cem spos\u00f2 Elena Orsini e da lei ebbe quattro figli:\nBibliografia.\nGiacomo E. Carretto, \"Un sultano prigioniero del Papa\", Ad Orientem, Centro Internazionale della Grafica, Venezia, 1989, 97 pp."}
{"id": "1583384", "revid": "24443", "url": "https://it.wikipedia.org/wiki?curid=1583384", "title": "Col della Seigne", "text": ""}
{"id": "1583391", "revid": "767487", "url": "https://it.wikipedia.org/wiki?curid=1583391", "title": "Divisione No. 16 (Saskatchewan)", "text": " \nLa Divisione No. 16 \u00e8 una divisione censuaria del Saskatchewan, Canada di 37.118 abitanti."}
{"id": "1583392", "revid": "1573940", "url": "https://it.wikipedia.org/wiki?curid=1583392", "title": "Chiesa di San Piero (Agliana)", "text": "La chiesa di San Piero \u00e8 un edificio religioso che si trova ad Agliana, comune in provincia di Pistoia.\nStoria e descrizione.\nLa chiesa \u00e8 documentata fin dal 1152 come dipendenza della pieve di San Giovanni a Villiano attuale Mantale. Fu rinnovata probabilmente nel XIV secolo. Era un edifici a aula coperta da capriate ed aveva cinque altari quello maggiore era posto nella tribuna coperta in volta sulle cui pareti comparivano affreschi con storie di S. Pietro, andati perduti nel 1606, occupava lo spazio dell'attuale sagrato. Dopo il 1582 gli altari furono ridotti a tre, e dedicati alla Madonna della Neve e del Rosario costruito nel 1705 a spese di Giovanni Bini. L'altare maggiore fu rinnovato una prima volta nel 1574 e poi nel 1794. \nNel 1727 a seguito dell'istituzione del Piviere d'Agliana venne elevata a Prioria. \nIl vecchio edificio fu demolita completamente nel 1869 per la costruzione di una nuova chiesa a tre navate di impianto basilicale, su progetto dell'architetto Bernardo Bernardini. I lavori si conclusero con la dedicazione dell'edificio avvenuta il 26 Ottobre del 1872 per mano di mons. Niccol\u00f2 Sozzifanti vescovo di Pistoia e Prato . La facciata \u00e8 ornata da tre statue raffiguranti Cristo Re, San Paolo e San Pietro e tutto il corpo strutturale ha uno stile neoclassico. Internamente vi sono cinque altari, fanno spicco due tele, una del XVII secolo attribuita alla cerchia del Volterrano, e l'altra, una \"Sacra famiglia\" del 1872, opera di Antonio Puccinelli. sempre del Puccinelli era una perduta tela raffigurante la Madonna della Neve. \nNell'altare maggiore ricostruito nel 1953, sono raccolte le reliquie dei Santi Pietro e Vincenzo Ferrer, ed \u00e8 ornato da un bel crocefisso ligneo del XVI secolo. A fianco troviamo la Oratorio della Compagnia intitolata al S.S. Sacramento, risalente alla fine del XVI secolo, ma ristrutturato nel 1743 dall'architetto Carlo Arrighi. L'Oratorio che \u00e8 a un'unica navata coperta a volta, conserva quattro pitture murali della fine del XVIII, e sull'altare vi \u00e8 una tavola della seconda met\u00e0 del cinquecento. Il vecchio campanile gi\u00e0 restaurato nel 1793, e dotato di orologio meccanico, oggi perduto. Sub\u00ec un pesate intervento di soprelevazione nel 1959 ad opera degli architetti Santi e Savioli di Firenze. Dal 3 aprile del 1937 la parrocchia a il titolo di Propositura. Nel XVI secolo, \u00e8 menzionato nei pressi della chiesa un piccolo ospedale dedicato a S. Pietro, e soppresso nel 1784."}
{"id": "1583393", "revid": "1372005", "url": "https://it.wikipedia.org/wiki?curid=1583393", "title": "Bernard Katz", "text": "Biografia.\nStudi\u00f2 all'Albert Gymnasium di Lipsia (dove era nato, da famiglia ebraica) dal 1921 al 1929 e consegu\u00ec presso la locale Universit\u00e0 la laurea in Medicina. Nel 1935 fu costretto, a causa delle sue origini e dagli eventi politici della Germania nazista, a trasferirsi in Gran Bretagna; qui inizi\u00f2 a lavorare all'University College di Londra, inizialmente sotto la supervisione di Archibald Vivian Hill.\nTerminato il dottorato di ricerca nel 1938, consegu\u00ec il \"Carnegie Fellowship\" per i suoi studi con il neurofisiologo australiano John Carew Eccles all'ospedale di Sydney. Nel 1942, naturalizzato britannico, entr\u00f2 nella Royal Australian Air Force per combattere nella guerra del Pacifico come ufficiale radarista.\nNel 1945 spos\u00f2 Marguerite Penly e rientr\u00f2, l'anno seguente, all'Universit\u00e0 londinese come direttore assistente. Nel 1952 ottenne la cattedra, divenne capo del dipartimento di biofisica ed entr\u00f2 nella Royal Society.\nMor\u00ec a Londra, all'et\u00e0 di 92 anni, nel 2003.\nAttivit\u00e0 scientifica.\nLe sue ricerche riguardarono principalmente lo studio delle propriet\u00e0 fondamentali delle sinapsi, le giunzioni che permettono il passaggio del segnale tra le terminazioni nervose.\nDagli anni cinquanta studi\u00f2 gli aspetti biochimici dell'azione dell'acetilcolina, la molecola responsabile della neurotrasmissione, cosa che gli consent\u00ec di vincere il Nobel, particolarmente per aver dimostrato il rilascio \"quantico\" della molecola a livello sinaptico. Infatti, il rilascio di quantit\u00e0 definite di acetilcolina nello spazio fra le sinapsi \u00e8 dovuto al fatto che le molecole del neurotrasmettitore risiedono in compartimenti cellulari detti \"vescicole sinaptiche\" che vengono espulse nello spazio inter-sinaptico per un meccanismo di esocitosi.\nIl lavoro di Katz influenz\u00f2 notevolmente le ricerche sugli organofosfati, alla base della produzione degli insetticidi di terza generazione."}
{"id": "1583399", "revid": "56620", "url": "https://it.wikipedia.org/wiki?curid=1583399", "title": "Divisione No. 15 (Saskatchewan)", "text": " \nLa Divisione No. 15 \u00e8 una divisione censuaria del Saskatchewan, Canada di 79.018 abitanti."}
{"id": "1583403", "revid": "36426", "url": "https://it.wikipedia.org/wiki?curid=1583403", "title": "Chiesa di Santa Maria a Spedalino Asnelli", "text": "La chiesa di Santa Maria Assunta si trova in localit\u00e0 Spedalino Asnelli, nel comune di Agliana.\nStoria e descrizione.\nLa piccola chiesa era annessa all'ospedale fondato nel 1162 da un certo Osnello o Asnello Taviani, frate converso della Abbazia di San Salvatore in Agna (dei Benedettini): probabilmente un nobile che attir\u00f2 consistenti lasciti testamentari e non compare pi\u00f9 nel 1099. Questa istituzione ebbe notevole fortuna nel Medioevo, contando anche una seconda sede a Pisa che divenne autonoma verso il 1260.L'ospedale fu unito nel 1380 al monastero dei Benedettini Olivetani e chiesa di San Benedetto (Pistoia), di cui si stava avviando la costruzione.\nI fabbricati dell'antico ospedale, disposti intorno alla chiesa, sono ancora riconoscibili nonostante le numerose trasformazioni.\nNell'architettura della chiesa sono individuabili tracce dell'influenza del romanico pisano, citt\u00e0 con la quale l'istituzione ebbe continui rapporti. Nella facciata, in corrispondenza di due stemmi lapidei posteriori, sono ancora visibili tracce dell'originaria decorazione a losanghe, tipica dell'ambito pisano.\nA Pisa rimanda anche la decorazione con bacini ceramici del timpano, integrati e sostituiti in epoca moderna"}
{"id": "1583407", "revid": "198277", "url": "https://it.wikipedia.org/wiki?curid=1583407", "title": "Cagiva C589", "text": "La Cagiva C589 \u00e8 una moto agonistica della casa Cagiva, il cui nome \u00e8 formato dall'unione di pi\u00f9 lettere e numeri \"\"C\", \"5\" e \"89\", dove \"C\" sta per \"Cagiva\", \"5\" sta per \"500\" (come la classe del mondiale e la cilindrata), \"89\"\" sta per 1989 (anno in cui \u00e8 stato portato in gara il modello), questa moto da competizione \u00e8 infatti prodotta dalla casa di Varese che corse nel motomondiale del 1989 con alla guida Randy Mamola con il numero 12.\nDescrizione.\nQuesta moto \u00e8 la diretta evoluzione della C588 da cui differisce in minima parte e adott\u00f2 definitivamente le nuove forcelle rovesciate (usate anche da Mamola nel campionato '88), ma non diede vita facile ai suoi piloti, difatti la moto data l'errata distribuzione dei pesi impedisce di scaricare liberamente la potenza al suolo e i piloti si ritrovano in difficolt\u00e0, difatti Randy Mamola (con il numero 12) si piazz\u00f2 solo 18\u00ba a fine campionato, mentre il suo compagno Massimo Broccoli (con il numero 29) si piazz\u00f2 29\u00ba.\nEsteticamente rispetto al modello precedente differisce solo per le feritoie lunghe e sottili aggiuntive al termine degli sfoghi del radiatore e di una feritoia dietro e sotto gli sfoghi, mentre il plexiglas del cupolino risulta pi\u00f9 basso e meno bombato.\nEffetti sulla produzione di serie.\nLa C589 \u00e8 stato il modello da cui \u00e8 stato preso spunto per l'estetica di un modello di produzione stradale, la Cagiva Mito, che ricalca alla perfezione le livree della C589."}
{"id": "1583408", "revid": "287204", "url": "https://it.wikipedia.org/wiki?curid=1583408", "title": "Microregione di Cap\u00e3o Bonito", "text": "Votuporanga \u00e8 una microregione dello Stato di San Paolo in Brasile, appartenente alla mesoregione di Itapetininga.\nComuni.\nComprende 10 comuni:"}
{"id": "1583409", "revid": "767487", "url": "https://it.wikipedia.org/wiki?curid=1583409", "title": "Divisione No. 14 (Saskatchewan)", "text": " \nLa Divisione No. 14 \u00e8 una divisione censuaria del Saskatchewan, Canada di 36.515 abitanti."}
{"id": "1583411", "revid": "1543377", "url": "https://it.wikipedia.org/wiki?curid=1583411", "title": "Raymond Weaver", "text": "A lui si deve all'inizio degli anni venti del XX secolo. Fu anche grazie a Weaver che il romanzo inedito \"Billy Budd\" venne riscoperto e pubblicato a cura della Columbia University nel 1924.\nTenne anche un corso su Dante. Sembra che durante una festa degli anni trenta qualcuno gli avesse chiesto se aveva mai letto \"Via col Vento\". Quando Weaver disse di no, il suo interlocutore lo invit\u00f2 a farlo, visto che il romanzo era gi\u00e0 uscito da sei mesi. Al che Raymond Weaver chiese allo stesso interlocutore se avesse mai letto la Divina Commedia. Quando l'ospite disse di no, il professore Weaver lo invit\u00f2 a leggerla, essendo gi\u00e0 stata pubblicata da ben 600 anni."}
{"id": "1583421", "revid": "547992", "url": "https://it.wikipedia.org/wiki?curid=1583421", "title": "Giuseppe Baronchelli", "text": "Carriera.\nGiocatore.\nDopo gli esordi in Serie C con Ospitaletto e Palazzolo, nel 1993 viene ingaggiato dal Brescia, con cui esordisce nella serie cadetta disputando 33 partite con 5 reti, e conquistando la promozione nella massima serie. All'inizio della stagione successiva, a causa dei cattivi risultati della sua squadra, subisce ripetute aggressioni ed intimidazioni da parte di un gruppo di ultras bresciani, che a fine stagione lo portano a trasferirsi alla Lucchese in compropriet\u00e0. Rientrato a Brescia dopo l'apertura delle buste, viene posto fuori rosa su pressione degli ultras, e nel mercato autunnale scende in Serie C1, giocando una stagione da titolare nel Fiorenzuola allenato da Alberto Cavasin.\nA fine stagione torna a giocare in Serie A, acquistato dal : totalizza 16 presenze, senza evitare la retrocessione dei salentini nella serie cadetta. Dopo sei mesi in Spagna, all'Albacete (Seconda divisione) allenato da Luigi Maifredi, viene ingaggiato dal di Cavasin, con cui disputa una stagione e mezza in Serie B culminate con la retrocessione del 2000. Si trasferisce quindi al , dove gioca due stagioni di Serie C1 ottenendo la promozione in B da capitano; nel gennaio 2003 accetta l'offerta della Florentia Viola di Diego Della Valle, scendendo in Serie C2 e ottenendo la promozione in C1, salendo poi in Serie B per gli effetti del Caso Catania.\nPoco utilizzato nel campionato cadetto (anche a causa di screzi con Cavasin), viene ceduto alla Pro Sesto, in Serie C2. Conclude la carriera con una stagione nella Unione Sportiva Calcio Caravaggese, in Serie D, e una nel Montichiari, in C2.\nAllenatore.\nNel campionato 2007-2008 allena il Suzzara, portando la squadra bianconera in Serie D dopo i play-off. Nel 2008-2009 passa alla guida della Caraveggese ma viene esonerato in novembre.\nNell'estate 2010 inizia una nuova avventura alla guida della Berretti del Feralpi Sal\u00f2.\nDal giugno 2018 diventa direttore dell\u2019area tecnica del Torbole Casaglia."}
{"id": "1583423", "revid": "767487", "url": "https://it.wikipedia.org/wiki?curid=1583423", "title": "Confessor", "text": "I Confessor sono una doom/progressive metal formata nel 1986 a Raleigh nella Carolina del Nord dall'ex cantante del gruppo technical thrash metal texano dei Watchtower, Scott Jeffreys.\nStoria.\nIl gruppo mescola influenze del classico doom metal di Candlemass e Saint Vitus con forti influenze progressive metal di stampo Fates Warning.\nIn seguito al loro album di debutto del 1991, \"Condemned\", i Confessor si sciolsero nel 1993 mentre la band stava incominciando a registrare il secondo album, ma nel 2002 si sono riformati e sono tuttora attivi."}
{"id": "1583424", "revid": "287204", "url": "https://it.wikipedia.org/wiki?curid=1583424", "title": "Microregione di Itapetininga", "text": "Itapetininga \u00e8 una microregione dello Stato di San Paolo in Brasile, appartenente alla mesoregione di Itapetininga.\nComuni.\nComprende 5 comuni:"}
{"id": "1583426", "revid": "287204", "url": "https://it.wikipedia.org/wiki?curid=1583426", "title": "Turismo incoming", "text": ""}
{"id": "1583430", "revid": "287204", "url": "https://it.wikipedia.org/wiki?curid=1583430", "title": "Microregione di Itapeva", "text": "Itapeva \u00e8 una microregione dello Stato di San Paolo in Brasile, appartenente alla mesoregione di Itapetininga.\nComuni.\nComprende 12 comuni:"}
{"id": "1583434", "revid": "287204", "url": "https://it.wikipedia.org/wiki?curid=1583434", "title": "Microregione di Tatu\u00ed", "text": "Tatu\u00ed \u00e8 una microregione dello Stato di San Paolo in Brasile, appartenente alla mesoregione di Itapetininga.\nComuni.\nComprende 9 comuni:"}
{"id": "1583435", "revid": "1573940", "url": "https://it.wikipedia.org/wiki?curid=1583435", "title": "Chiesa della Madonna di Piazza", "text": "La chiesa della Madonna di Piazza si trova a Cutigliano.\nRisale al secolo XV e si presenta ad una sola navata: sul suo altare maggiore \u00e8 collocata una robbiana raffigurante la \"Madonna col Bambino e i santi Antonio Abate e Bernardino da Siena\", attribuita a Benedetto Buglioni e databile al 1510 circa."}
{"id": "1583440", "revid": "438678", "url": "https://it.wikipedia.org/wiki?curid=1583440", "title": "Maria Antonietta (film 1938)", "text": "Maria Antonietta (\"Marie Antoinette\") \u00e8 un film del 1938 diretto da W. S. Van Dyke II e, non accreditato, da Julien Duvivier. La prima del film si tenne a Los Angeles l'8 luglio 1938.\nIl film, originariamente commissionato a Sidney Franklin, doveva avere Charles Laughton nel ruolo di Luigi XVI. Si tratta dell'ultima produzione di Irving Thalberg, che mor\u00ec durante la lavorazione. Fu uno dei pi\u00f9 grandi successi degli anni Trenta, ma anche uno dei film pi\u00f9 costosi dell'epoca: cost\u00f2 pi\u00f9 di due milioni di dollari, con fastose ricostruzioni, migliaia di costumi e altrettante parrucche che misero al lavoro tutti i laboratori della MGM per mesi. I produttori non ottennero il permesso di girare il film a Versailles, cos\u00ec dovettero ricostruire tutta la scenografia negli \"studios\". La protagonista, Norma Shearer venne nominata agli Oscar come miglior attrice per il 1938. Quell'anno vinse Bette Davis con \"Figlia del vento\", mentre la Shearer vinse la Coppa Volpi a Venezia.\nTrama.\nNel 1770 la quattordicenne arciduchessa d'Austria, Maria Antonietta, viene data in sposa da sua madre, l'imperatrice Maria Teresa, al Delfino di Francia Luigi Augusto, nipote del re Luigi XV. Arrivata a Versailles la fanciulla conosce il vecchio re, i suoi giovani nipoti e l'affascinante cugino, il duca d'Orl\u00e9ans, purtroppo il suo futuro sposo non \u00e8 cos\u00ec sveglio e aitante. Dopo le nozze, celebrate il 16 maggio 1770 Maria Antonietta e Luigi vengono lasciati soli e bench\u00e9 la ragazza si dimostri gentile e cortese, il marito le risponde sgarbatamente e alla fine scoppia a piangere affermando di non poter aver figli e che tale matrimonio lui non l'ha mai desiderato. Maria Antonietta vede davanti a s\u00e9 un triste futuro.\nIl 16 maggio 1772 le campane risuonano nel palazzo reale per celebrare il secondo anniversario di matrimonio dei Delfini, ma nei salotti di Madame du Barry, il re e i nobili legati alla cortigiana, si dilettano e deridono i giovani sposi, in particolare Maria Antonietta che non \u00e8 ancora riuscita ad avere un erede. Solo il duca Filippo d'Orl\u00e9ans si schiera dalla parte della giovane Delfina, ormai relegata in solitudine nei suoi appartamenti con la sola compagnia della principessa de Lamballe, la sua miglior amica. Il cugino la invita a vivere in maniera pi\u00f9 consona al suo rango, di far valere i suoi diritti e ribellarsi alla tirannia della du Barry, ma Maria Antonietta \u00e8 ancora incerta. Poco dopo giunge il principe di Rohan con un dono di nozze da parte di un mittente sconosciuto, ma \u00e8 soltanto l'ennesima offesa della Du Barry: una culla vuota con un bigliettino che invita la sterile Maria Antonietta a tornarsene in Austria. Luigi inizialmente si adira e dice di voler andare dal re a protestare, ma subito sbollite le ire, si ritira dall'ardita proposta; Maria Antonietta invece, conscia delle parole di Orl\u00e9ans, decide di vivere alla luce del sole come legittima Signora di Versailles. Da quel momento iniziano vezzi e divertimenti, feste, balli, giochi, serate all'Op\u00e9ra e un'ingente quantit\u00e0 di denaro viene spesa per futili motivi; ai divertimenti per il carnevale del 1774, il duca d'Orl\u00e9ans bacia Maria Antonietta, che, pur interessata all'amore del cugino, ancora non gli si concede. \nPoco tempo dopo, in un salotto parigino, Maria Antonietta vede dalla finestra un giovane aristocratico svedese, il conte Hans Axel von Fersen e lo invita in casa. Infatti, la Delfina aveva scommesso di dare un collier di diamanti al cognato se non avesse trovato un uomo russo e approfittando dello svedese, vince la scommessa. I discorsi per\u00f2 cominciano a farsi pesanti e Fersen si mostra troppo galante nei confronti della Delfina facendo scattare le ire dei principi; lo svedese decide di andarsene ma sulle scale Maria Antonietta lo saluta con un bacio. A Versailles la Delfina viene rimproverata aspramente da Mercy, l'ambasciatore austriaco, che l'accusa di spendere troppo denaro e di mettersi in una situazione critica, osteggiando la favorita del re. Maria Antonietta, seppur a malincuore, decide di parlare per la prima volta alla contessa du Barry. L'incontro avviene alla presenza del re, durante un ballo dato dal Duca d'Orl\u00e9ans, ma Maria Antonietta con una \"grazia affettata\" offende la Du Barry per le sue umili origini; la dama e il re si ritirano adirati. Maria Antonietta viene accompagnata da Filippo per parlare con il re e, quand'ella esce, afferma che dopo ben quattro anni il suo matrimonio sar\u00e0 annullato; quindi chiede al cugino di portarla dall'ambasciatore austriaco, ma lui si rifiuta mostrando la sua vera faccia: il duca d'Orl\u00e9ans non ha mai amato Maria Antonietta, ma la futura regina di Francia. La Delfina, contenta di non aver mai oltrepassato il limite con il cugino, si reca a casa di Mercy, che \u00e8 assente e trova invece il bel conte Fersen. Il ragazzo le racconta che lui si era innamorato di lei molti anni prima, grazie ai racconti della governante di sua sorella che aveva prestato servizio a Vienna e, nonostante la posizione di Maria Antonietta sia in bilico, le giura fedelt\u00e0 e amore; la principessa commossa gli regala il suo anello con incisa una frase \"Tutto a te mi guida\", lo bacia e i due passano la notte insieme nei giardini di palazzo aspettando il sorgere del sole.All'alba si separano e Maria Antonietta, tornata al castello, viene a sapere dalla principessa di Lamballe che il re, ammalato di vaiolo, \u00e8 in punto di morte; la Delfina si reca da Luigi, che affranto per la difficile situazione le confida sereno che adesso potr\u00e0 avere figli. Lei vorrebbe raccontargli di ci\u00f2 che \u00e8 accaduto con Fersen ma in quel momento la candela posta davanti alla finestra di Luigi XV viene spenta: il re \u00e8 morto, Luigi Augusto e Maria Antonietta sono i nuovi sovrani di Francia.\nFersen e Maria Antonietta continuano a incontrarsi segretamente nei giardini di Versailles, ma il giovane svedese, conscio pi\u00f9 della sua amata che il loro \u00e8 un amore impossibile, le confida che presto partir\u00e0 per l'America; la regina \u00e8 affranta ma accetta a malincuore la situazione. Qualche anno pi\u00f9 tardi, Maria Antonietta d\u00e0 alla luce due figli: Maria Teresa e il tanto sospirato erede al trono Luigi Carlo. Maria Antonietta ha ormai messo la testa a posto e decide di vivere in tranquillit\u00e0 con i figli, ma il popolo ormai la odia per tutte le ingenti quantit\u00e0 di denaro scialacquate, che hanno portato la Francia alla miseria. Nel 1785 scoppia l'Affare della collana: il gioielliere di corte Boehmer tenta di vendere alla regina una sfarzosa collana di diamanti che ella rifiuta. Allora si rivolge a una sedicente contessa, Jeanne Valois de la Motte, la quale inganna il principe di Rohan e dopo avergli fatto incontrare una falsa Maria Antonietta lo convince a fare da garante per l'acquisto della collana. Il gioiello finisce nelle mani della La Motte e di suo marito, mentre a corte il gioielliere reclama il pagamento della collana. La faccenda \u00e8 messa nelle mani del Parlamento di Parigi che assolve il principe e bench\u00e9 non possa accusare la regina, la condanna moralmente come una donna dissoluta e sperperatrice del denaro pubblico.\nIl popolo nel frattempo si \u00e8 svegliato e scoppia la Rivoluzione francese, i principi del sangue fuggono tutti all'estero per scampare alla minaccia, ma la principessa de Lamballe decide di rimanere fino all'ultimo accanto alla regina. Nella notte tra il 5 e il 6 ottobre 1789 il popolo insorge nella reggia di Versailles e costringe i reali a trasferirsi a Parigi, al vecchio palazzo delle Tuileries. La famiglia reale vive ormai prigioniera del popolo ma Fersen, tornato in Francia, organizza un piano di fuga per far evadere Maria Antonietta e i suoi cari. La sera del 21 giugno 1791 la famiglia reale fugge verso il confine su una carrozza guidata da Fersen in persona, ma quest'ultimo, \u00e8 costretto dal re a lasciarli a met\u00e0 strada per mettersi in salvo. La famiglia reale viene riconosciuta a Varennes e riportata a Parigi: qui i sovrani vengono arrestati e rinchiusi nella Torre del Tempio. La principessa de Lamballe viene separata da Maria Antonietta e fuori dalla prigione viene fatta a pezzi: la regina osserva quell'abominio dalle sbarre della prigione e sviene dallo spavento. A Parigi, i rivoluzionari discutono se sia o meno il caso di giustiziare il re. Il voto favorevole del duca d'Orl\u00e9ans \u00e8 decisivo: il re viene condannato alla ghigliottina e decapitato il 21 gennaio 1793. Poco dopo Maria Antonietta deve dire addio a suo figlio, strappatole dai rivoluzionari. Fersen, tornato a Parigi, si reca dal conte de Mercy per chiedergli di aiutarlo a salvare Maria Antonietta, ma l'anziano ambasciatore a malincuore dice che ormai \u00e8 tutto inutile: la regina, condotta nella prigione della Conciergerie, dopo un terribile processo viene accusata di incesto e condannata a morte. Fersen riesce a introdursi nella prigione per vedere per ultima volta la sua amata, che ormai ha perso la sua grande bellezza. Il 16 ottobre 1793 Maria Antonietta affronta con grande dignit\u00e0 la morte.\nProduzione.\nCon un budget stimato in 2.926.000 dollari, il film fu girato dal 30 dicembre 1937 al 25 maggio 1938, prodotto da Hunt Stromberg e, non accreditato, da Irving Thalberg per la Loew's e la MGM. Thalberg che, normalmente, non firmava mai come produttore, era il marito della protagonista, la famosa attrice Norma Shearer. Questa fu la sua ultima produzione.\nIl potente editore William Randolph Hearst avrebbe voluto come interprete principale la sua amata Marion Davies, ma Thalberg gli si oppose, preferendo la Shearer. La rottura parve subito insanabile: Hearst lasci\u00f2 con la sua Cosmopolitan Pictures la MGM, passando alla Warner Bros. Thalberg non vide mai la realizzazione del suo progetto, perch\u00e9 mor\u00ec ancora prima del primo ciak, il 14 settembre 1936, a soli 37 anni.\nDistribuzione.\nDistribuito dalla MGM, il film usc\u00ec nelle sale del circuito Loew's il 26 agosto, dopo una prima tenuta a Los Angeles l'8 luglio 1938 al Carthay Circle Theatre, addobbato e decorato in stile per l'occasione.\nDate di uscita.\nIMDb\nAlias\nAltre versioni.\n\"Marie Antoinette\" di Sofia Coppola con Kirsten Dunst, basato sul libro \"Maria Antonietta - La solitudine di una regina\" di Antonia Fraser"}
{"id": "1583441", "revid": "767487", "url": "https://it.wikipedia.org/wiki?curid=1583441", "title": "Specie del genere Silene da A a D", "text": "Specie del genere \"Silene\" : da A a D.\nA\nB\nC\nD"}
{"id": "1583447", "revid": "1802185", "url": "https://it.wikipedia.org/wiki?curid=1583447", "title": "Medaglia Wollaston", "text": "La medaglia Wollaston \u00e8 un riconoscimento scientifico conferito in ambito geologico. \u00c8 la pi\u00f9 alta distinzione conferita annualmente dalla Geological Society of London a uno studioso che si sia particolarmente distinto nelle Scienze della Terra. \nLa medaglia ricorda nel nome William Hyde Wollaston, il segretario della Royal Society che ha istituito il riconoscimento nel 1831. Originariamente la medaglia era in palladio, il metallo scoperto da Wollaston."}
{"id": "1583448", "revid": "287204", "url": "https://it.wikipedia.org/wiki?curid=1583448", "title": "Microregione di Franco da Rocha", "text": "Franco da Rocha \u00e8 una microregione dello Stato di San Paolo in Brasile, appartenente alla mesoregione Metropolitana de S\u00e3o Paulo.\nComuni.\nComprende 4 comuni:"}
{"id": "1583449", "revid": "29478", "url": "https://it.wikipedia.org/wiki?curid=1583449", "title": "Santa Terezinha", "text": ""}
{"id": "1583454", "revid": "287204", "url": "https://it.wikipedia.org/wiki?curid=1583454", "title": "Acquisizione parallela", "text": "Lacquisizione parallela \u00e8 una tecnica di ricostruzione delle immagini di risonanza magnetica che permette di ottenere un'immagine ad alta risoluzione tramite un'acquisizione che con le metodologie tradizionali produrrebbe immagini a risoluzione pi\u00f9 bassa o con artefatti. Tale tecnica permette di ottenere immagini ad alta risoluzione sia spaziale che temporale, a discapito del rapporto segnale/rumore.\nPrincipio fisico.\nNell'imaging a risonanza magnetica, gli spin degli atomi di idrogeno presenti nel corpo umano vengono fatti allineare lungo un intenso campo magnetico statico. Dopodich\u00e9 vengono eccitati tramite un impulso a radiofrequenza, ed al momento in cui l'impulso cessa, viene misurato il segnale emesso dai protoni stessi mentre tornano allo stato di equilibrio.\nTale segnale viene rilevato per mezzo di bobine riceventi, che si comportano come antenne.\nNell'acquisizione tradizionale, idealmente si pu\u00f2 utilizzare un'unica bobina ricevente, e l'informazione spaziale viene codificata nella frequenza e nella fase del segnale ricevuto, e, rifacendosi al formalismo matematico del k-spazio, la risoluzione finale corrisponder\u00e0 al numero di passi della codifica di fase.\nNell'acquisizione parallela, invece di una singola bobina ricevente, vengono usate pi\u00f9 bobine, disposte in luoghi diversi dello spazio intorno al paziente, in modo che la loro area di sensibilit\u00e0 sia disomogenea. Nella pratica comune vengono usati array di 4, 32 o 128 bobine.\nAl momento della ricezione del segnale, queste bobine, prese separatamente, ricostruirebbero ciascuna un'immagine leggermente diversa perch\u00e9 il segnale generato pi\u00f9 vicino al centro dell'area di sensibilit\u00e0 della bobina avr\u00e0 un peso maggiore rispetto ai segnali generati dalla periferia.\nAcquisizione del segnale.\nLe immagini acquisite con tecniche di acquisizione parallela hanno il k-spazio \"sottocampionato\", cio\u00e8 vengono acquisiti meno passi di codifica di fase di quanti sarebbero necessari per ottenere il field of view desiderato. Il risultato \u00e8 un'immagine che presenta risoluzione adeguata, ma \"aliasing\" ai bordi (vedi immagine).\nIn realt\u00e0, grazie all'utilizzo di bobine riceventi multiple, saranno disponibili pi\u00f9 immagini, aventi intensit\u00e0 diverse dell'artefatto. Viene quindi acquisita, oltre alle immagini sottocampionate, anche una mappa a bassa risoluzione ma con field of view completo (in pratica campionando il centro del k-spazio), da utilizzare come riferimento per estrarre le mappe di sensibilit\u00e0 delle varie bobine.\nRicostruzione.\nLe immagini ottenute dalle varie bobine vengono passate poi ad un algoritmo in grado di ricostruire l'immagine completa basandosi sull'immagine di riferimento e sulle immagini parziali. Esistono algoritmi che lavorano direttamente nel k-spazio (una cui implementazione commerciale \u00e8 l'algoritmo GRAPPA \"GeneRalized Autocalibrating Partially Parallel Acquisition\", acquisizione parallela parziale generalizzata autocalibrante), ed algoritmi che lavorano nello spazio trasformato, cio\u00e8 lo spazio delle immagini (ad esempio SENSE, \"SENSitivity Encoding\", codifica di sensibilit\u00e0).\nVantaggi e svantaggi.\nL'acquisizione parallela permette di ottenere immagini ad alta risoluzione in tempi di acquisizione molto brevi, permettendo quindi l'acquisizione in tempo reale di molti processi altrimenti troppo rapidi per la risonanza magnetica. Ovviamente il compromesso \u00e8 con il rapporto segnale/rumore, in quanto nell'acquisizione tradizionale i segnali ricevuti dalle varie bobine vengono sommati tra loro, aumentandone quindi l'intensit\u00e0 finale. Nel caso dell'acquisizione parallela invece l'immagine non gode di questo beneficio. Inoltre, l'acquisizione parallela funziona bene quando le bobine riceventi hanno delle aree di sensibilit\u00e0 molto diverse tra loro: nelle aree in cui la sensibilit\u00e0 \u00e8 molto simile per tutte le bobine (normalmente al centro del corpo, che normalmente \u00e8 grossomodo equidistante da tutte le bobine), gli algoritmi possono non riuscire a separare gli artefatti di aliasing dalle immagini e quindi possono sussistere alcuni disturbi residui."}
{"id": "1583458", "revid": "12582", "url": "https://it.wikipedia.org/wiki?curid=1583458", "title": "Masdar City", "text": ""}
{"id": "1583459", "revid": "29478", "url": "https://it.wikipedia.org/wiki?curid=1583459", "title": "Santa Teresinha de Goi\u00e1s", "text": ""}
{"id": "1583461", "revid": "112623655", "url": "https://it.wikipedia.org/wiki?curid=1583461", "title": "Specie del genere Silene da E a P", "text": "Specie del genere \"Silene\" : da E a P.\nE\nF\nG\nH\nI\nJ\nK\nL\nM\nN\nO\nP"}
{"id": "1583462", "revid": "123404934", "url": "https://it.wikipedia.org/wiki?curid=1583462", "title": "Stephen Sommers", "text": "Biografia.\nNato in Ohio, ma \u00e8 cresciuto in Minnesota dove ha studiato alla St. John's University. In seguito si muove verso l'Europa, pi\u00f9 precisamente in Spagna dove studia all'Universit\u00e0 di Siviglia, in quegli anni lavora come attore teatrale per diverse compagnie. Tornato negli Stati Uniti continua a studiare cinematografia per altri tre anni, fino a quando realizza il suo primo cortometraggio intitolato \"Perfect Alibi\".\nIl suo primo lungometraggio \u00e8 \"Scommesse al college\" del 1989, mentre nel 1993 porta sul grande schermo \"Le avventure di Huck Finn\", tratto da un classico di Mark Twain, l'anno seguente si cimenta ancora con un classico \"Il libro della giungla\" di Rudyard Kipling, realizzando \"Mowgli - Il libro della giungla\".\nMa il grande successo arriva nel 1999 con il blockbuster \"La mummia\" e il sequel del 2001 \"La mummia - Il ritorno\", in seguito cura la sceneggiatura de \"Il Re Scorpione\". Nel 2004 un altro successo \"Van Helsing\", dove porta sul grande schermo il leggendario cacciatore di vampiri Abraham Van Helsing, interpretato da Hugh Jackman.\nDopo aver lasciato la regia di \"Una notte al museo\" a Shawn Levy per divergenze con la produzione, collabora alla sceneggiatura de \"La mummia - La tomba dell'Imperatore Dragone\". In seguito realizza \"G.I. Joe - La nascita dei Cobra\", adattamento cinematografico dei famosi G.I. Joe."}
{"id": "1583468", "revid": "287204", "url": "https://it.wikipedia.org/wiki?curid=1583468", "title": "Microregione di Guarulhos", "text": "Guarulhos \u00e8 una microregione dello Stato di San Paolo in Brasile, appartenente alla mesoregione Metropolitana de S\u00e3o Paulo.\nComuni.\nComprende 3 comuni:"}
{"id": "1583469", "revid": "287204", "url": "https://it.wikipedia.org/wiki?curid=1583469", "title": "Microregione di Itapecerica da Serra", "text": "Itapecerica da Serra \u00e8 una microregione dello Stato di San Paolo in Brasile, appartenente alla mesoregione Metropolitana de S\u00e3o Paulo.\nComuni.\nComprende 8 comuni:"}
{"id": "1583470", "revid": "1573940", "url": "https://it.wikipedia.org/wiki?curid=1583470", "title": "Chiesa di San Bartolomeo (Cutigliano)", "text": "La chiesa di San Bartolomeo \u00e8 un luogo di culto che si trova a Cutigliano, frazione-capoluogo del comune sparso di Abetone Cutigliano, in provincia e diocesi di Pistoia.\nStoria e descrizione.\nFu teatro nel 1537 di una delle pi\u00f9 efferate stragi nella storia delle lotte fra Panciatichi e Cancellieri. A seguito di questo evento fu distrutta da un incendio e ricostruita nella seconda met\u00e0 del secolo XVI.\nConserva alcune notevoli opere: la \"Circoncisione\" (1620) di Giovanni da San Giovanni; la \"Nascita della Vergine\" di Nicodemo Ferrucci, affiancata da due sculture in terracotta policroma di bottega di Andrea Sansovino; la \"Madonna del Rosario\" di Matteo Rosselli; la \"Madonna del Carmine\" di Onorio Mariani; il \"San Michele\" di Alessio Gemignani; la \"Madonna col Bambino, san Giovannino e quattro santi\" di Giovan Battista Volponi; un \"Miracolo di san Bartolomeo\" (1570) di Sebastiano Vini.\nNei pressi dell'edificio religioso \u00e8 presente la pianta monumentale dell'acero di monte di Cutigliano."}
{"id": "1583474", "revid": "287204", "url": "https://it.wikipedia.org/wiki?curid=1583474", "title": "Microregione di Mogi das Cruzes", "text": "Mogi das Cruzes \u00e8 una microregione dello Stato di San Paolo in Brasile, appartenente alla mesoregione Metropolitana de S\u00e3o Paulo.\nComuni.\nComprende 8 comuni:"}
{"id": "1583476", "revid": "339392", "url": "https://it.wikipedia.org/wiki?curid=1583476", "title": "Verificabilit\u00e0", "text": ""}
{"id": "1583478", "revid": "254059", "url": "https://it.wikipedia.org/wiki?curid=1583478", "title": "Valle del Caffaro", "text": "La Valle del Caffaro \u00e8 una valle alpina, tributaria laterale della Val Sabbia.\n\u00c8 percorsa dal fiume Caffaro che nasce nel territorio di Breno dal Cornone di Blumone e si immette nel Chiese.\nAttraversa l'intero territorio di Bagolino fino al lago d'Idro. Una parte del territorio montano della valle, nel comune di Bagolino, appartiene al comprensorio del Maniva.\nDal punto di vista orografico separa le Alpi Retiche meridionali, a nord, dalle Prealpi Bresciane e Gardesane, a sud."}
{"id": "1583479", "revid": "287204", "url": "https://it.wikipedia.org/wiki?curid=1583479", "title": "Microregione di Osasco", "text": "Osasco \u00e8 una microregione dello Stato di San Paolo in Brasile, appartenente alla mesoregione Metropolitana de S\u00e3o Paulo.\nComuni.\nComprende 8 comuni:"}
{"id": "1583481", "revid": "767487", "url": "https://it.wikipedia.org/wiki?curid=1583481", "title": "Specie del genere Silene da Q a Z", "text": "Specie del genere \"Silene\" : da Q a Z.\nQ\nR\nS\nT\nU\nV\nW\nX\nZ"}
{"id": "1583483", "revid": "599013", "url": "https://it.wikipedia.org/wiki?curid=1583483", "title": "Ivan Ran\u0111elovi\u0107", "text": "Carriera.\nDebutta nella squadra della sua citt\u00e0, l'FK Radni\u010dki Ni\u0161, nel 1992, a 18 anni, e vi rimane per tre stagioni, prima di passare, nell'estate del 1996 allo FK Zvezdara, dove rimane per due stagioni.\nTra il 1999 e il 2000 gli anni pi\u00f9 neri, prima al Milicionar Belgrado, poi, in Spagna all'UD Las Palmas.\nNel 2001 il salto alla , con cui vince, nel corso degli anni, due campionati di Serbia e Montenegro, un campionato di Serbia, una Coppa di Jugoslavia, due Coppe di Serbia e Montenegro, e una Coppa di Serbia."}
{"id": "1583484", "revid": "287204", "url": "https://it.wikipedia.org/wiki?curid=1583484", "title": "Microregione di Santos", "text": "Santos \u00e8 una microregione dello Stato di San Paolo in Brasile, appartenente alla mesoregione Metropolitana de S\u00e3o Paulo.\nComuni.\nComprende 6 comuni:"}
{"id": "1583492", "revid": "367445", "url": "https://it.wikipedia.org/wiki?curid=1583492", "title": "Andali", "text": "\u00c0ndali (\"Andalli\" in arb\u00ebresh\u00eb) \u00e8 un comune italiano di 680 abitanti della provincia di Catanzaro in Calabria e fa parte delle comunit\u00e0 minoritarie arb\u00ebresh\u00eb in Italia, inoltre \u00e8 inserito nella Comunit\u00e0 Montana della Presila Catanzarese, oggi in liquidazione, e nella Regione Agraria n. 8 delle Colline Litoranee di Catanzaro. Ha una superficie di 17,9\u00a0km\u00b2 e sorge a 650 m sul livello del mare.\nOrigini del nome.\nIl nome attuale potrebbe derivare dal dialetto riferendosi al termine \"anda\", ossia terreno incolto. Secondo un'altra ipotesi potrebbe derivare dalla lingua arb\u00ebreshe usata dai suoi abitanti.\nStoria.\nAl momento dell\u2019insediamento albanese, Andali aveva il nome di \"Villa Aragona\" perch\u00e9 apparteneva agli Aragona, Duchi di Montalto. Secondo Domenico Zangari, a insediarsi a Villa Aragona furono dei coloni albanesi di Vaccarizzo in Montalto o pi\u00f9 probabilmente di Zagarise. Visto che nelle tassazioni precedenti al 1553 non si accenna al casale di \"Villa Aragona\", possiamo presumere che quest\u2019ultima sia stata fondata da Antonio d\u2019Aragona Cardona, duca di Montalto dal 1553 al 1574 e che spetta proprio al Duca il nome che inizialmente fu dato al casale.\nLe prime notizie sul casale di \"Villa Aragona\" le troviamo nel \"Conto del Regio Thesoriero di Calabria Ultra dell\u2019anno 1579-1580\" dove il casale \u00e8 citato come \"Vill\u2019Aragonie di la Cerda\". Ed ancora nell\"'Introyto per li fochi Albanesi che pagano per mita la dett'impositione\", dove il casale \u00e8 tassato per 12 fuochi.\nOrmai solo pochi abitanti preservano la lingua arb\u00ebresh\u00eb, dopo aver perso la cultura ed il rito bizantino-greco.\nHa subito una forte emigrazione che ha ridotto la popolazione ad un terzo rispetto a quella del 1961. Nel corso della sua storia istituzionale il Comune di Andali ha subito due modifiche territoriali perdendo nel 1850 la frazione di Cerva e nel 1957 la frazione di Botricello.\nSimboli.\nLo stemma del Comune di Andali si blasona:\nEconomia.\nLa stragrande maggioranza della popolazione attiva \u00e8 impiegata nei servizi sia pubblici che privati. \u00c8 presente una forte tradizione nel settore alberghiero e della ristorazione, in passato anche nel commercio ambulante. Numerosi i pensionati che costituiscono ormai il 40% dell'intera popolazione residente. Inoltre, su gran parte del territorio comunale insistono diverse aziende agricole dedite alla produzione olivicola e del grano oltre ad attivit\u00e0 agrituristiche. Nel 2019 \u00e8 stato realizzato un importante parco eolico, di propriet\u00e0 di Andali Energia SpA, che ha una capacit\u00e0 produttiva di 36 MWh, che insieme ai numerosi impianti fotovoltaici presenti sia sulle strutture comunali che sui tetti delle abitazioni, fa di Andali un comune \"verde\".\nInfrastrutture e trasporti.\nIl centro abitato \u00e8 attraversato dalla strada provinciale n.6 che lo collega a Cerva e Botricello e quindi alla strada statale SS106. Dista 15 minuti dalla spiaggia del mare Ionio, 45 minuti dall'aeroporto internazionale di Lamezia Terme. Il capoluogo regionale Catanzaro \u00e8 a circa 40 km, Crotone dista 50 km.\nIl paese \u00e8 dotato di campo di calcetto in erba sintetica costruito nel 2008, campo di tennis realizzato nel 2011, palestra all'aperto (2019), pista per l'attivit\u00e0 motoria (2019), eliporto (2012), case vacanza comunali (12 posti letto) e tre agriturismi ubicati in contrada Vescovo a 4 Km da Botricello, contrada Pagani a 5 Km da Andali e contrada Colla nei pressi del paese. \u00c8 presente una biblioteca comunale intitolata a \"Giuseppe Gangale\" che \u00e8 arricchita anche dai volumi della biblioteca comunitaria parrocchiale \"don Carmelo Lo RE\", la casa delle associazioni intitolata a Suor Maria Annunziata Stanizzi\", un centro diurno ubicato all'interno dell'ex palazzo municipale completamente ristrutturato nel 2012.\nAmministrazione.\nL'Amministrazione comunale \u00e8 retta dal sindaco dott. Pietro Antonio Peta, esponente della lista civica Andali Bene Comune. Le elezioni si sono svolte il 20 e 21 settembre 2020 e i risultati hanno confermato per la quarta volta consecutiva l'attuale maggioranza consiliare."}
{"id": "1583493", "revid": "767487", "url": "https://it.wikipedia.org/wiki?curid=1583493", "title": "Microregione di San Paolo", "text": "S\u00e3o Paulo \u00e8 una microregione dello Stato di San Paolo in Brasile, appartenente alla mesoregione Metropolitana de S\u00e3o Paulo.\nComuni.\nComprende 8 comuni:"}
{"id": "1583502", "revid": "1632387", "url": "https://it.wikipedia.org/wiki?curid=1583502", "title": "Drum Theatre", "text": "I Drum Theatre sono stati una band pop rock/soul/funky britannica (con influenze psichedeliche piuttosto evidenti, soprattutto nel look), che ha conosciuto un brevissimo periodo di intensa popolarit\u00e0, a met\u00e0 degli anni ottanta.\nI sei componenti della formazione originaria erano: Simon Moore (chitarra), Paul Snook (basso), Patrick Gallagher (tastiere), Gari Tarn (voce), Myles Benedict (percussioni) e Kent Brainerd (tastiere). Altra particolarit\u00e0 della band era quella di firmare le proprie composizioni con lo pseudonimo di \u00abKentarn\u00bb, originale crasi ottenuta dall'unione del nome e del cognome di due dei membri del gruppo: Gari Tarn e Kent Brainerd.\nMolto popolari furono soprattutto il primo singolo, \"Eldorado\", la loro unica vera hit internazionale, caratterizzata, tra l'altro, da strumenti musicali tipici peruviani, utilizzati, in misura minore, anche nelle produzioni seguenti, sempre comunque incentrate su un uso esteso e accentuato della parte ritmica (non a caso, il nome della band significa appunto \u00abil teatro del tamburo\u00bb). Il brano era accompagnato da un videoclip, che fu tra i pi\u00f9 trasmessi dell'epoca. Grazie anche a una meticolosa cura del look generale del gruppo, il successo fu tale che i Drum Theatre vennero definiti i nuovi Duran Duran. Dopo il brano d'esordio, furono successivamente pubblicati altri due 45 giri: \"Living in the Past\", che ottenne buoni riscontri, e \"Home (Is Where the Heart Is)\", che riscosse minore successo.\nA causa di contrasti sulle sonorit\u00e0 maggiormente pop rock da adottare nel primo album e, probabilmente, per opinioni differenti riguardo alla scelta del nuovo look, il gruppo si divise in due tronconi. Soltanto tre dei sei membri iniziali, i due autori Gari Tarn e Kent Brainerd, assieme al bassista Paul Snook, pubblicarono insieme l'unico LP, \"Everyman\", che, dopo una lunga gestazione e una prolungata attesa - usc\u00ec a quasi tre anni di distanza dal singolo \"Eldorado\", durante i quali si erano ormai spenti gli echi del grande successo iniziale - si rivel\u00f2 un flop clamoroso, tanto inaspettato quanto lo era stato il breve successo iniziale (l'unico singolo estratto fu \"Moving Targets\", a lungo ipotizzato come titolo per l'album, che non ebbe alcun successo). Ciononostante, l'unico album della band cosiddetta one-hit wonder britannica \u00e8 diventato ben presto uno degli articoli musicali pi\u00f9 ricercati dai collezionisti di simile materiale raro prodotto da artisti-meteora negli anni ottanta.\nMentre nella madrepatria i Drum Theatre ottennero soltanto un successo minore, divennero, per breve tempo, molto famosi in Europa, in particolare e un po' pi\u00f9 a lungo in Italia, dove i primi tre singoli citati furono delle hit di proporzioni inaspettate.\nDiscografia.\nTutti i brani scritti e prodotti da \u00abKentarn\u00bb (Gari Tarn e Kent Brainerd), tranne \"Home\", prodotto da Kentarn con Gary Langan."}
{"id": "1583520", "revid": "51323", "url": "https://it.wikipedia.org/wiki?curid=1583520", "title": "Brent Preston Muscat", "text": ""}
{"id": "1583523", "revid": "111916973", "url": "https://it.wikipedia.org/wiki?curid=1583523", "title": "Slip It In", "text": "Slip It In \u00e8 il quarto album della band hardcore di Los Angeles dei Black Flag, uscito nel 1984. Nella traccia che d\u00e0 il titolo all'album c'\u00e8 una allora ventiquattrenne Suzi Gardner, che diventer\u00e0 pi\u00f9 avanti una delle fondatrici del gruppo grunge delle L7, ai cori.\nL'album.\n\"Slip It In\" riprende le sonorit\u00e0 del lavoro precedente \"My War\", che lo possono far definire: \"heavy\", intenso, denso e progressive. Henry Rollins guadagna importanza nel processo di scrittura, visto che figura nei credits di quattro pezzi come autore dei testi. A differenza di \"My War\", che in parte consolava i fan del punk rock convenzionale di \"Damaged\", \"Slip It In\" insegue aggressivamente il nuovo sound, pi\u00f9 heavy metal che punk rock secondo la critica, che i Black Flag svilupperanno fino allo scioglimento.\n\"Slip It In\" dimostra inoltre un incremento da parte dei Black Flag nell'uso di pezzi strumentali con la minacciosa \"Obliteration\" in cui Greg Ginn mostra uno stile nuovo e pi\u00f9 complesso. Tra le tracce preferite dai fans ci sono soprattutto \"Black Coffee\" e \"Wound Up\"."}
{"id": "1583530", "revid": "767487", "url": "https://it.wikipedia.org/wiki?curid=1583530", "title": "Parco nazionale Vicente P\u00e9rez Rosales", "text": "Il parco nazionale Vicente P\u00e9rez Rosales si trova nella Regione dei Laghi, nel Cile, a 50\u00a0km della citt\u00e0 di Puerto Varas seguendo la strada CH-225.\nIl parco si estende su di una superficie di poco pi\u00f9 di 2.310\u00a0km\u00b2, ed \u00e8 il parco pi\u00f9 vecchio del Cile, essendo stato fondato nel 1926. La sede amministrativa si trova a Petrohu\u00e9, una bella spiaggia di sabbia e stretto, circondato da un bosco, che ha un bacino, il Hotel Petrohue e il Centro Informativo Ambientale del parco gestito da Conaf.\nAll'interno del parco si trovano le magnifiche cascate del fiume Petrohue. Qui il corso del fiume scorre in formazioni geologiche uniche di origine vulcanica. Da questa zona parte una serie di sentieri che attraversano il bosco per raggiungere il lago Todos los Santos (175\u00a0km\u00b2, di 36\u00a0km di lunghezza, 187\u00a0m di altitudine), conosciuto anche come \u201csmeraldo\u201d per il colore delle sue acque. Si tratta di un lago circondato da foreste di \"coig\u00fces\" (\"Nothofagus nitida\"), associati con \"ulmos\" (\"Eucryphia cordifolia\") e \"olivillos\" (\"Aextoxicon punctatum\"). \u00c8 circondato dalle cime innevate dei vulcani Osorno, Puntiagudo e Tronador, il tutto all'interno del parco nazionale."}
{"id": "1583532", "revid": "125469256", "url": "https://it.wikipedia.org/wiki?curid=1583532", "title": "Stefano Rossini", "text": "Caratteristiche tecniche.\nTerzino di fascia sinistra, poteva adattarsi a giocare anche come stopper o difensore centrale.\nCarriera.\nGiocatore.\nClub.\nGli esordi.\nCresciuto nel vivaio dell'Inter, passa ancora giovane al dove esordisce tra i professionisti in Serie B, giocando due stagioni. Rientra quindi ai nerazzurri, con cui debutta in Serie A disputando 14 partite nel campionato 1989-1990, nel quale \u00e8 chiamato a sostituire l'infortunato Andreas Brehme.\nGli anni della Serie A.\nNel 1990 inizia la stagione con la Fiorentina, ma prima di poter disputare almeno un incontro torna in Emilia, dove rimane fino al termine della stagione. Nel 1991 \u00e8 in prestito all'Udinese, come contropartita per l'acquisto di Angelo Orlando: in Friuli disputa la sua prima stagione da titolare collezionando 31 presenze. Rientra quindi all'Inter, dove non trova spazio, e nel 1993 ritorna definitivamente a Udine, dove vive una retrocessione in Serie B. Si riscatta nella stagione successiva, quando passa al vincendo il campionato cadetto e ottenendo la prima salvezza degli emiliani nella massima serie, sempre da titolare.\nNel 1996 approda all'Atalanta, sempre in Serie A, dove rimane fino al novembre 1997 quando si trasferisce al Lecce.\nIn Serie B.\nNel 1998 inizia la sua pi\u00f9 lunga esperienza continuativa con un club: si tratta del Genoa dove rimane per tre stagioni prima di svincolarsi e approdare per un anno alla . Nel 2002 torna a vestire la maglia rosso-blu per un'altra stagione, in cambio di Andrea Sussi.\nNel 2003 passa al , retrocesso in Serie B: i lariani retrocedono di nuovo e al termine della stagione rimane senza squadra.\nLe ultime stagioni.\nNel dicembre 2004 si accorda con la Cremonese dove gioca per una stagione e mezza conquistando la promozione in Serie B. Nel novembre 2006 passa alla ma al termine della stagione \u00e8 nuovamente senza contratto.\nNel gennaio 2008 sigla un contratto con il Pizzighettone con cui conclude la sua carriera da professionista. La stagione successiva si unisce al Fidenza che disputa il campionato di Eccellenza dell'Emilia-Romagna. Nella stagione 2009-2010 ha giocato per l'S.B.C. Oltrep\u00f2, in Serie D; svincolato, si accasa alla LibertasSpes, squadra piacentina che milita nel campionato di Promozione, con il doppio incarico di giocatore e allenatore delle giovanili. Nella stagione 2011-2012 si trasferisce al Fiore, altra squadra piacentina del campionato di Promozione.\nNazionale.\nCon la maglia della nazionale Under-21 vanta due partecipazioni agli europei di categoria, del 1990 e quelli vittoriosi del 1992. Ha inoltre fatto parte della spedizione ai Giochi Olimpici del 1992.\nAllenatore.\nNel giugno 2013 viene nominato allenatore del Royale Fiore, formazione piacentina partecipante al campionato di Eccellenza Emilia-Romagna 2013-2014; viene esonerato nell'ottobre successivo, dopo cinque sconfitte nelle prime sei partite di campionato.\nNell'estate 2015 passa alla guida della formazione Berretti del . Il 13 dicembre seguente subentra \"ad interim\" sulla panchina della prima squadra dopo l'esonero di Michele Marcolini.\nRimane in carica una sola partita, ma non sfigurando: porta infatti a casa una vittoria per 0-2 nello scontro diretto sul campo del Pordenone, lasciando il posto il 20 dicembre al nuovo tecnico Fabio Brini, tornando a guidare la formazione Berretti.\nTuttavia esattamente 3 mesi dopo, il 13 marzo 2016, dopo la sconfitta per 0-3 sul campo del viene richiamato a sedere sulla panchina della prima squadra lombarda, andando a sostituire lo stesso Brini, stavolta con un contratto fino al termine della stagione, con l'obiettivo di portare la squadra a giocarsi la promozione in Serie B tramite i play-off, in quel momento distanti 5 punti e con il terzo posto occupato dal Pordenone, con i lombardi in quinta posizione.\nIl 5 ottobre 2017 subentra all'esonerato Alberto Mantelli sulla panchina della Vigor Carpaneto, in Serie D. Nella prima stagione consegue la salvezza, mentre nella seconda viene esonerato a marzo nonostante la squadra fosse al settimo posto in classifica. Nel febbraio 2021 diventa il nuovo allenatore del , nel campionato di Serie D 2020-2021. \nIl 4 febbraio 2022 assume la guida della Tritium, formazione di Serie D."}
{"id": "1583537", "revid": "367445", "url": "https://it.wikipedia.org/wiki?curid=1583537", "title": "Albano di Lucania", "text": "Albano di Lucania (Alb\u00e1n\u00eb in dialetto lucano) \u00e8 un comune italiano di abitanti della provincia di Potenza in Basilicata.\nGeografia fisica.\nSorge a 899\u00a0m s.l.m. (sul monte San Leonardo) nella parte centro-occidentale della provincia e confina con la parte nord-orientale della provincia di Matera. Confina con i comuni di Campomaggiore (6\u00a0km), Trivigno (13\u00a0km), San Chirico Nuovo (15\u00a0km), Castelmezzano e Pietrapertosa (17\u00a0km), Tolve e Tricarico (MT) (18\u00a0km), Brindisi Montagna (20\u00a0km), Vaglio Basilicata (22\u00a0km) e Calciano (MT) (27\u00a0km). Dista 34\u00a0km da Potenza e 78\u00a0km dall'altra provincia lucana Matera.\nOrigini del nome.\nEsistono varie ipotesi sull'origine del nome del paese. Alcune tesi indicano il nome derivante da un condottiero di origine albanese, altri dalla storica contessa Filippa D'Alba. La tesi pi\u00f9 accreditata \u00e8 quella che fa derivare il nome dalla nobile famiglia romana degli Albius.\nStoria.\nLe origini del paese sono molto incerte, a causa delle scarse documentazioni scritte.\nDurante i secoli esso fu governato da varie famiglie di nobili origini. Fino al 1301 fu governato dalla famiglia della contessa Filippa D'Alba. Dal 1301 in poi Albano fu governata dai Pipino. Nei secoli XV e XVI Albano fece parte del feudo dei Sanseverino. Fino al 1800 Albano fu governata dai duchi Ruggiero.\nMonumenti e luoghi d'interesse.\nArchitetture religiose.\nChiesa Matrice di Santa Maria Maggiore (ex chiesa Madonna della neve).\nCome molti altri edifici di culto della Basilicata la chiesa attuale sembra sorgere su un precedente edificio di culto, quasi sicuramente una chiesa paleocristiana.\nSuccessivamente, tra il 1200 e 1300, venne costruita la chiesa attuale, in stile romanico. Inizialmente era dedicata alla Madonna della Neve e dal 1924 in poi fu dedicata a Maria Santissima Assunta. La facciata principale della chiesa \u00e8 chiusa dal 1924, realizzata in stile neoclassico ed in netto contrasto con il predominante stile romanico, con una facciata a capanna in pietra bianca con alcuni spioventi. Sulla facciata principale si apre un portale con un arco acuto, sovrastato da un rosone centrale e due laterali pi\u00f9 piccoli, che illuminano l'interno della chiesa. Sulla facciata laterale destra si trova il portale minore, che funge anche da ingresso principale della chiesa da quando venne chiuso nel 1924 il portale maggiore. La chiesa ha anche un grande campanile in pietra del XVIII secolo con una cuspide del 1967, realizzata successivamente ad un fulmine che abbatt\u00e9 la cuspide pi\u00f9 antica nel 1963. Il campanile ha sei campane. Internamente l'edificio \u00e8 costituito da tre navate con dodici altari minori e uno maggiore in marmo.\nCappella dell'Annunziata.\nLa piccola chiesetta dell'annunziata \u00e8 una piccola cappella situata nei pressi della villa comunale. La Cappella ha vari oggetti liturgici di notevole importanza:\nUn altare ligneo del XVII o XVIII secolo, una tela del XVII e una scultura lignea del XVI.\nSantuario della Madonna delle Grazie.\nIl santuario si trova a circa quattro chilometri dal paese. L'edificio \u00e8 in pietra viva e per alcuni periodi dell'anno accoglie la statua della Madonna delle Grazie, assieme ad un ritratto che la rappresenta.\nSantuario della Madonna di Gis (Madonna del Ges\u00f9).\nLa nascita di questo santuario \u00e8 incerta ma, secondo la tradizione orale, dovrebbe essere avvenuta fra il 1700 e il 1800.\nAl santuario \u00e8 legata una leggenda secondo la quale un vecchio vaccaro osserv\u00f2 la Madonna in quel luogo.\nGrotte e sculture.\nRocca del cappello.\nLa rocca del cappello \u00e8 il netto esempio delle sculture naturali che prosperano nei dintorni del paese.\nSituata fra le Dolomiti lucane ed il Basentola Rocca del cappello \u00e8 un colossale monolito alto dieci metri sovrastato da un enorme masso a forma di cappello.\nSeggia del diavolo.\nAltra scultura monolitica \u00e8 la Seggia del diavolo. Essa presenta delle fattezze demoniache. Se osservata attentamente la scultura pu\u00f2 sembrare un demone dotato di copricapo. Come la Rocca del cappello essa \u00e8 stata costruita sicuramente per degli scopi rituali-religiosi.\nGrotta dell'Annunziata.\nStruttura religiosa risalente al VII e VIII secolo.\nResti archeologici e altri edifici storici.\nScavi archeologici di Seroto.\nNei dintorni dintorni di Albano, nel 1983, \u00e8 stata rinvenuta una necropoli risalente al IV secolo a.C. La necropoli comprendeva cinque tombe, sotterrate da 1,50 a 3,50 metri sotto terra. Solamente tre avevano i resti di un cadavere. Tutti (tranne uno) i cadaveri rinvenuti avevano una caratteristica particolare: la testa era indirizzata ad est e il corredo funebre era situato ai piedi o lungo il fianco destro del defunto. Inoltre erano tutti supini.\nAntichi mulini.\nNei dintorni di Albano si trovano i resti di due grandi mulini. Uno \u00e8 ad acqua e uno \u00e8 forse a vento.\nI mulini erano caratterizzati da un sistema di canali artificiali che convergevano presso un pozzo, sotto il quale si trovava una ruota che metteva in funzione delle pesanti macine di pietra.\nPalmenti.\nI palmenti sono delle strutture a forma di vasca. Essi sono formati da grandi blocchi di pietra. Ad Albano se ne contano almeno un centinaio e la loro funzione ancestrale era quella di altari pagani.\nI riti pagani che si svolgevano su questi palmenti erano sicuramente volti a placare l'ira degli dei o ingraziarseli. Durante le feste sacre venivano immolati i primogeniti di ogni famiglia oppure una fanciulla scelta a caso dopo alcune danze sacre.\nSociet\u00e0.\nReligione.\nSan Vito, San Modesto e Santa Crescenza.\nSan Vito \u00e8 il patrono d'Albano di Lucania. Il santo viene venerato e festeggiato il 15 giugno di ogni anno. la venerazione degli abitanti verso il santo \u00e8 da far risalire al 1773, anno in cui la sacra congregazione dei riti elesse su richiesta del clero e del popolo d'Albano il santo come proprio protettore. San Vito viene venerato assieme ai santi Modesto e Crescenza.\nSan Rocco.\nOriginariamente festeggiato il 18 settembre, attualmente viene celebrato il 18 agosto. Essa \u00e8 una delle pi\u00f9 sentite dalla popolazione e viene festeggiata annualmente con un concerto.\nSan Michele Arcangelo.\nLa festa si celebra il 29 settembre. Dal 2000 questa tradizione \u00e8 stata ripresa, grazie a una nuova statua edificata a sostituire la precedente, brutalmente trafugata.\nMadonna delle Grazie.\nLa festa della Madonna delle grazie si celebra fra il 1\u00b0 ed il 2 luglio. La celebrazione inizia gi\u00e0 la terza domenica di maggio, quando la statua della Madonna delle Grazie viene condotto al suo santuario, situato nei pressi del paese. Da quel giorno un gruppo di devoti si reca ogni mattina a pregare e recitare il rosario al santuario. Il 1\u00ba luglio una processione giunge dal paese al Santuario. Alle 20:00 ricomincia la processione che trasporta la Madonna fino al paese, talvolta fino a tarda notte. Il giorno seguente in paese si celebra la festa.\nSant'Antonio Abate.\nLa festa avviene il 17 gennaio, dove, nella piazza principale del paese, si accendono vari fal\u00f2.\nSanta Lucia.\nCelebrata il 13 dicembre, la tradizione \u00e8 stata ripresa da pochi anni.\nSant'Antonio da Padova.\nLa festa avviene il 13 giugno, con una processione anticamente accompagnata da animali (soprattutto asini).\nEtnografia.\nAlbano fu meta, nel 1956 e nel 1957, della spedizione etnografica in Basilicata di Ernesto de Martino. In particolare, dal 31 luglio al 17 agosto 1956, per lo studio antropologico dei canti popolari e del lamento funebre e dal 15 maggio al 10 giugno 1957, per un\u2019indagine, comprensiva anche dei paesi limitrofi, sui guaritori e le loro clientele. Questa ricerca fu compendiata in un capitolo del libro \"Sud e magia\"."}
{"id": "1583541", "revid": "47767", "url": "https://it.wikipedia.org/wiki?curid=1583541", "title": "Baal (Diablo)", "text": ""}
{"id": "1583546", "revid": "123480415", "url": "https://it.wikipedia.org/wiki?curid=1583546", "title": "Cattivi nei film di James Bond", "text": "I film di James Bond sono caratterizzati da cattivi (\"villains\" in inglese) che perseguono obbiettivi loschi e talvolta megalomani. Per i loro scopi essi si servono di una moltitudine di persone al loro servizio, i pi\u00f9 fidati dei quali sono i cosiddetti tirapiedi (\"henchmen\" in inglese)."}
{"id": "1583552", "revid": "1543377", "url": "https://it.wikipedia.org/wiki?curid=1583552", "title": "Lato client", "text": "In informatica, nell'ambito delle reti di calcolatori, il termine lato client (client-side in inglese) indica le operazioni di elaborazione effettuate da un client in un'architettura client-server, contrapponendosi a quelle etichettate invece come lato server, rappresentando dunque il front-end di un sistema informatico e di un'applicazione web con architettura multi-tier.\nDescrizione.\nUn rapporto tipico di questo tipo \u00e8 quello effettuato da un'applicazione, come un web browser, che avvia una connessione ad un server per poter funzionare. Le operazioni effettuate in modo client-side di solito vengono effettuate in questo modo poich\u00e9 richiedono risorse che non possono essere prese sul server, ma che lo sono sul client, perch\u00e9 l'utente deve poter inserire dati da cui avere risposte od osservare il funzionamento dello script, oppure perch\u00e9 al server manca la potenza di elaborazione per poter far funzionare lo script su tutti i client.\nUn'operazione tipica client-side ad esempio \u00e8 quella del caricamento di un'interfaccia grafica utente, ad esempio il front-end di un'applicazione web o di un comune sito web: il browser client riceve i dati HTML e JavaScript dal server ed il motore di rendering li elabora visualizzandoli sul monitor dell'utente. Sotto quest'ottica la programmazione web lato client \u00e8 una parte dell'intera programmazione web.\nInoltre se non serve che i risultati siano salvati sul server, le operazioni risulteranno nettamente pi\u00f9 veloci lato client (ovviamente a seconda della potenza del client), diminuendo anche il cosiddetto carico informativo trasferito in rete.\nQuando il protocollo utilizzato \u00e8 uno dei pi\u00f9 comuni, come l'HTTP o l'FTP, possono esistere vari programmi client (ad esempio i browser moderni supportano spesso sia HTTP che FTP).\nDi conseguenza spesso uno script che passa per questi protocolli \u00e8 compatibile con pi\u00f9 PC.\nProgrammi che girano sul computer locale, senza mai inviare o ricevere dati in rete, non sono considerati programmi \"client\", e cos\u00ec le operazioni di tali programmi non vengono considerate operazioni client-side.\nSicurezza.\nIn un contesto di sicurezza informatica, le vulnerabilit\u00e0 o gli attacchi lato client si riferiscono a quelli che si verificano sul sistema informatico del client/utente, piuttosto che sul lato server, o tra i due. Ad esempio, se un server conteneva un file o un messaggio crittografato che poteva essere decrittografato solo utilizzando una chiave ospitata nel sistema informatico dell'utente, un attacco lato client sarebbe normalmente l'unica opportunit\u00e0 per un utente malintenzionato di accedere ai contenuti decrittografati. Ad esempio, l'aggressore potrebbe causare malware da installare sul sistema client, consentendo all'autore dell'attacco di visualizzare lo schermo dell'utente, registrare le battiture dell'utente e rubare copie delle chiavi di crittografia dell'utente, ecc. In alternativa, un utente malintenzionato potrebbe utilizzare vulnerabilit\u00e0 Cross-site scripting (XSS) per eseguire codice dannoso sul sistema del client senza la necessit\u00e0 di installare alcun malware residente in modo permanente.\nEsempi.\nI progetti di calcolo distribuito come SETI@home o Google Earth contano principalmente sul lato \"client\".\nI \"client\" SETI@home si connettono al server a cui richiedono alcuni dati.\nIl server seleziona una serie di dati (operazione server-side), e li invia al \"client\". Il client poi analizza i dati (operazione client-side), e, quando l'analisi \u00e8 completata, trasmette i suoi risultati al server.\nNel contesto del World Wide Web, i linguaggi informatici comunemente riscontrati che vengono valutati o eseguiti sul lato client includono: "}
{"id": "1583564", "revid": "767487", "url": "https://it.wikipedia.org/wiki?curid=1583564", "title": "Dragonheart 2 - Una nuova avventura", "text": "Dragonheart 2 - Una nuova avventura \u00e8 un film del 2000, sequel di \"Dragonheart\". La pellicola \u00e8 stata pubblicata direttamente in direct-to-video in videocassetta. Il film \u00e8 conosciuto anche con i titoli Dragonheart 2 - Un nuovo inizio, con cui \u00e8 stato redistribuito quando \u00e8 uscito il DVD, e Dragonheart - Il destino di un cavaliere, titolo con cui \u00e8 stato trasmesso invece in TV.\nIn questo film i personaggi di \"Dragonheart\" appaiono solo indirettamente, poich\u00e9 la storia si colloca vari anni dopo le loro vicende.\nTrama.\nOrmai prossimo alla morte, Bowen, il protagonista del precedente \"Dragonheart\", fa ritorno alla caverna del suo defunto amico Draco e l\u00ec scopre, con somma meraviglia, un uovo di drago ancora intatto. Conscio dell'importanza di quel ritrovamento, decide di affidarlo alle cure del suo amico frate Gilbert e dei confratelli del suo monastero.\nGli anni passano e Geoff, un giovane stalliere e orfano che lavora al monastero, frustrato dal fatto che non riuscir\u00e0 mai a realizzare la sua ambizione di diventare un cavaliere, scopre, nelle segrete del monastero, dell'esistenza del giovane drago nato dall'uovo, Drake. Tra lui e il drago nasce in breve tempo una forte amicizia, poi Drake, che ha passato tutta la sua esistenza rinchiuso tra le mura del monastero, inizia a uscire vedendo il mondo esterno. Intanto giungono dalle terre orientali la giovane imperatrice Lian e il suo maestro Kwan, i due sono preoccupati per Drake dato che, stando a quanto racconta una leggenda, la notte in cui passer\u00e0 la cometa, che avverr\u00e0 tra pochi giorni, il male si risveglier\u00e0 a causa del cuore di un drago, e dato che Drake \u00e8 l'ultimo rimasto della sua specie, \u00e8 implicito che si tratti del suo.\nIntanto Lord Osric di Crossley fa le veci del re, il quale non fa altro che decretare leggi assurde, vittima di una sorta di demenza mentale, i suoi soldati iniziano a importunare Goeff, ma Kwan e Lian prendono le sue difese sconfiggendoli, mentre Drake salva il suo amico imparando a volare, mostrandosi cos\u00ec a tutti gli abitanti del regno. Osric, piacevolmente sorpreso di apprendere che esiste ancora un drago, offre a Drake la possibilit\u00e0 di diventare il difensore del regno, mentre Geoff, essendo il suo inseparabile amico, avr\u00e0 la possibilit\u00e0 di diventare un cavaliere sotto la guida di Osric, i due, entusiasti, accettano.\nUno dei frati del monastero rimprovera Geoff per aver lasciato che Drake si aprisse al mondo esterno, infatti pure i frati conoscono la leggenda della cometa e del cuore di drago, loro volevano tenere nascosto il giovane Drake fino al passaggio della cometa, e solo dopo l'avrebbero lasciato libero. Lian e Kwan non si fidano di Osric, comunque decidono di aiutare Drake a prendere coscienza dei suoi poteri di drago, prima gli insegnano a sputare fuoco, e poi gli insegnano a padroneggiare il potere del suo polmone del ghiaccio, una cosa che pochi draghi sanno fare.\nGeoff inizia a farsi addestrare come cavaliere mentre Drake sembra inserirsi abbastanza bene nella comunit\u00e0, ma Geoff inizia a trascurare il suo amico drago essendo troppo preso dal suo addestramento per diventare cavaliere, Lian lo rimprovera dicendogli che deve prestare pi\u00f9 attenzione a Drake raccontandogli la storia di un drago malvagio di nome Griffin che abitava nelle sue terre. Griffin guid\u00f2 una ribellione per distruggere gli umani di quelle terre (ci\u00f2 avvenne nello stesso periodo in cui Bowen divenne cacciatore di draghi). I draghi virtuosi, tuttavia non tollerando la malvagit\u00e0 di Griffin infine lo catturarono e per punizione gli strapparono il cuore, donandolo all'imperatore di allora nonch\u00e9 antenato di Lian, assicurando che il male era stato sconfitto. L'imperatore tuttavia ebbe troppa paura che ci\u00f2 si potesse ripetere e fece infine uccidere ogni drago presente in oriente. Lian mostra infine il cofanetto che porta sempre con s\u00e9, rivelando al suo interno il cuore avvizzito di Griffin, come prova che tutto ci\u00f2 che disse corrispondeva al vero. Per questo che Drake \u00e8 speciale dato che \u00e8 l'unico sopravvissuto.\nOsric fa arrestare Lian e Kwan, poi convince Geoff e Drake a combattere al suo fianco contro i nemici del regno che hanno assediato un villaggio, quindi i due combattono al fianco di Osric, che per salvare Geoff rimane apparentemente ferito mortalmente, Osric chiede a Drake di usare i suoi poteri per salvarlo, dandogli met\u00e0 del suo cuore di drago, ma Goeff nota che Osric non \u00e8 realmente ferito, infatti era tutta una messa in scena, poi Drake e Geoff scappano mettendosi in salvo da Osric e i suoi uomini. Osric in realt\u00e0 \u00e8 un uomo malvagio, anche l'instabilit\u00e0 mentale del re \u00e8 stata causata da lui dato che gli ha fatto assumere regolarmente una sostanza che lo fa delirare.\nCalata la notte Lian e Kwan riescono a scappare dalle prigioni con un astuto stratagemma, ma vengono fermati da Osric che uccide Kwan, poi rimane colpito nel vedere che Lian \u00e8 in possesso del cuore di Griffin, e se ne impadronisce, il passaggio della cometa \u00e8 giunto e la profezia inizia a prendere forma, poi arrivano Drake e Geoff. A quel punto Osric confessa il suo oscuro segreto, Drake non \u00e8 l'unico drago rimasto, pure Osric \u00e8 un drago, lui in realt\u00e0 \u00e8 Griffin, l'unico drago che riusc\u00ec a salvarsi da Bowen nel periodo in cui stermin\u00f2 i draghi, lui scappo nelle terre orientali, ma quando i draghi lo tradirono strappandogli via il cuore lo confinarono nell'aspetto che pi\u00f9 odiava; un umano assumendo l'identit\u00e0 di Osric, per ritornare a essere una creatura dragonica aveva bisogno del cuore di un drago, motivo per cui voleva quello di Drake, ma adesso non gli serve pi\u00f9 dato che ha ritrovato il suo, infatti non era quello di Drake il cuore di drago di cui parlava la leggenda. Lian cerca di pugnalare Osric, il quale si lascia trafiggere di proposito, infine usando il suo cuore di drago riassume le sue fattezze originali. Griffin cerca di convincere Drake a passare dalla sua parte dicendogli che loro due sono fratelli, il giovane drago \u00e8 entusiasta all'idea di non essere pi\u00f9 l'unico della sua specie, ma Goeff, scusandosi con lui per averlo dato per scontato, gli dice che lui \u00e8 migliore di Griffin, quindi Drake rinnega il suo simile affermando che Geoff \u00e8 il suo unico fratello poich\u00e9 Griffin cerc\u00f2 di impossessarsi della parte del suo cuore. Drake e Geoff affrontano insieme il malvagio Griffin, infine Drake, grazie agli insegnamenti di Kwan, usa il potere del suo polmone del ghiaccio per congelare Griffin trasformandolo in un pezzo di ghiaccio mentre lui era in volo, infine Griffin muore frantumandosi al suolo. Purtroppo una scheggia di ghiaccio ferisce Geoff al cuore, ma Drake lo salva da morte certa donandogli met\u00e0 del suo cuore di drago. La cometa \u00e8 ormai passata e il male \u00e8 stato sconfitto, mentre l'amicizia tra Drake e Geoff \u00e8 pi\u00f9 forte che mai infatti hanno trovato quello che da sempre cercavano, un fratello. Drake e Geoff partono infine all'avventura, dirigendosi molto probabilmente verso le terre di Lian, per andare a trovarla."}
{"id": "1583566", "revid": "69275", "url": "https://it.wikipedia.org/wiki?curid=1583566", "title": "Hannes Bongartz", "text": ""}
{"id": "1583570", "revid": "1543377", "url": "https://it.wikipedia.org/wiki?curid=1583570", "title": "Old Potrero", "text": "Old Potrero \u00e8 un Rye whiskey di singolo malto distillato dalla Anchor Brewing Company a San Francisco nel 1993.\nStoria.\nIl whisky Old Potrero proviene dalla volont\u00e0 di Fritz Maytag, proprietario dell'industria Anchor Brewing Company, di riprodurre un whisky nella tradizione americana approfittando del Proibizionismo. Dal XVIII secolo all'inizio del XX secolo, la maggior parte dei whisky nord americani era distillato essenzialmente con mosto di malto di segale, fatta eccezione dei bourbons, prodotti quasi esclusivamente nel Kentucky a partire dal XIX secolo.\nDopo molte prove, Fritz Maytag commercializz\u00f2 le prime bottiglie di \"Old Potrero\" nel 1993, questo brandy resta finora il solo whisky 100% segale ancora commercializzato. Viene venduto soltanto nello stato della California.\nCaratteristiche.\nIl nome Old Potrero che deve il suo nome alla zona di San Francisco di Potrero Hill, dove \u00e8 stabilita l'industria della birra e distilleria che lo produce, distillando in un alambicco di rame, quindi invecchiato in barili di quercia.\nLa Anchor Brewing Company commercializza altre versioni di questo whisky che sono:\nNella versione \"18th Century Style\", l'Old Potrero si gusta diluito con l'acqua o con ghiaccio. Pu\u00f2 essere bevuto secco nella versione 45\u00b0."}
{"id": "1583577", "revid": "599013", "url": "https://it.wikipedia.org/wiki?curid=1583577", "title": "Bruce Dyer", "text": " \nCarriera.\nHa giocato in diverse squadre inglesi. La prima fu il Watford (stagione 1993-94), ma dopo un anno pass\u00f2 al Crystal Palace (|fu il primo giocatore al di sotto dei 20 anni nella storia del calcio inglese per cui fu spesa una cifra superiore al milione di sterline).\nDopo quattro stagioni fra Premiership e First Division pass\u00f2 dal Palace al Barnsley, con cui rimase poi per altre 5 stagioni, fino al 2003. Rimasto senza contratto, fu riacquistato dal Watford, con cui \u00e8 rimasto fino al 2005.\nPass\u00f2 quindi (2005) allo Stoke City, con la cui maglia gioc\u00f2 12 incontri prima di esser ceduto prima in prestito al Millwall (10 incontri), poi a titolo definitivo allo Sheffield United, con cui chiuse la stagione.\nNell'estate 2006 cambi\u00f2 di nuovo casacca: and\u00f2 al Doncaster Rovers. Nel corso del 2007, tuttavia, fu ceduto in prestito prima al Bradford City, poi al Rotherham. Tornato ai Doncaster Rovers, non trov\u00f2 spazio, tanto che il 31 gennaio 2008 il contratto venne rescisso.\nHa disputato un incontro con la maglia della nazionale di Montserrat, un'amichevole contro l'Ashford Town nel settembre 2007."}
{"id": "1583578", "revid": "1452073", "url": "https://it.wikipedia.org/wiki?curid=1583578", "title": "Azorubina", "text": "L'azorubina o carmoisina, E122, nella codifica europea degli additivi alimentari \u00e8 un colorante azoico sintetico, di colore rosso con sfumature bluastre.\nUso.\nL'azorubina \u00e8 aggiunta nelle bevande, nei budini, nei prodotti di confetteria e nelle caramelle, nei gelati, nelle gomme da masticare, nelle conserve di frutta.\nPermessi.\nQuesto colorante \u00e8 proibito in Austria, in Norvegia ed in Giappone. Le associazioni dei consumatori australiane hanno incluso l'azorubina nel gruppo di allergeni alimentari pericolosi per la salute, specie per le persone asmatiche e intolleranti all'aspirina (e ai farmaci antifebbrili e antinfiammatori).\nDose Giornaliera Accettabile (FAO/OMS).\nDGA = 4\u00a0mg/kg di peso corporeo."}
{"id": "1583580", "revid": "2054809", "url": "https://it.wikipedia.org/wiki?curid=1583580", "title": "Appunti di informatica libera", "text": "Appunti di informatica libera \u00e8 un vasto manuale d'informatica in italiano redatto da Daniele Giacomini tra il 1997 e il 2013 e dedicato principalmente al software libero, con particolare riferimento a GNU/Linux. L'opera, ritenuta completa ed esaustiva, affronta diversi aspetti della disciplina: dall'hardware al software, dalle piattaforme di rete ai linguaggi di programmazione e di markup, dalle licenze ai contesti applicativi.\nStoria.\nNato nel 1997, con il titolo di \"Appunti Linux\", il manuale \u00e8 stato in seguito rinominato, nel 2000, con il titolo attuale di \"Appunti di informatica libera ---\" anche se dopo il 2010 l'autore ha utilizzato preferibilmente la sigla \u00ab\"a2\"\u00bb.\nL'opera era infatti inizialmente concepita per esigenze personali, che facevano riferimento al sistema GNU Linux su piattaforma hardware x86, ma in seguito la trattazione si \u00e8 estesa ai sistemi operativi riconducibili alla piattaforma Unix.\nL'ultima versione, denominata 2013.11.11, \u00e8 stata annunciata come definitiva dallo stesso Giacomini. I file dell'edizione 2013.11.11 contengono l'indicazione del sito \"informaticalibera.net\" come punto di riferimento per l'opera; tuttavia, i file contrassegnati con la sigla 2013.11.11a sono stati ritoccati a mano per togliere tale informazione.\nPrima della conclusione definitiva, l'opera \u00e8 stata integrata da un lavoro su circuiti logici e architettura del computer, ma in inglese, denominato \"From the ground up\", e abbreviato con la sigla \u00aba3\u00bb. Nel volume VI si vede l'inizio di questo lavoro in italiano.\nContenuti.\nPur se impostata in funzione del software libero, la trattazione comprende anche sezioni di carattere generale utili ad apprendere in modo razionale i rudimenti dell'informatica, ma fondamentalmente \u00e8 una guida di riferimento per l'utente che inizia ad avvicinarsi al mondo dell'informatica libera.\nSebbene l'organizzazione e la suddivisione dei contenuti siano cambiate nel tempo, adattandosi a ripetuti aggiornamenti ed estensioni,\nla forma finale \u00e8 organizzata in cinque volumi pi\u00f9 un sesto volume spurio, ognuno avente una quantit\u00e0 di pagine tale da rendere agevole la stampa personale e la rilegatura.\nDiffusione.\nDistribuito con licenza GNU General Public License, e da febbraio 2007 anche sotto GNU Free Documentation License, \u00e8 disponibile sia in forma elettronica, sia in forma cartacea. La distribuzione elettronica avviene principalmente attraverso Internet Archive e tante altre riproduzioni, tra cui spiccano quelle del PLUTO e di ILS.\nLe pubblicazioni cartacee di rilievo sono quelle seguenti:\nCome si pu\u00f2 leggere nell'introduzione, l'autore \u00e8 anche disponibile a inviare, gratuitamente, una copia del suo lavoro in un CD/DVD-ROM.\nCaratteristiche tecniche.\nL'opera \u00e8 realizzata in SGML, secondo il formato di Alml. Il sorgente \u00e8 costituito principalmente da un file SGML che supera gli 80\u00a0MB e da una raccolta di immagini in vari formati che non sono state incorporate nel file SGML stesso. Il file SGML, oltre al testo, comprende immagini in vari formati (come FIG, PostScript, Gnuplot, TeX, LaTeX e altro) e file allegati che dopo la compilazione appaiono riprodotti regolarmente in una directory apposita. Il meccanismo dei file allegati, quando sono in formati binari, \u00e8 simile a quello che si usa nella posta elettronica."}
{"id": "1583595", "revid": "767487", "url": "https://it.wikipedia.org/wiki?curid=1583595", "title": "L'oasi degli zombi", "text": "L'oasi degli zombi (\"La tumba de los muertos vivientes\") \u00e8 un film del 1981 diretto da Jes\u00fas Franco (con lo pseudonimo A.M. Frank).\nIn Francia il film \u00e8 uscito in una versione diversa intitolata \"L'ab\u00eeme des morts vivants\", nota nei paesi di lingua inglese come \"Oasis of the Zombies\". Tra le altre cose, in questa versione non figurano Lina Romay e Eduardo Fajardo, rimpiazzati da Henri Lambert e Myriam Landson. Nonostante il regista abbia affermato di aver girato le scene alternative di entrambe le versioni, ragioni stilistiche hanno portato ad avanzare l'ipotesi che le scene presenti solo in \"L'ab\u00eeme des morts vivants\" siano opera di uno dei tanti registi che collaboravano con la Eurocin\u00e9 di Parigi.\nLa postproduzione francese comport\u00f2 tra l'altro un completo rifacimento della colonna sonora, che nella versione spagnola, pi\u00f9 vicina all'intenzione del regista, contribuisce in modo decisivo a creare l'atmosfera. Se non che, fuori dalla Spagna, il film \u00e8 conosciuto quasi esclusivamente nella versione edita dalla Eurocin\u00e9, o peggio ancora in quella doppiata alla buona per il mercato statunitense, oggi di pubblico dominio. Le scene di battaglia di tutte le versioni sono tratte da \"I giardini del diavolo\" di Alberto Rizzo.\nDistribuzione.\nIl film \u00e8 conosciuto anche come Oasis of the Zombies.\nEdizioni DVD.\nLa versione spagnola \u00e8 stata pubblicata in DVD dalla Divisa Ediciones.\nLa versione francese \u00e8 uscita negli Stati Uniti (Image Enterteinment - 2001), in Gran Bretagna (Arrow - 2004), in Francia (Mad Movies; Aventi) e in Germania (\"Oase der Zombies\", VZ-Handelsgesellschaft - 2001)."}
{"id": "1583598", "revid": "123593092", "url": "https://it.wikipedia.org/wiki?curid=1583598", "title": "Unione Sportiva Dilettantistica Ladispoli", "text": "L'U.S. Ladispoli \u00e8 la principale societ\u00e0 calcistica di Ladispoli (R). Milita in Eccellenza.\nStoria.\nL'Unione Sportiva Ladispoli nacque nel 1946 grazie a Domenico Pierlorenzi, che sarebbe rimasto presidente per un anno.\nLa prima partecipazione al campionato italiano risale agli anni cinquanta.\nInizialmente la squadra oscill\u00f2 fra la Prima e la Seconda Categoria fino a che, nella seconda met\u00e0 degli anni sessanta, cominci\u00f2 a militare stabilmente in Promozione. Negli anni novanta, poi, la societ\u00e0 arriv\u00f2 a partecipare al Campionato Interregionale (l'attuale Serie D).\nDa qui il Ladispoli non riusc\u00ec pi\u00f9 ad andare avanti e raggiungere la Serie C2, e rimase sempre in sospeso fra l'Eccellenza Laziale e la Serie D.\nLa societ\u00e0 comunque si distinse ancora arrivando a conquistare la Coppa Italia Dilettanti 2002-2003, superando il Derthona nella finale di Pontassieve. Tale successo riport\u00f2 i rossoblu in Serie D. \nRetrocesso nuovamente in Eccellenza al termine della stagione 2004-2005, e dopo pi\u00f9 di un decennio di anonimato (che nel 2007-2008 culmin\u00f2 con la retrocessione in Promozione), nel 2018 il Ladispoli riusc\u00ec a tornare in Serie D passando per i play-off promozione, durante i quali estromise prima il Paterno e poi il Villafranca Veronese.\nStadio, colori e simbolo.\nLe partite casalinghe del Ladispoli si sono disputate per settant'anni allo stadio \"Martini Marescotti\". A partire dalla seconda met\u00e0 della stagione 2016-2017 la squadra si \u00e8 invece trasferita allo stadio \"Angelo Sale\", dotato di un campo in erba sintetica. \nI colori sociali dell'Unione Sportiva Ladispoli sono il rosso e il blu; il simbolo storico \u00e8 Torre Flavia, il monumento che caratterizza la citt\u00e0."}
{"id": "1583604", "revid": "1851848", "url": "https://it.wikipedia.org/wiki?curid=1583604", "title": "Francesco Bellucci", "text": "Carriera.\nGiocatore.\nGli inizi.\nCresciuto nella squadra della sua citt\u00e0, l'Osimana, Bellucci inizi\u00f2 a giocare a calcio all'et\u00e0 di 10 anni e quattro anni dopo esord\u00ec, con la stessa maglia, nella formazione titolare militante in Interregionale.\nNella massima serie: Bari e Cagliari.\nVenne notato dagli osservatori del , neopromosso in Serie A, e inserito nella formazione Primavera. Pass\u00f2 stabilmente in prima squadra nella stagione 1991-1992 esordendo in Serie A il 24 novembre 1991 in Napoli-Bari 1-0: in stagione il difensore marc\u00f2 20 presenze nella massima serie, ma vide al contempo la retrocessione dei pugliesi in Serie B. Nella sua seconda stagione con la maglia del Bari, disputata nella serie cadetta, gioc\u00f2 invece una sola gara in campionato e una in Coppa Italia.\nNel 1992 fu acquistato dal Cagliari, in Serie A, ma nella prima stagione gioc\u00f2 solo 4 gare: i rossoblu finirono sesti in campionato, conquistando la qualificazione alla Coppa UEFA dell'anno seguente. Nella stagione successiva, Bellucci disput\u00f2 15 partite in campionato, senza per\u00f2 segnare alcuna rete, con i rossoblu che (impegnati in Coppa Uefa, competizione nella quale il difensore marc\u00f2 cinque presenze, con la squadra che arriv\u00f2 fino alle semifinali) terminarono poco sopra la zona retrocessione. Nel 1994-1995 i sardi terminarono al nono posto, con Bellucci che fece quindici presenze.\nAvellino, Lecce e Treviso.\nNel 1995-1996 il difensore venne ceduto all', militante in Serie B, con il quale gioc\u00f2 22 partite segnando una rete.\nCon gli avellinesi il difensore rimase solo una stagione, prima di essere ceduto al , neopromosso nella serie cadetta: con i pugliesi gioc\u00f2 27 gare segnando una rete e conquistando, con il terzo posto finale, la promozione in Serie A. Nella stagione successiva Bellucci contrasse l'epatite A e salt\u00f2 tutto il girone d'andata: al suo ritorno in campo disput\u00f2 15 gare, ma il Lecce retrocedette in Serie B terminando penultimo. Nel 1998-1999 il difensore torn\u00f2 titolare, disputando ulteriori 27 presenze e mettendo a segno una rete, con i pugliesi che terminarono nuovamente al terzo posto conquistando cos\u00ec una nuova promozione nella massima serie.\nA seguito di alcune discussioni con l'allora direttore sportivo Pantaleo Corvino, Bellucci decise di passare al in Serie B. Nella sua prima stagione segn\u00f2 una rete in 27 gare, con i veneti che terminarono ottavi in classifica. Nel 2000-2001 il difensore rimase titolare disputando 24 gare, ma la formazione trevisana termin\u00f2 quartultima e retrocedette in Serie C. Il difensore rimase in Veneto per un'ulteriore stagione, siglando due reti in 33 presenze, con la squadra che termin\u00f2 quarta in campionato venendo per\u00f2 eliminata dalla Lucchese ai play-off.\nMessina, Lucchese e il ritiro.\nNel 2002-2003 Bellucci pass\u00f2 al , nuovamente nella serie cadetta, dove disput\u00f2 31 partite segnando una rete, con la squadra che conquist\u00f2 la salvezza terminando al tredicesimo posto. Successivamente pass\u00f2 alla Lucchese, dove rimase per gli ultimi quattro anni della sua carriera, disputando quattro campionati di Serie C1 e ritirandosi nel 2007 a causa di un problema al ginocchio, all'et\u00e0 di 34 anni, dopo 83 presenze con la maglia dei toscani.\nIn totale, Bellucci cont\u00f2: 69 presenze (senza reti) in Serie A, 159 gare (con 5 gol) in Serie B e 114 presenze (con una marcatura) in Serie C.\nDirigente.\nTerminata la carriera da giocatore, ha assunto il ruolo di team manager della Lucchese, sua ultima squadra, dal 2007 al 2008, quando \u00e8 stato licenziato a causa del fallimento della societ\u00e0 toscana. Attualmente \u00e8 l'allenatore in seconda di Michele Loseto detto \"Valeriano\" della SS Fidelis Andria 1928 squadra militante in serie C (ex Lega Pro)."}
{"id": "1583612", "revid": "729019", "url": "https://it.wikipedia.org/wiki?curid=1583612", "title": "Arteria carotide esterna", "text": "L'arteria carotide esterna \u00e8 una grande arteria della testa e del collo che origina dalla carotide comune; questa si biforca a livello della giunzione tra C3 e C4 dando origine alla carotide interna e alla carotide esterna.\nDecorso generale.\nPoco dopo l'origine si flette verso avanti allontanandosi dalla carotide interna, passando prima anteromedialmente a essa e successivamente lateralmente, per portarsi in alto passando tra il processo mastoideo e l'angolo della mandibola, mantenendosi superficiale rispetto alla carotide interna. Oltre questo punto si divide in arteria mascellare interna e arteria temporale superficiale, i suoi rami terminali.\nNell'ambito del triangolo carotideo, si trova profondamente a: cute, fascia superficiale, ansa tra ramo cervicale del nervo facciale e il nervo cutaneo trasverso del collo, fascia cervicale profonda e margine anteriore del muscolo sternocleidomastoideo; l'arteria \u00e8, inoltre, incrociata dal nervo ipoglosso (e dalla sua vena satellite), dalla vena linguale, dalla vena facciale e, talvolta, dalla vena tiroidea inferiore. Fuori dal triangolo carotideo passa tra il ventre posteriore del muscolo digastrico e il muscolo stiloioideo, fino a entrare nella ghiandola parotide. All'interno della parotide si trova medialmente al nervo facciale e alla convergenza delle vene mascellare e temporale superficiale.\nNel suo tratto iniziale, l'arteria contrae rapporto medialmente con la faringe, il nervo laringeo superiore e l'arteria faringea ascendente.\nA un livello pi\u00f9 alto, \u00e8 separata dalla carotide interna dal nervo glossofaringeo, dal muscolo stilofaringeo, dal processo stiloideo, dal muscolo stiloglosso, dal muscolo stilofaringeo, dal ramo faringeo del vago e da parte della parotide stessa.\nL'arteria possiede 8 rami specifici che si distribuiscono alla testa e al collo:\nVariabilit\u00e0 interindividuale.\nL'arteria carotide esterna pu\u00f2 avere diverse origini e nascere da tronchi diversi da quelli riportati nei testi di anatomia normale. Sono stati riportati casi in cui l'arteria carotide esterna origina:\nSecondo Lucev, nella maggior parte dei casi, l'arteria carotide esterna origina:\nEssa origina i suoi rami terminali circa 4 centimetri al di sopra dell'angolo della mandibola.\nVa aggiunto che a volte l'arteria carotide esterna termina pi\u00f9 inferiormente; per questo Livini suggerisce un intervallo che oscilla tra 1,5-5,5 cm a partire dall'angolo della mandibola.\nTopografia.\nIn base alla sua posizione, l'arteria carotide esterna viene suddivisa in due segmenti:\nSegmento chirurgico - verticale.\nComprende l'arteria carotide esterna che:\nEntro questi limiti, l'arteria carotide esterna si trova in una loggia, denominata loggia carotidea, cos\u00ec delimitata:\nDurante il suo decorso, si allontana dalla parete posteriore e antero-laterale tracciando un arco, concavo anteriormente: questo spiega perch\u00e9 nel suo tratto iniziale l'arteria carotide esterna \u00e8 interna all'arteria carotide interna.\nDissezione anatomica e triangolo di Farabeuf.\nIn dissezione anatomica, \u00e8 possibile evidenziare l'arteria carotide esterna operando i seguenti passaggi:\nGrazie a strutture vascolari e nervose saremo in grado di descrivere i rapporti dell'arteria carotide comune alla sua origine. Queste strutture formano un vero e proprio triangolo, che prende l'eponimo dal primo che lo descrisse.\nIl triangolo di Farabeuf \u00e8 cos\u00ec descritto nei testi di anatomia topografica:\nAll'interno del triangolo di Farabeuf il nervo ipoglosso si porta posteriormente all'arteria carotide interna ed infine raggiunge la sua faccia laterale interponendosi tra questa e la vena giugulare interna.\nNel triangolo, il primo vaso arterioso che si nota \u00e8 paradossalmente l'arteria carotide interna, che in questo tratto \u00e8 pi\u00f9 esterna e mediale rispetto all'arteria carotide esterna. Essa si affianca postero-lateralmente alla base del triangolo di Farabeuf.\nSuperficialmente all'arteria carotide interna troviamo:\nProfondamente all'arteria carotide interna troviamo:\nL'arteria carotide esterna, inoltre, a differenza dell'arteria carotide interna, in questo triangolo origina la sua prima serie di collaterali:\nSegmento profondo - obliquo.\nRisalendo verso la regione stiliena cervicale, l'arteria carotide esterna cambia direzione e diventa pi\u00f9 posteriore e laterale. Superata la faccia mediale del ventre posteriore del muscolo digastrico, l'arteria entra nella regione topografica stiliena e contrae rapporti con i muscoli del fascio di Riolano. Pi\u00f9 precisamente essa viene circondata:\nPrima di giungere alla ghiandola parotide, curva leggermente in direzione antero-laterale e giunge nelle vicinanze delle tonsille.\nDecorso intraparenchimale.\nL'arteria carotide esterna decorre verticalmente lungo lo stroma della ghiandola parotide e pu\u00f2 contrarre rapporti pi\u00f9 o meno diretti con i linfonodi parotidei. Lateralmente all'arteria e sempre nello spessore della ghiandola, troviamo:"}
{"id": "1583615", "revid": "729019", "url": "https://it.wikipedia.org/wiki?curid=1583615", "title": "Strada statale 287 di Noto", "text": "La strada statale 287 di Noto (SS 287) \u00e8 una strada statale italiana della Sicilia che prende il nome dall'omonimo comune attraversato.\nDescrizione.\nLa strada ha origine alle porte di Palazzolo Acreide, distaccandosi dalla strada statale 124 Siracusana. Il tracciato prosegue in direzione sud-est, superando il bivio per Canicattini Bagni e quello per Avola, giungendo infine a Noto dove termina all'ingresso nord della citt\u00e0; originariamente proseguiva fino al bivio con la strada statale 115 Sud Occidentale Sicula che era situato all'inizio di Via Roma."}
{"id": "1583621", "revid": "31886", "url": "https://it.wikipedia.org/wiki?curid=1583621", "title": "Falqui", "text": ""}
{"id": "1583623", "revid": "767487", "url": "https://it.wikipedia.org/wiki?curid=1583623", "title": "Tom\u00e1s S\u00e1nchez", "text": "Biografia.\nNel 1567 entr\u00f2 nella Compagnia di Ges\u00f9. La sua prima domanda era stata rifiutata perch\u00e9 aveva difficolt\u00e0 a parlare; tuttavia, dopo aver pregato davanti a un dipinto della Madonna venerata a Cordova per la liberazione di questo difetto, la sua richiesta fu concessa. Per i primi tempi tenne la carica di maestro dei novizi a Granada.\nGran parte del suo tempo fu dedicato alla composizione delle sue opere. Mor\u00ec di una infiammazione al petto. I suoi contemporanei attestano la sua energia e la perseveranza con cui ha lavorato per perfezionare il suo noviziato fino alla sua morte: il suo zelo a fare penitenza avrebbe eguagliato quello dei primi eremiti e, secondo il suo direttore spirituale, conserv\u00f2 la sua innocenza battesimale alla tomba. \nLuis de la Puente, rettore dell'Universit\u00e0 di Granada e poi dichiarato \"venerabile\", attesta la santit\u00e0 di Sanchez, in una lettera a Francisco Suarez, una cui traduzione \u00e8 conservata nella Biblioteca Reale del Belgio a Bruxelles.\nOpera.\nUno dei suoi punti di interesse dottrinario fu quello di porsi dal punto di vista dei diritti paritari dell'uomo e della donna nella vita coniugale, frequentando dei medici che avevano impostato il modello ippocratico; cap\u00ec cos\u00ec che nella relazione fisica gli uomini e le donne hanno non solo delle sessualit\u00e0 differenti, che quindi non possono essere ridotti allo schema galenico (per cui l'uomo \u00e8 il rovescio della donna e la donna \u00e8 il rovescio dell'uomo), e che la relazione tra i coniugi, avendo tempi e sensibilit\u00e0 differenti, doveva essere organizzata in modo tale che gli uomini dovevano cominciare a porsi il problema delle loro compagne per fare s\u00ec che con il loro comportamento esse arrivassero allo stesso orgasmo che doveva essere precondizione della generazione. \nL'opera \"Tractus sancto de matrimonio\" fu messa all'indice nel 1627 soprattutto a causa della disputatio \"De debito coniugali\". La reazione ecclesiastica verteva sul ruolo dell'autorit\u00e0 pontificia in relazione alla validit\u00e0 del matrimonio in presenza o assenza di prole. La fortuna di quest'opera si deve attribuire in definitiva non solo alla pura dottrina giuridica, bens\u00ec anche alle numerose pagine dedicate, direttamente o indirettamente, alla sfera intima nell'ambito matrimoniale.&lt;br&gt;\nDal problema per il quale quando una donna non riesce ad arrivare all'orgasmo tramite penetrazione Sanchez disse che la relazione aveva bisogno della tenerezza, attraverso la carezza in generale, fino alla carezza della clitoride, cosa proibita all'epoca. Quindi un coito riservato, che si concede alla penetrazione solo alla fine di un percorso di tenerezza."}
{"id": "1583652", "revid": "2730", "url": "https://it.wikipedia.org/wiki?curid=1583652", "title": "Virginia", "text": "La Virginia, ufficialmente: Commonwealth of Virginia, \u00e8 uno Stato federato degli Stati Uniti d'America. Trae origine da una delle Tredici colonie, che si ribellarono al dominio britannico e, dopo la guerra d'indipendenza americana, fu uno degli Stati fondatori degli Stati Uniti d'America, nel 1776.\nStoria.\nFu la prima colonia inglese dell'America settentrionale. Nel 1606 la Compagnia di Londra, una associazione mercantile, ricevette dal re Giacomo I una concessione per la costituzione di insediamenti britannici nel continente. Il 13 maggio 1607 una spedizione britannica della Compagnia di Londra raggiunse la costa degli Stati Uniti, in quello che oggi \u00e8 lo Stato della Virginia, con 104 uomini e tre navi (Susan Constant, Godspeed e Discovery) per costruire il primo insediamento stabile inglese nel Nuovo Mondo. La prima colonia che fondarono fu Jamestown, sul fiume James. I primi coloni erano per lo pi\u00f9 proprietari terrieri o figli di agiati mercanti, tutti volevano arricchirsi maggiormente e velocemente. \nLe condizioni climatiche e la scarsa lungimiranza negli approvvigionamenti mise a serio repentaglio la vita della colonia, tanto che nei primi tre anni di insediamento da 500 arrivarono a 60 superstiti, sopravvissuti grazie ai rifornimenti dalla madrepatria. Nel 1609 la Compagnia di Londra si diede un nuovo assetto nella Virgin Company. La colonia divenne nel 1776 uno dei tredici Stati originari degli Stati Uniti d'America. Fra il Seicento e il Settecento furono adottate le strutture sociali dell'Inghilterra, vi erano dunque: grandi proprietari terrieri, che producevano tabacco e una fiorente agricoltura, clero anglicano, dotato di prestigio e potere; piccoli braccianti, piccoli proprietari ed affittuari terrieri. Venne soprannominata \"il vecchio dominio\" (\"The Old Dominion\") dal re Carlo II per la sua apparente lealt\u00e0 alla monarchia inglese durante la guerra civile inglese del XVII secolo.\nGli attuali Stati di Kentucky e Virginia Occidentale erano parte integrante della Virginia all'epoca della fondazione degli Stati Uniti d'America (25 giugno 1788), ma il primo venne ammesso negli Stati Uniti d'America come Stato autonomo nel 1792, mentre il secondo si separ\u00f2 dalla Virginia durante la guerra di secessione statunitense nel 1861 diventando cos\u00ec parte integrante dell'Unione, in contrasto con la decisione della Virginia di entrare a far parte della Confederazione.\nLa Virginia \u00e8 nota come la \"Madre dei presidenti\", poich\u00e9 ben otto di essi sono nati in questo Stato. Cinque di questi vennero rieletti per un secondo mandato: George Washington, Thomas Jefferson, James Madison, James Monroe, e Woodrow Wilson. John Tyler, William Henry Harrison e Zachary Taylor sono gli altri tre (sia Harrison che Taylor morirono mentre erano in carica).\nGeografia.\nLa Virginia confina con la Virginia Occidentale, il Maryland, e il Distretto di Columbia (al di l\u00e0 del fiume Potomac) a nord, con la Carolina del Nord e il Tennessee a sud, con il Kentucky e la Virginia Occidentale a ovest, mentre a est si apre sulla baia di Chesapeake e sull'Oceano Atlantico.\nLa baia di Chesapeake determina la separazione delle coste orientali dello Stato dalla penisola di Delmarva che si frappone fra queste e l'oceano. La penisola di Delmarva \u00e8 infatti territorio del Maryland (parzialmente anche del Delaware per la parte che si affaccia sull'oceano a est) tranne per\u00f2 che per l'ultima lunga appendice che \u00e8 un \"exclave\" della Virginia, essendo un territorio completamente slegato dal resto dello Stato.\nIl punto pi\u00f9 alto dello stato \u00e8 il Monte Rogers, con i suoi 1746 m.\nSi pu\u00f2 suddividere la Virginia in 6 regioni geograficamente omogenee:\nLa forma allungata in senso est-ovest della Virginia, fa s\u00ec che l'area metropolitana del nord-est sia pi\u00f9 vicina a New York e al New England che alle zone rurali pi\u00f9 occidentali. D'altra parte questi territori, in particolare la contea di Lee che \u00e8 la punta pi\u00f9 a ovest, hanno ben otto capitali statali pi\u00f9 vicine di quanto non sia la propria, vale a dire Richmond.\nLa Virginia ha molti territori appartenenti al Servizio Parchi Nazionali, e tra questi lo Shenandoah National Park.\nOrigini del nome.\nViene generalmente considerato uno Stato del sud, ed \u00e8 uno dei quattro Stati degli Stati Uniti d'America a utilizzare la denominazione \"Commonwealth\". Deve il suo nome alla regina d'Inghilterra Elisabetta I, che non essendosi mai sposata era conosciuta come la \"regina vergine\". Colonia inglese dal 1607, fu amministrata da un Consiglio governativo con sede a Londra e da un Consiglio locale fino al 1788.\nSociet\u00e0.\nEvoluzione demografica.\nNel 2010 la popolazione della Virginia era cos\u00ec divisa:\nRispetto al totale vi sono poi:\nCitt\u00e0.\nLa citt\u00e0 pi\u00f9 popolosa \u00e8 Virginia Beach.\nDal censimento del 2010 queste sono le prime 10 citt\u00e0 per numero di abitanti:\nEconomia.\nL'economia della Virginia \u00e8 principalmente basata sui servizi, infatti circa un quarto della popolazione dello stato \u00e8 impiegato in quest'ultimi; importante \u00e8 anche il turismo storico e ambientale, con i Monti Blue Ridge e il Sentiero degli Appalachi in testa come mete molto frequentate dai turisti; per ci\u00f2 che riguarda l'agricoltura, il tabacco \u00e8 un prodotto molto richiesto e coltivato ancora oggi nello Stato, cos\u00ec come le colture vinicole e la pesca di pesci e crostacei sulla costa \u00e8 molto redditizia e praticata.\nSistema giudiziario e criminalit\u00e0.\nIl sistema giudiziario della Virginia \u00e8 suddiviso in quattro livelli principali: la Corte Suprema, la Corte d'Appello, i tribunali di contea e i tribunali distrettuali. La Corte Suprema, composta da un giudice capo e 6 giudici, \u00e8 un corte di ultima istanza dello Stato. Il suo compito principale \u00e8 revisione delle decisioni pronunciate dai tribunali inferiori, incluse le cause penali e civili.\nNel 2018 in Virginia c'erano 200 crimini violenti ogni 100.000 persone, rispetto al 380,6 per 100.000 nel Paese. Solo nel 2018 ci sono 391 omicidi (17 posto tra tutti gli stati).\nPolitica.\nDopo che William Mahone e il Readjuster Party persero il controllo della politica virginiana intorno al 1883, il Partito Democratico mantenne, con grandi maggioranze e per oltre 85 anni, le cariche elettive a livello statale e federale. Nel 1970, A. Linwood Holton Jr. divenne il primo governatore Repubblicano del XX secolo.\nNegli anni successivi, i repubblicani guadagnarono molte posizioni e, per un periodo, controllarono entrambe le camere della Virginia General Assembly, come pure il seggio di governatore dal 1994 al 2002, quando i democratici portarono al governatorato Mark Warner.\nDopo il democratico Ralph Northam, in carica dal 2018, nel 2021 il governatorato \u00e8 tornato nelle mani dei repubblicani con la vittoria a sorpresa di Glenn Youngkin: nell'anno precedente, gli elettori avevano preferito il partito dell'asinello con un margine di oltre il 10%.\nA livello presidenziale la Virginia \u00e8 stata a lungo considerata una roccaforte Repubblicana; l'ultimo candidato Democratico a ottenere i Voti Elettorali della Virginia era stato Lyndon Johnson nel 1964. Nelle Elezioni Presidenziali del 2008, i 13 voti elettorali sono stati vinti dal democratico Barack Obama, ponendo fine a un dominio Repubblicano lungo 44 anni.\nDal punto di vista giuridico-penale lo statuto della Virginia ammetteva la pena di morte per via di iniezione letale. A febbraio 2021, sia il Senato sia la Camera dei Rappresentanti dello Stato hanno votato per la sua abolizione, diventata poi effettiva il 24 marzo 2021 a seguito della firma dell'allora Governatore democratico Ralph Northam.\nSuddivisione amministrativa.\nLa Virginia \u00e8 suddivisa in 95 contee. Vi sono poi 39 citt\u00e0 con amministrazione autonoma (\"independent cities\") che dunque non dipendono da alcuna contea.\nCIA.\nLa Central Intelligence Agency (CIA), l'agenzia di spionaggio per l'estero degli Stati Uniti d'America, responsabile dell'ottenimento e dell'analisi delle informazioni sui governi stranieri, sulle societ\u00e0, sugli individui e sulla segnalazione di tali informazioni ai vari rami del governo degli Stati Uniti d'America, ha la sua sede centrale nella citt\u00e0 di Langley, vicino al fiume Potomac e alla citt\u00e0 di Washington."}
{"id": "1583656", "revid": "320578", "url": "https://it.wikipedia.org/wiki?curid=1583656", "title": "Vecchia Chiesa Cattolica", "text": ""}
{"id": "1583658", "revid": "599013", "url": "https://it.wikipedia.org/wiki?curid=1583658", "title": "Julien Brellier", "text": "Carriera.\nCresciuto nel viene acquistato dall' che non gli d\u00e0 possibilit\u00e0 di giocare e lo gira in prestito prima al Lecco e poi al .\nNel 2003 \u00e8 acquistato dal che dopo una stagione lo manda in prestito alla .\nNel 2005 fa un provino con gli scozzesi dell'Heart of Midlothian F.C. che gli offrono un contratto ed un posto da titolare. Dopo due stagioni perde il posto da titolare e passa al Norwich City.\nNel gennaio del 2008 passa al ."}
{"id": "1583659", "revid": "114740088", "url": "https://it.wikipedia.org/wiki?curid=1583659", "title": "Augusto Introzzi", "text": "Professionista tra il 1934 ed il 1949.\nCarriera.\nCorse per la Gloria, la Ganna, la Viscontea, la Azzini e la Bianchi. L'unica vittoria da professionista fu la seconda tappa al Tour de Suisse 1936, da Davos a Lugano. Altri piazzamenti furono i terzi posti alla Genova-Nizza nel 1936 (dietro Pietro Rimoldi e Olimpio Bizzi) ed alla Milano-Torino nel 1937 (dietro Giuseppe Martano e Cesare Del Cancia). Partecip\u00f2 a sette edizioni del Giro d'Italia tra il 1935 ed il 1946, concludendo al nono posto nel 1935, ed a due edizioni del Tour de France (1937 e 1938)."}
{"id": "1583660", "revid": "92723", "url": "https://it.wikipedia.org/wiki?curid=1583660", "title": "Sly (opera)", "text": "Sly, ovvero la leggenda del dormiente svegliato \u00e8 un'opera lirica di Ermanno Wolf-Ferrari su libretto di Giovacchino Forzano. L'opera ha debuttato il 29 dicembre 1927 al Teatro alla Scala di Milano.\nIl soggetto \u00e8 tratto da una novella de \"Le mille e una notte\", dove il sultano Harun si burla di un ubriaco, lo porta dormiente in una reggia e gli fa credere al suo risveglio che egli \u00e8 il nobile proprietario del castello. Il libretto \u00e8 ispirato anche alla Bisbetica Domata di Shakespeare: nelle prime scene della commedia, appare un ubriaco addormentato di nome Sly.\nIl 12 febbraio 1928 ha avuto la prima al Teatro Regio di Torino con Francesco Dominici e Badini, la replica alla Scala il 12 aprile successivo alla presenza del re Vittorio Emanuele III di Savoia, la prima al Teatro La Fenice di Venezia il 19 gennaio 1929 alla presenza del compositore ed il 16 marzo successivo al Teatro San Carlo di Napoli.\nAl Metropolitan Opera House di New York ha avuto la premi\u00e8re nel 2002 con Pl\u00e1cido Domingo, Marija Hulehina e Juan Pons.\nL'opera \u00e8 stata ripresa a Barcellona, Roma e Torino con Jos\u00e9 Carreras nel ruolo di Sly a Torino e Barcellona, e Pl\u00e1cido Domingo a Roma.\nTrama.\nIl conte di Westmoreland si burla di Sly, povero ubriaco che si diverte la sera in osteria con gli amici, innamorato di sua moglie Dolly e da lei ricambiato. Fa credere all`ubriacone di essere un nobile signore, sposato con Dolly. Tuttavia la burla svanisce, e Sly, piuttosto che tornare alla cruda realt\u00e0, si uccide, con la disperazione di Dolly, che impreca contro il marito."}
{"id": "1583666", "revid": "1452073", "url": "https://it.wikipedia.org/wiki?curid=1583666", "title": "Eritrosina", "text": "L'eritrosina o E127, nella codifica europea degli additivi alimentari, \u00e8 un colorante rosso, che appartiene alla classe chimica degli organoioduri, in particolare \u00e8 il sale disodico della 2,4,5,7-tetraiodiofluoresceina.\nPresenta un massimo di assorbanza a 526 nm e in soluzione acquosa \u00e8 soggetta a fotodegradazione.\nUsi.\nL'eritrosina viene comunemente usata come:\nEffetti sulla salute.\nIn seguito agli studi iniziati negli anni '70 del XX secolo, nel 1990 la Food and Drugs Administration statunitense mise al bando, parzialmente, l'eritrosina, in quanto alcuni studi indicavano una correlazione tra una sua assunzione ad alte dosi e l'insorgenza di tumore nei ratti; in particolare le ricerche concludevano che \"una ingestione cronica di eritrosina pu\u00f2 promuovere la formazione di tumori tiroidei in ratti stimolati in maniera continuativa con TSH\".\nUna serie di studi tossicologici scongiur\u00f2 il pericolo della genotossicit\u00e0 dell'eritrosina e qualsiasi aumento di rischio di tumore \u00e8 da ricercarsi in cause non genotossiche.\nNel giugno del 2008, un'associazione no-profit di consumatori americana (la Center for Science in the Public Interest) present\u00f2 una petizione all'FDA per chiedere il bando totale della molecola, senza successo."}
{"id": "1583669", "revid": "2184720", "url": "https://it.wikipedia.org/wiki?curid=1583669", "title": "Sum 41", "text": "I Sum 41 sono un gruppo musicale canadese originario di Ajax, cittadina dell'Ontario, e formatosi nel 1996.\nDalla firma di un contratto discografico con la Island Records nel 1999, la band ha composto sette album in studio, due album dal vivo, una raccolta e tre EP. Sono inoltre divenuti famosi per i loro tour, che arrivano a toccare le pi\u00f9 varie localit\u00e0 del mondo e a protrarsi a volte oltre un anno.\nLa band \u00e8 tra le pi\u00f9 rilevanti nel genere pop punk a livello mondiale, grazie soprattutto all'album di successo \"All Killer No Filler\". Il gruppo, per\u00f2, ha collaudato altri generi avvicinandosi maggiormente al punk rock, all'hardcore punk e al metal, di cui sono prova gli album \"Does This Look Infected?\" e \"Chuck\". Il quarto album, \"Underclass Hero\", ha segnato il riavvicinamento da parte della band al pop punk.\nDal loro primo EP, \"Half Hour of Power\", sino al terzo album \"Chuck\" i membri del gruppo sono stati Deryck \"Bizzy D\" Whibley (voce principale, chitarra e tastiera), Jason \"Cone\" McCaslin (basso e voce secondaria), Dave \"Brownsound\" Baksh (chitarra e voce secondaria) e Steve \"Stevo\" Jocz (batteria e voce secondaria). I componenti della band canadese hanno anche dato origine a un gruppo heavy metal, noto come Pain for Pleasure, le cui canzoni sono spesso presenti negli album dei Sum 41 come B side. In questo gruppo, considerabile un loro \"alter ego\", Jocz e Whibley invertivano i loro compiti (Stevo32 era il cantante, Bizzy D il batterista).\nL'11 maggio 2006 Dave Baksh, chitarrista del gruppo, ha deciso di lasciare la band; da allora i Sum non hanno ingaggiato altri chitarristi in sostituzione di Brownsound, ad eccezione di Thomas \"Brown Tom\" Thacker come turnista durante i concerti. Successivamente Tom \u00e8 entrato a far parte del gruppo come membro ufficiale. Dopo 9 anni di separazione, tuttavia, Baksh ritorna ufficialmente nel gruppo nel 2015. Il 17 aprile 2013 anche il batterista Steve Jocz abbandona la band, dopo aver fatto parte della formazione per oltre 17 anni. Viene sostituito da Frank Zummo nella prima met\u00e0 del 2015.\nI Sum 41 sono stati eletti ai \"Kerrang! Awards\" come gruppo internazionale emergente nel 2002, mentre sono stati nominati per 7 Juno Award, di cui due vinti (nel 2002 e nel 2004).\nStoria del gruppo.\nLe origini (1996-2000).\nI membri dei Sum 41 iniziano la loro carriera musicale in band \"rivali\" durante le scuole superiori; il loro incontro \u00e8 avvenuto, come affermato da loro stessi, durante un concerto degli Hole, 41 giorni dopo l'inizio dell'estate del 1996 (da qui il nome \"Sum 41\"). La band aveva originariamente il nome di Kaspir, mutato poi nell'attuale a seguito di un concerto per la societ\u00e0 di promozione ed organizzazione di concerti Supernova, il 28 settembre 1996. Fu Greig Nori dei Treble Charger, loro futuro manager e produttore, a scoprirli in uno show della stessa Supernova all'Opera House di Toronto il 24 febbraio 1996. \nNel 1998, la band rilascio' una demo su cassetta chiamata \"Rock Out with Your Cock Out\" contenente quattro tracce : \"Summer\" (che si trova anche in \"Half Hour of Power\" e \"All Killer No Filler\"), \"Another Time Around\", \"What I Believe\" (che si trovano anche in \"Half Hour of Power\") e \"Astronaut\" (che invece non fu' mai pubblicata in seguito) con la formazione seguente : Deryck Whilbey e Dave Baksh alla chitarra e alla voce, Steve Jocz alla batteria e Twitch (ovvero Richard Roy) al basso. Jay \"Cone\" McCaslin si aggreg\u00f2 al gruppo successivamente, nel 1999, in sostituzione proprio di Twitch.\nL'EP di debutto dei Sum 41 esce il 27 giugno 2000 con il titolo \"Half Hour of Power\". Il primo singolo estratto da quest'album \u00e8 \"Makes No Difference\", che \u00e8 stato utilizzato come colonna sonora nei film \"Summer Catch\", \"Bring It On\", \"Maial College\" e \"Out Cold\" e nei videogiochi \"Dave Mirra Freestyle BMX 2\" e \"NHL 2002\". La canzone \"What I Believe\" \u00e8 stata utilizzata nel film \"Fatti, strafatti e strafighe\".\nI membri del gruppo hanno inoltre affermato che agli inizi della loro carriera, dopo aver spedito degli EPK (Electronic Press Kit) di promozione a delle case discografiche, erano soliti incontrare i delegati delle stesse in strip club e bar, perfino dopo aver gi\u00e0 firmato un contratto, solo per avere una cena gratis.\n\"All Killer No Filler\" (2001-2002).\nIl primo album dei Sum 41 viene messo in vendita l'8 maggio 2001 con il titolo di \"All Killer No Filler\". Il primo singolo sul mercato, \"Fat Lip\", ha scalato le classifiche di tutto il mondo durante l'estate; all'inizio del video della canzone i Sum cantano una parte di \"What We're All About\" in un negozio. Il singolo \u00e8 stato scelto nella tracklist del videogioco della EA Sports \"NHL 2002\", insieme a \"Makes No Difference\", utilizzata anche come sigla conclusiva nello speciale di \"Dragon Ball\", \"\".\nLa popolarit\u00e0 della band cresce notevolmente anche a seguito delle performance del \"Warped Tour\" svoltosi in quell'anno.\nDopo \"Fat Lip\" seguono altri tre singoli di successo: \"In Too Deep\", nel cui video comico i componenti dei Sum 41 sono impegnati in una gara di tuffi, \"Motivation\", un video pi\u00f9 \"semplice\" in cui la band suona in una stanza ed \"Handle This\", nel cui video appaiono i Sum durante i concerti e nella vita di tutti i giorni. I Sum 41 rimangono in tour per buona parte dell'anno, prima di tornare in studio di registrazione per la realizzazione di un nuovo album. Sia \"Fat Lip\" che \"In Too Deep\" compaiono nella colonna sonora del film \"American Pie 2\"; \"In Too Deep\" \u00e8 parte anche della colonna sonora di \"Malcolm\".\nNell'agosto del 2001 i Sum 41 suonano alla festa per il ventesimo anniversario di MTV insieme a Tommy Lee, batterista dei M\u00f6tley Cr\u00fce, e Rob Halford, cantante dei Judas Priest; i pezzi eseguiti sono \"Fat Lip\", \"No Sleep Until Brooklyn\" dei Beastie Boys, \"Shout at the Devil\" dei M\u00f6tley Cr\u00fce e \"You've Got Another Thing Coming\" dei Judas Priest.\nVerso la fine dell'anno i Sum 41 producono una canzone natalizia con i Tenacious D, la band di Jack Black, intitolata \"Things I Want\", in cui viene descritta la lista dei regali dell'attore americano.\nNel 2002, inoltre, il gruppo canta una cover degli Aerosmith e dei Run DMC, \"Walk This Way\", con Ja Rule e Nelly.\nLa canzone \"What We're All About\", presente come parte della nona traccia di \"Half Hour of Power\", con il titolo di \"Dave's Possessed Hair/It's What We're All About\", e in \"Motivation EP\", con il titolo pi\u00f9 conosciuto, viene inclusa nella colonna sonora del film Spiderman; la canzone, inoltre, presenta un assolo suonato da Kerry King degli Slayer, il quale compare anche nel videoclip della canzone.\n\"Does This Look Infected?\" (2002-2003).\nIl 26 novembre 2002 i Sum 41 pubblicano il loro secondo album in studio, \"Does This Look Infected?\", a poco pi\u00f9 di un anno di distanza da \"All Killer No Filler\". Con quest'album il gruppo inizia lentamente a cambiare la propria tipologia di musica, introducendo un nuovo stile ma mantenendo il suono armonioso che lo contraddistingue. Il primo singolo \u00e8 \"Still Waiting\", nel cui video un accattivante produttore convince (per finta) i ragazzi a cambiare il loro nome in \"The Sums\", risultando una parodia dei The Strokes; inoltre appare per una frazione di secondo un gioco dell'impiccato in cui la parola da indovinare \u00e8 \"Sum 41\". Il brano compare anche come colonna sonora del videogioco \"Obscure\".\nLa band fa seguire a \"Still Waiting\" un nuovo singolo, \"The Hell Song\", nel cui video i ragazzi, con i costi di produzione ridotti all'osso, utilizzano pupazzi con le loro immagini oltre che quelle di altri personaggi famosi come Ozzy Osbourne, Gene Simmons, Pamela Anderson, Edward The Head e Ges\u00f9. Dal loro singolo successivo, \"Over My Head (Better Off Dead)\", \u00e8 stato tratto un video trasmesso solo in Canada e sul sito web ufficiale negli USA, contenente immagini live della band, in cui appare anche la scritta: \"This video may contain: Nudity; Graphic violence; Sexual activity; Crude indecent language\" (Il video pu\u00f2 contenere: Nudit\u00e0; Violenza grafica; Attivit\u00e0 sessuale; Linguaggio indecente e crudo). Tutto questo materiale \u00e8 stato poi utilizzato anche per il DVD \"Sake Bombs and Happy Endings\" del 2004.\nUn altro pezzo, \"Asshole\", \u00e8 dedicato ad Anna Nicole Smith e dura appena 37 secondi; durante un concerto, Deryck spiega che la canzone \u00e8 una \"special love song\" (in realt\u00e0 una serie di insulti) dedicata alla modella: da ci\u00f2 deriva il nuovo titolo, \"A.N.I.C.\" (\"Anne Nicole Is a Cunt\"), con il quale il brano \u00e8 stato incluso nell'album.\n\"Yesterday.com\" \u00e8 invece dedicata a un ex membro della band, che era solito dire \"It's so yesterday.com\" per indicare qualcosa ormai diventato vecchio, datato. Il nome della canzone \u00e8 stato cambiato in seguito in \"No Brains\".\nDopo un lungo tour per pubblicizzare l'album \"Does This Look Infected?\", nel 2003 i Sum 41 interpretano una canzone dal titolo \"Little Know It All\" assieme a Iggy Pop; questa canzone \u00e8 contenuta nell'ultimo album del cantante statunitense, \"Skull Ring\", ed i Sum 41 hanno partecipato, assieme al leader degli Stooges, al \"Late Show with David Letterman\" per promuovere la canzone. Iggy Pop ha dichiarato di aver scelto i Sum 41 \"perch\u00e9 hanno le palle\".\nIl 6 maggio dello stesso anno aprono inoltre l\"'MTV Icon\" in onore ai Metallica, suonando un medley di tre brani della band di Hetfield e Ulrich: \"For Whom the Bell Tolls\", \"Enter Sandman\" e \"Master of Puppets\"..\n\"Chuck\" (2004-2005).\nAll'inizio del 2004 la band partecipa alla prima edizione della manifestazione \"Rock Against Bush\", registrando la canzone \"Moron\", inclusa sia nel primo album della manifestazione che in alcune edizioni del CD \"Chuck\" (quella giapponese e quella europea) come bonus track.\nA giugno del 2004 i Sum 41 si recano in Congo per girare un documentario per MTV chiamato \"Rocked: Sum 41 in Congo\", trasmesso il 21 settembre dall'emittente musicale. Il documentario, incentrato sulla guerra in Congo, descrive il viaggio di dieci giorni della band attraverso le regioni orientali della Repubblica assieme a War Child, organizzazione di volontari canadesi che offre assistenza umanitaria ai bambini coinvolti nella guerra. Il documentario mostra anche la famosa fuga della band dal Congo sotto la supervisione di Chuck Pelletier, membro canadese dei caschi blu dell'ONU che salv\u00f2 le vite della band e di altri 40 civili mentre la band stava registrando il documentario.\nIn seguito i Sum 41 intitolano in suo onore il loro ultimo album, \"Chuck\". La War Child mise poi in vendita il video il 29 novembre 2005 negli Stati Uniti e in Canada.\n\"Chuck\" esce quindi il 12 ottobre 2004 e il primo singolo, nonch\u00e9 l'unica canzone dell'album scritta dopo gli avvenimenti in Congo, \u00e8 \"We're All to Blame\", cui seguono \"Pieces\" e \"Some Say\". Anche \"No Reason\" doveva essere pubblicata come singolo mondiale, ma fu poi scelta solamente per Stati Uniti ed Europa, mentre \"Some Say\" \u00e8 stata venduta in Canada e Giappone.\n\"We're All to Blame\" compare nel film \"Godzilla: Final Wars\", come sottofondo nella battaglia tra il Godzilla giapponese e la sua controparte di Sydney, Australia, mentre \"Noots\" (traccia bonus di \"Chuck - Special Edition\") nel film \"I Fantastici Quattro\" (2005). I Sum 41 sono anche stati scritturati per pubblicizzare i cellulari Motorola con in dotazione il software di iTunes.\nL'ultimo album si differenzia notevolmente dai precedenti e contiene al suo interno melodie ed influenze molto diverse tra loro. Le sonorit\u00e0 spaziano dall'hardcore punk e il pop punk tipici dei dischi precedenti, all'alternative rock e al metal. Come dichiarato sul sito ufficiale, i Sum 41 lo considerano il loro \nIl 1\u00ba settembre 2004 il gruppo festeggia la nascita della stazione radio canadese CHOI all'Agora de Qu\u00e9bec con altri gruppi, tra i quali Les Pistolets Roses e Wide Load.\nI Sum 41 mettono in vendita anche un nuovo album, chiamato \"Happy Live Surprise\", che contiene 22 canzoni, tutte registrate dal vivo a London, Ontario. \"Happy Live Surprise\" esce il 21 dicembre 2005 in Giappone. La band mette in vendita lo stesso CD sotto il nome di \"Go Chuck Yourself\" il 7 marzo 2006 in Canada.\nDopo il tour per \"Go Chuck Yourself\", i Sum 41 partecipano anche ad un tour negli Stati Uniti con i Good Charlotte, con il supporto di Lola Ray e Hazen Street, dopodich\u00e9 aprono i concerti dei M\u00f6tley Cr\u00fce per il loro Carnival of Sins Tour.\nL'uscita di Dave Baksh e la pausa (2006).\nDopo lo spettacolo dell'11 settembre 2005 a Qu\u00e9bec, la band ferma temporaneamente i propri tour. Nonostante ci\u00f2, il 17 aprile 2006 i Sum 41 partecipano a un tributo a Iggy Pop, raggiungendo Iggy sul palco per \"Little Know It All\" e \"Lust 4 Life\". Partecipano anche a un album in onore di John Lennon, con una cover di una sua canzone. I proventi della vendita dell'album andarono ad Amnesty International. Nello stesso anno i Sum 41 hanno partecipato a \"Punk's Not Dead\", un documentario sulla scena punk dal 1976 ad oggi, in cui vi sono anche partecipazioni di band come i NOFX, Bad Religion, Anti-Flag ed altri artisti. Il film \u00e8 uscito nel 2006, anno del trentesimo anniversario del punk.\nNel pomeriggio dell'11 maggio 2006 Dave \"Brownsound\" Baksh, fino ad allora cofondatore e chitarrista solista della band, annuncia in un comunicato tramite il suo manager che avrebbe lasciato i Sum 41 per lavorare al suo nuovo gruppo, i Brown Brigade. Da allora i Sum hanno deciso di continuare in tre, senza un sostituto di Dave per le canzoni successive.\nCome dichiarato dal chitarrista, \"il gruppo aveva ormai perso l'ironia che li aveva contraddistinti e, nonostante l'attenzione da parte delle case discografiche fosse ancora alta, non sentiva pi\u00f9 buone sensazioni da parte delle stazioni radiofoniche\". Stanco delle critiche nei confronti della band di Ajax Brownsound ha deciso cos\u00ec che avrebbe concentrato i suoi sforzi unicamente sui Brown Brigade, gruppo con il quale avrebbe potuto da un lato dimostrare la sua abilit\u00e0 con la chitarra, omaggiando le tre band che l'avevano portato a suonare musica, Anthrax, Megadeth e Metallica, e, dall'altro, recuperare nei testi delle canzoni il senso dell'humor perso nei dieci anni di carriera con i Sum 41 (dieci anni festeggiati tra l'altro il 31 luglio 2006).\nDopo l'addio di Dave, Deryck pubblica il 12 maggio 2006 il suo primo commento ufficiale sulla partenza del chitarrista. Conferma cos\u00ec l'uscita dal gruppo del chitarrista indo-canadese ed annuncia intenzione della band di non sostituirlo, ma comunica allo stesso tempo la volont\u00e0 di cercare un chitarrista di supporto per i concerti, che tuttavia non sarebbe apparso nei video, nei set fotografici, negli album e che non avrebbe avuto potere decisionale all'interno della band.\nDurante la pausa del gruppo, Deryck concentra la sua attenzione della carriera di produttore, scrivendo e producendo due canzoni per l'album di Avril Lavigne, \"The Best Damn Thing\". Stevo registra il suo primo video come regista per una band canadese chiamata The Midway State e Cone inizia un progetto con Todd Morse degli H2O e Juliette and the Licks. Il duo, chiamato The Operation M.D., all'inizio del 2007 pubblica l'album di debutto \"We Have an Emergency\", in cui Cone \u00e8 voce secondaria, voce principale in tre canzoni e suona basso e tastiere. L'album dei The Operation M.D. \u00e8 co-prodotto e mixato da Deryck Whibley. Il primo video, \"Sayonara\", \u00e8 diretto da Stevo.\n\"Underclass Hero\" (2007-2009).\nI Sum 41, a seguito dell'abbandono di Dave, hanno poi registrato il loro quinto album. Come annunciato agli inizi di maggio 2007, tra il 18 e il 27 luglio 2007 (a seconda delle nazioni) esce, per la prima volta senza la supervisione di Greig Nori (loro manager fino all'inizio del 2005), \"Underclass Hero\", che condivide il titolo con il primo singolo del quale i Sum 41 hanno gi\u00e0 pubblicato il video, messo nel loro sito ufficiale il 29 maggio 2007. Il video \u00e8 ambientato di notte su una spiaggia a Los Angeles: i Sum 41 hanno annunciato, attraverso il loro sito ufficiale, che sarebbero serviti 200 ragazzi maggiorenni per girare questo video. Il cortometraggio vede infatti protagonisti delle \"cheerleader\", una persona vestita con un costume raffigurante una A cerchiata (simbolo dell'anarchia), altri ragazzi e ovviamente i Sum 41 al centro della scena che suonano vicino ad un fal\u00f2. Il ritornello di Underclass Hero \u00e8 lo stesso di \"Subject to Change\", canzone contenuta in \"Chuck\". Deryck ha spiegato la sua scelta affermando che la canzone originale non ha mai avuto un vero e proprio argomento (da qui il nome della canzone, \"Subject to Change\", ovvero \"argomento da cambiare\"), e perci\u00f2 egli si era ripromesso di utilizzare il ritornello in un'altra canzone. Oltre ad Underclass Hero, la band ha pubblicato un altro singolo: \"March of the Dogs\" (disponibile su iTunes) canzone molto vicina a \"Chuck\", ma anche l'unica del disco a parlare di politica. In essa \u00e8 narrata tra l'altro la morte del Presidente degli Stati Uniti d'America, oltre a duri commenti nei confronti di George W. Bush, causando aspre critiche nei confronti della band, specie da parte degli ambienti conservatori, che additano i Sum 41 come irresponsabili che non hanno il diritto di criticare il Presidente statunitense poich\u00e9, tra l'altro, essi non sono statunitensi, ma canadesi.\n\"March of the Dogs\" non \u00e8 per\u00f2 il primo episodio di polemiche da parte dei Sum 41 sull'ex Capo di Stato statunitense, verso il quale sono sempre stati molto critici. Tra l'altro, gi\u00e0 un'altra canzone, \"Moron\" (\"lett.\": ritardato mentale, deficiente), bonus track di \"Chuck\" suonata a \"Rock Against Bush\", \u00e8 considerata come un duro biasimo nei confronti di Bush. Come dichiarato da Deryck Whibley in \"Go Chuck Yourself\" introducendo la canzone al pubblico in \"I Have a Question\": \nDisponibili gi\u00e0 da tempo illegalmente su YouTube, le canzoni del nuovo album sono state pubblicate in anteprima sul sito Mtv.com. Cone ha descritto il disco come veloce e duro, mentre a differenza Deryck lo considera molto pi\u00f9 vicino a \"All Killer No Filler\" e \"Does This Look Infected?\" e dalle sonorit\u00e0 meno tendenti al metal. Nel sito ufficiale di MySpace, insieme alla notizia del completamento del nuovo album, \u00e8 stato aggiunto un messaggio riguardante il nuovo chitarrista, [[Tom Thacker (musicista)|Tom Thacker]], membro dei [[Gob (gruppo musicale canadese)|Gob]], che si aggiunger\u00e0 alla band solo per le tourn\u00e9e.\nIn contemporanea all'uscita di \"Underclass Hero\" \u00e8 stato trasmesso dalle radio il nuovo singolo, \"[[Walking Disaster]]\", canzone che, come affermato da Deryck, tratta della sua infanzia e degli anni della crescita, periodo che non gli ha lasciato un buon ricordo. La canzone tratta per\u00f2, d'altra parte, anche del suo rapporto con la moglie [[Avril Lavigne]], con la quale, se dovessero arrivare dei figli, vorrebbe dar loro un'infanzia migliore della sua.\nLa canzone \u00e8 stata presentata e suonata il 24 luglio al [[The Tonight Show|Tonight Show]] di [[Jay Leno]] sul canale americano [[NBC]]. La canzone \"Underclass Hero\" viene inclusa nel videogioco [[Madden NFL 08]]. Il terzo singolo estratto da \"Underclass Hero\" \u00e8 \"[[With Me (Sum 41)|With Me]]\", pubblicato a fine febbraio [[2008]] contemporaneamente al video e presentato con una performance live al \"Jimmy Kimmel Show\" sul canale americano [[American Broadcasting Company|ABC]]; la canzone \u00e8 stata inoltre colonna sonora di un episodio della serie americana \"[[Gossip Girl (serie televisiva)|Gossip Girl]]\". La canzone \"So Long Goodbye\" \u00e8 stata usata come parte della colonna sonora della serie \"[[Life of Ryan]]\" in onda su [[MTV Pulse (Italia)|MTV Pulse]]. Il 26 novembre [[2008]] \u00e8 stato pubblicato, per il solo mercato [[giappone]]se, la prima raccolta del gruppo, \"[[8 Years of Blood, Sake and Tears]]\".\n\"8 Years of Blood, Sake and Tears\" \u00e8 stato pubblicato il 16 marzo anche per il resto del mondo, con il titolo \"All the Good Shit: 14 Solid Gold Hits 2001-2008\"..\nA fine 2009 Deryck ha confermato il divorzio con l'ex moglie [[Avril Lavigne]].\n\"[[Screaming Bloody Murder]]\", l'addio di Steve Jocz e la seconda pausa (2010-2014).\nOriginariamente i Sum 41 avevano annunciato che il disco sarebbe stato prodotto da Gil Norton. La produzione era effettivamente iniziata il 1\u00ba novembre, ma in seguito Deryck afferma che non riuscendo ad essere soddisfatto della produzione in corso ha allontanato Norton per dedicarsi personalmente agli aspetti produttivi del CD.\nIntanto in questo periodo viene annunciato che Tom Thacker \u00e8 entrato ufficialmente nella band come membro fisso, anche se collaborer\u00e0 al quinto album della band solo scrivendo il brano \"Screaming Bloody Murder\".\nDopo continue posticipazioni dell'uscita del disco, i Sum 41 hanno comunicato che il loro nuovo CD uscir\u00e0 in tutto il mondo il 29 marzo 2011, mentre in Giappone, dove alcuni fan hanno avuto la possibilit\u00e0 di ascoltare l'album in anteprima gi\u00e0 a inizio 2011, la pubblicazione \u00e8 prevista per il 23 marzo. Inoltre, dopo aver annunciato l'intenzione di organizzare 41 show in territorio francese, la band ha annunciato che \"[[Screaming Bloody Murder]]\" uscir\u00e0 in Francia il 28 marzo.\nIl 6 luglio 2010 \u00e8 apparsa in internet una canzone tratta dal nuovo album, intitolata \"Skumfuk\". Secondo il Twitter della band, la canzone \u00e8 stata rubata e pubblicata senza il loro consenso, ma ci\u00f2 non gli avrebbe causato fastidio e anzi, semmai, felicit\u00e0 per le numerose visualizzazioni su YouTube. In seguito a questo avvenimento la band ha cominciato a suonare regolarmente live la nuova canzone, nonostante non venga considerato un singolo del nuovo CD.\n[[File:Sum 41 at the West Palm Beach Warped Tour 2010.jpg|thumb|upright=1.4|La band al [[Warped Tour|Warped Tour 2010]]]]\nIl 14 gennaio 2011 viene trasmesso in anteprima mondiale il primo singolo del nuovo album, la \"[[title track]]\" \"[[Screaming Bloody Murder (singolo)|Screaming Bloody Murder]]\", sulla stazione radio Windsor 89X. La canzone uscir\u00e0 poi in vendita su iTunes il 7 febbraio.\nL'11 marzo sul sito altpress.com \u00e8 stata pubblicata una terza canzone estratta dall'album, intitolata \"[[Blood in My Eyes]]\".\nTra il 2010 e il 2011 i Sum 41 hanno toccato l'Italia in cinque diverse occasioni: il 17 aprile all'Alcatraz di Milano, il 4 settembre all'Arena Parco Nord partecipando all'[[I-Day Festival]] con [[blink-182]], [[Simple Plan]], [[All Time Low]] e [[Leeches]], il 13 novembre nuovamente all'Alcatraz, il 10 febbraio 2011 al Teatro Della Concordia a Venaria Reale e il 13 all'Estragon a Bologna. In queste due ultime esibizioni la band ha eseguito live sia \"Skumfuck\" che \"Screaming Bloody Murder\" e Cone ha confermato che la band torner\u00e0 in estate per partecipare ad un festival.\nL'album esce il 28 marzo in Italia, mentre negli Stati Uniti il 29 marzo, debuttando alla posizione numero 31 della Billboard 200.\nIl 15 giugno 2011 viene estratto il secondo singolo da \"[[Screaming Bloody Murder]]\", intitolato \"[[Baby You Don't Wanna Know]]\", seguito il 3 agosto da un video ufficiale del brano, mentre il 9 agosto la band pubblica \"[[Live at the House of Blues: Cleveland 9.15.07]]\", album live contenente un concerto del 2007 tenutosi a [[Cleveland]], [[Ohio]].\nNel 2012 la band pubblica come terzo singolo di \"Screaming Bloody Murder\" \"[[Blood in My Eyes]]\".\nIl 26 novembre 2012, durante un'intervista, Deryck dichiara che nel 2013 la band si divider\u00e0 tra vari tour e la registrazione del loro sesto album, di cui per\u00f2 non anticipa niente. Nel marzo [[2013]], aggiunge in un'altra intervista: \nIl 18 aprile 2013, tramite un comunicato sul sito ufficiale della band, Steve Jocz annuncia che lascia i Sum 41. Nel suo messaggio Stevo scrive:\nIl ritorno di Dave Baksh e \"[[13 Voices]]\" (2014-2018).\n[[File:2017 RiP - Sum 41 - by 2eight - 8SC8060.jpg|thumb|upright=1.3|I Sum 41 al [[Rock im Park]] 2017]]\nDopo l'uscita di Steve Jocz dai Sum 41, il gruppo non si esibisce pi\u00f9 dal vivo e non rilascia alcuna notizia o aggiornamento sul suo futuro n\u00e9 sul sito ufficiale n\u00e9 nei principali social network. Dopo mesi di silenzio, nel febbraio 2014 Deryck Whibley concede un'intervista a Jay Hud dell'emittente radiofonica 89x, durante la quale annuncia che il gruppo \u00e8 al lavoro su del nuovo materiale con un nuovo batterista.\nTra aprile e maggio 2014 Deryck viene ricoverato all'ospedale per via di un collasso avuto a causa del suo abuso di alcol. Durante il periodo in ospedale, il cantante lascia un messaggio sul suo sito ufficiale dicendo che si rimetter\u00e0 presto e che ha finalmente ritrovato l'ispirazione e la voglia di fare per dedicarsi alla scrittura di un nuovo album dei Sum 41. Il 9 giugno Whibley pubblica un altro aggiornamento in cui annuncia che si \u00e8 quasi completamente ripreso e che sta lavorando a dei nuovi brani nel suo studio.\nDopo oltre due anni di assenza dal palco, i Sum 41 tornano a suonare dal vivo in occasione della seconda edizione degli \"[[Alternative Press Music Awards]]\", il 22 luglio 2015, durante il quale lo storico chitarrista della band [[Dave Baksh|Dave \"Brownsound\" Baksh]] sale sul palco a fianco degli ex compagni Deryck Whibley e Cone McLasin per suonare i brani di successo \"[[In Too Deep (Sum 41)|In Too Deep]]\" e \"[[Fat Lip]]\" e una cover di \"King of Rock\" dei [[Run DMC]], cantata con [[Darryl McDaniels|DMC]] stesso. In concomitanza con il loro ritorno sulle scene, i Sum 41 aprono una campagna di raccolta fondi su \"Pledge Music\" per poter finanziare le registrazioni del loro sesto album in studio.\nAd agosto, in un'intervista rilasciata ad \"[[Alternative Press]]\", Deryck e Dave confermano i rumour delle settimane precedenti affermando che \"Brownsound\" \u00e8 definitivamente tornato a far parte dei Sum 41, e che registrer\u00e0 insieme a loro e a [[Frank Zummo]], il nuovo batterista, il nuovo album. Nel maggio 2016 i Sum 41 firmano un contratto discografico con l'etichetta statunitense [[Hopeless Records]], e a giugno annunciano la prossima uscita del loro sesto album di inediti, intitolato \"[[13 Voices]]\", che avviene il 7 ottobre 2016. Il disco viene anticipato dai singoli \"[[Fake My Own Death]]\" e \"[[War (Sum 41)|War]]\", pubblicati in estate.\n\"[[Order in Decline]]\" (2019-presente).\n[[File:2016224210853 2016-08-11 Rocco del Schlacko - Sven - 1D X II - 0929 - AK8I1816 mod.jpg|thumb|upright=1.5|Il gruppo in concerto all'Hellfest 2019]]\nIl 23 aprile 2019, a sorpresa, viene annunciata la pubblicazione di un nuovo singolo intitolato \"[[Out for Blood (Sum 41)|Out for Blood]]\". Altri due singoli inediti, \"[[A Death in the Family]]\" e \"[[Never There (Sum 41)|Never There]]\", vengono pubblicati a giugno. I tre brani vanno ad anticipare il settimo album di inediti del gruppo, \"[[Order in Decline]]\", pubblicato il 19 luglio dello stesso anno dalla Hopeless Records. Poco prima dell'uscita ufficiale del disco un altro singolo, \"[[45 (A Matter of Time)]]\", viene pubblicato nella prima settimana di luglio.\nIl 28 maggio 2021 viene pubblicata una nuova versione del brano di chiusura di \"Order in Decline\", \"[[Catching Fire (singolo)|Catching Fire]]\", con la partecipazione di [[Nothing,Nowhere]] alla voce.\nStile musicale e influenze.\nI Sum 41 hanno affermato che inizialmente (nel periodo di \"Half Hour of Power\") la loro musica era stata profondamente influenzata dai [[NOFX]] (citati spesso anche nei ringraziamenti dei dischi). \u00c8 inoltre importante l'influenza dei [[Beastie Boys]], specialmente nelle sonorit\u00e0 hip hop in \"All Killer No Filler\" e lo stile [[rapcore]], rintracciabile in \"Fat Lip\" e \"What We're All About\". Il secondo album \"Does This Look Infected?\" \u00e8 stato invece condizionato dallo stile dei [[The Offspring]], come affermato dalla stessa band. Sono inoltre presenti delle sonorit\u00e0 metal, provenienti da band come gli [[Iron Maiden]]. Gli stessi Sum 41, infatti, nel testo di \"Fat Lip\", scrivono riferendosi agli Iron Maiden e ai [[Judas Priest]]. Il loro album \"[[Chuck (album)|Chuck]]\" contiene una serie di canzoni che possono essere comparate al [[thrash metal]], indicando i [[Metallica]] per la loro influenza nelle sonorit\u00e0 metal. Il gruppo canadese ha inoltre affermato di essersi ispirato ai [[Green Day]] sin dall'inizio, ci\u00f2 \u00e8 evidente soprattutto nello stile alternativo di \"Chuck\", ma sono ravvisabili anche similitudini con i [[Rancid]] e i [[Descendents]]. Con \"Underclass Hero\", il gruppo ha iniziato un ritorno alla musica del primo periodo, richiamando lo stile di \"Does This Look Infected?\" e \"All Killer No Filler\". Quest'ultimo album \u00e8 pi\u00f9 \"tagliente e veloce\" di tutti i precedenti album, come afferma il bassista Cone McCaslin, ma \u00e8 \"pi\u00f9 punk rock e meno metal\" come ha dichiarato il frontman Deryck Whibley durante la produzione dell'album. A partire dal quinto album \"Screaming Bloody Murder\" il gruppo ha riabbracciato gradualmente le sonorit\u00e0 metal.\n[[File:2016224203135 2016-08-11 Rocco del Schlacko - Sven - 1D X II - 0908 - AK8I1795 mod.jpg|thumb|left|upright=1.3|[[Deryck Whibley]] al Rocco del Schlacko nel 2016]]\nI Sum 41 hanno a loro volta ispirato gruppi, tra i quali si ricorda la band canadese [[Simple Plan]] che, all'inizio della propria carriera, aveva fatto da supporto live ai Sum 41. In una canzone cantano di loro, nella quale si riferiscono inoltre ai [[Good Charlotte]], ai blink-182 e agli [[MxPx]]:\nTematiche delle canzoni.\nI Sum 41 nel corso degli anni hanno spaziato da canzoni ad alto contenuto sociale a canzoni \"spensierate\", canzoni politiche seguite o precedute da altre irriverenti senza soluzione di continuit\u00e0. Se da un lato, specialmente nei primi album, le tracce esprimono serenit\u00e0 e voglia di divertirsi (\"Summer\", presente nei primi due dischi, \"Heart Attack\" in \"[[All Killer No Filler]]\", \"No Brains\" in \"[[Does This Look Infected?]]\"), negli album successivi sviluppano un impegno sociale maggiore, criticando la moderna societ\u00e0 nei suoi aspetti pi\u00f9 contraddittori. Insieme ad un atteggiamento [[Pacifismo|anti-bellico]] e di condanna dell'azione di [[George W. Bush]], come espresso in \"[[Still Waiting (Sum 41)|Still Waiting]]\" (incentrato sulla guerra in [[Afghanistan]]), \"[[We're All to Blame]]\", \"Moron\" e \"[[March of the Dogs]]\", altri brani trattano i temi pi\u00f9 differenti. Cos\u00ec \"[[The Hell Song]]\" affronta (implicitamente) il problema dell'[[AIDS]], \"My Direction\" il numero impressionante di [[suicidio|suicidi]] giovanili nel [[Nord America]], \"All Messed Up\" (questi ultimi tre brani sono tratti da \"Does This Look Infected?\") le droghe, il [[DVD]] \"[[Rocked: Sum 41 in Congo]]\" le tante guerre dimenticate in [[Africa]]. \"Pieces\" (\"Chuck\") e \"[[Walking Disaster]]\" (\"Underclass Hero\"), infine, trattano della [[solitudine (societ\u00e0)|solitudine]] nel [[Terra|mondo]] moderno e il rapporto conflittuale con la famiglia."}
{"id": "1583670", "revid": "1759386", "url": "https://it.wikipedia.org/wiki?curid=1583670", "title": "Alexander Pschill", "text": "Formazione.\nDal 1989 al 1993 \u00e8 studente presso la Cornish College of the Arts Professional Acting Conservatory di Seattle.\nCarriera.\nOttiene il ruolo principale per lo sceneggiato di Peter Patzack \"1945\". Da l\u00ec una lunga serie di sceneggiati televisivi. Grazie ad una partecipazione breve nel 1995 (2 puntate) al poliziesco \"Il commissario Rex\", dopo 7 anni (nel 2002) viene scelto come protagonista della serie televisiva nei panni del commissario Marc Hoffmann assieme all'amica Elke Winkens."}
{"id": "1583673", "revid": "889336", "url": "https://it.wikipedia.org/wiki?curid=1583673", "title": "Biblioteca Nikolaj Gogol", "text": "La biblioteca centrale di Novokuzneck fu fondata nel 1921, e inizialmente prese il nome dallo scrittore russo F\u00ebdor Dostoevskij. Nel 1929 quando i libri di Dostoevskij furono censurati dai bolscevichi come libri contrari al regime sovietico, la biblioteca cambi\u00f2 nome, diventando Biblioteca Nikolaj Gogol, dallo scrittore russo Nikolaj Vasil'evi\u010d Gogol'. La popolazione locale chiama la biblioteca Gogolevka.\nNegli anni venti la biblioteca aveva la propria sede nella carrozza di un treno dove venivano portati i libri e i giornali.\nAlla fine del 1929 il numero dei volumi nella biblioteca raggiunse i 10\u00a0000 volumi.\nNel 1931 per catalogare i testi furono inviate a Novokuzneck quattro donne del komsomol (l'Unione comunista della giovent\u00f9) tra cui Sonya Citrina (primo direttore della biblioteca), Maria Yudenko e Nina Melkisheva (prime bibliotecarie professionali di Novokuznetsk). Nel 1932 la biblioteca di Novokuznetsk raggiunse i 30\u00a0000 volumi e venne aperta la sala di lettura. Nel 1939 il numero dei testi ospitati raggiunse quota 50\u00a0000, spingendo l'istituto al trasferimento in un nuovo edificio.\nDurante la seconda guerra mondiale la biblioteca venne abbandonata e ritrov\u00f2 una vera sede solo nel 1972.\n la biblioteca dispone di 17 filiali specializzate, 400 riviste e 100 giornali dal periodo sovietico, e pi\u00f9 di un milione di volumi in varie lingue del mondo."}
{"id": "1583674", "revid": "287204", "url": "https://it.wikipedia.org/wiki?curid=1583674", "title": "Lazzaretti", "text": ""}
{"id": "1583675", "revid": "185700", "url": "https://it.wikipedia.org/wiki?curid=1583675", "title": "Profetessa", "text": ""}
{"id": "1583684", "revid": "547992", "url": "https://it.wikipedia.org/wiki?curid=1583684", "title": "Here Comes the Rain Again", "text": "Here Comes the Rain Again \u00e8 il terzo singolo del gruppo musicale britannico Eurythmics, estratto dal loro terzo album in studio \"Touch\".\nFu scritto dai due membri Annie Lennox e David A. Stewart e prodotto dallo stesso Stewart. Fu distribuito come terzo singolo nel Regno Unito e negli Stati Uniti come primo. Divenne il secondo brano degli Eurythmics raggiungendo la posizione numero quattro nella classifica generale di \"Billboard\". Si piazz\u00f2 invece all'ottavo posto nella classifica dei singoli nel Regno Unito, divenendo cos\u00ec il quinto singolo consecutivo a raggiungere i primi dieci posti.\nDescrizione.\nIl brano in quanto a stile musicale \u00e8 simile ai singoli precedenti degli Eurythmics, ed il suo testo malinconico disegna un paragone tra i doloranti e tragici sentimenti dell'amore non corrisposto con la pioggia che cade. Notevolmente, il gruppo ha adornato la registrazione con la composizione e l'arrangiamento di Michael Kamen, concludendosi in un tocco pi\u00f9 naturale al prodotto complessivo finale. Il video vede la Lennox e Stewart in una casa sulla spiaggia probabilmente nelle Isole Orkney, con la Lennox che cammina lungo la spiaggia rocciosa e in cima alla scogliera con una camicia da notte ed in mano una lanterna. In molte scene i due sono filmati separatamente, per poi essere inseriti nella stessa cornice. Il risultato \u00e8 che lo spettatore pu\u00f2 percepire l'uno come fantasma nel mondo dell'altro.\nDurante la riunione degli Eurythmics nel \"Peacetour\", hanno eseguito un concerto in-studio per la A&amp;E Network negli Stati Uniti. Stewart ha rilevato che il testo della canzone \u00e8 stato scritto dopo una discussione tra lui e la Lennox mentre stavano scritturando canzoni nel Columbus Hotel di New York. La melodia di base era gi\u00e0 stata scritta e la Lennox guard\u00f2 fuori dalla finestra dopo la loro disputa e not\u00f2 che stava iniziando a piovere. \"Ecco che torna la pioggia\", esclam\u00f2.\nLa durata di \"Here Comes The Rain Again\" \u00e8 di circa cinque minuti ed \u00e8 stata inserita nell'album \"Touch\".\nCover.\nIl verso \"Walk with me, like lovers do, talk to me, like lovers do\" di \"Here Comes The Rain Again\" fa anche parte del brano \"Taking Chances\", reso famoso da una cover di C\u00e9line Dion del 2007.\nNel 2008 gli Atrocity realizzano una cover del brano contenuta nel disco Werk 80 II.\nUn sample della canzone verr\u00e0 utilizzato da Madonna in un intermezzo insieme alla canzone \"Rain\" durante il suo Sticky &amp; Sweet Tour.\nNel 2012 la cantante statunitense Macy Gray riprende il brano per il suo album di cover chiamato appunto \"Covered\"."}
{"id": "1583685", "revid": "123990364", "url": "https://it.wikipedia.org/wiki?curid=1583685", "title": "Fernando Fher Olvera", "text": "Il suo nome completo \u00e8 Jose Fernando Emilio Olvera Sierra. \u00c8 la voce, il compositore e chitarrista del complesso messicano Man\u00e1, precedentemente chiamato Sombrero Verde. Nasce l'8 dicembre 1959 a Puebla, Puebla. Ha studiato Scienze delle Comunicazioni nell'Universit\u00e0 UNIVA.\nHa collaborato con grandi artisti musicali come Rub\u00e9n Blades, Carlos Santana (Coraz\u00f3n espinado), Pablo Milan\u00e9s, Luciano Pavarotti, Zucchero Fornaciari, Mois\u00e9s Aldana, Miguel Rios, Miguel Bos\u00e9, Tanya Mota, Juan Luis Guerra, Sebasti\u00e1n Trepode, e molti altri.\nHa un ottimo rapporto con Bono degli U2 con cui condivide molte lotte e le preoccupazioni per i problemi sociali.\nNel 2003 ha realizzato, cantando con il suo gruppo, una serie di campagne in favore dell'ambiente.\nDalla moglie, Ana Indira, ha avuto un figlio che ha chiamato Dal\u00ed."}
{"id": "1583686", "revid": "1431409", "url": "https://it.wikipedia.org/wiki?curid=1583686", "title": "Matteo Zanotti", "text": "Carriera.\nSi \u00e8 diplomato all'accademia dei filodrammatici di Milano nel 1991.\nE' stato nel cast del programma \"Ok, il prezzo \u00e8 giusto!\". Ha doppiato \"Dominic Santiago\" nella serie di videogiochi di \"Gears of War\" e nel videogioco \"Uncharted\" interpretando Nathan Drake.\n\u00c8 sposato con la doppiatrice Rosa Leo Servidio.\nNel 2016, durante il Festival del doppiaggio Voci nell'Ombra, \u00e8 stato premiato come Miglior doppiatore in un videogioco per il doppiaggio di Nathan Drake in \"\"."}
{"id": "1583693", "revid": "37401", "url": "https://it.wikipedia.org/wiki?curid=1583693", "title": "Controversia iconoclastica", "text": ""}
{"id": "1583699", "revid": "767487", "url": "https://it.wikipedia.org/wiki?curid=1583699", "title": "New Britain (Connecticut)", "text": "New Britain \u00e8 un comune degli Stati Uniti, situato nella Contea di Hartford nello Stato del Connecticut.\nGeografia.\n\u00c8 situato a 14\u00a0km a sudovest della capitale dello Stato. Secondo una stima del 2006 la popolazione era di 71.254 abitanti.\nAmministrazione.\nGemellaggi.\nNew Britain \u00e8 gemellata con sei citt\u00e0: "}
{"id": "1583701", "revid": "1568601", "url": "https://it.wikipedia.org/wiki?curid=1583701", "title": "Beerenberg", "text": "Il Beerenberg \u00e8 il vulcano attivo pi\u00f9 settentrionale al mondo. Esso \u00e8 situato sull'isola di Jan Mayen, appartenente alla Norvegia, e pi\u00f9 precisamente alla contea di Nordland. Appartiene alla tipologia degli Stratovulcani.\nIl vulcano forma la costa settentrionale dell'isola, in norvegese conosciuta come \"Nord-Jan\"; essa \u00e8 perci\u00f2 caratterizzata da alte scogliere. Beerengerg misura 2 277 metri d'altezza e su di esso \u00e8 presente un ghiacciaio. Il suo cratere \u00e8 largo circa un chilometro.\nIl Beerenberg \u00e8 formato da lava basaltica. La sua pi\u00f9 recente eruzione del XX secolo risale al 1985, sono segnalate eruzioni nel XIV secolo, nel 1732 e nel 1818."}
{"id": "1583702", "revid": "56620", "url": "https://it.wikipedia.org/wiki?curid=1583702", "title": "Danny Boodman T.D. Lemon Novecento", "text": ""}
{"id": "1583704", "revid": "122063667", "url": "https://it.wikipedia.org/wiki?curid=1583704", "title": "San Giovanni (Bellagio)", "text": "San Giovanni (\"San Giu\u00e0n\" in dialetto comasco) \u00e8 una frazione del Comune di Bellagio, in provincia di Como. La frazione \u00e8 situata 2\u00a0km a Sud-Ovest dal centro storico di Bellagio (e dall'omonimo promontorio), e si affaccia sulla riva occidentale del Lago di Como.\nI suoi abitanti, in dialetto, sono tradizionalmente soprannominati \"c\u00f2\u00f2 d'aqua\" (= \"teste d'acqua\", riferimento alla pratica della pesca, un tempo comunissima in questa frazione).\nGeografia fisica.\nIl nucleo storico di San Giovanni \u2013 costituito dall'omonima chiesa, con antistante piazza e molo, e dalle abitazioni secolari circostanti \u2013 si sviluppa in una zona piuttosto pianeggiante, situata tra il basso corso dei torrenti Perlo (che delimita l'abitato a Nord) e Crotto (a Sud).\nSan Giovanni, insieme con il Borgo (centro storico di Bellagio) e con Loppia (piccola frazione a Nord-Est), l'unico punto della riva occidentale di Bellagio che dispone di un accesso al lago: infatti, la quasi totalit\u00e0 della costa \u00e8 occupata dai possedimenti di varie ville nobiliari. Procedendo dalla Punta Spartivento verso Sud, esse sono: la villa che ospita il Grand Hotel Villa Serbelloni, Villa Melzi d'Eril, Villa Gerli-Trivulzio, Villa Trotti, Villa Placida (ex Villa Galimberti), \"Villa Orlando gi\u00e0 Besana\". Il molo di San Giovanni interrompe la continuit\u00e0 tra le propriet\u00e0 di Villa Trotti e Villa Placida.\nIl molo di San Giovanni \u00e8 delimitato da un'imponente struttura muraria, percorribile a piedi, dalla quale si protende nel lago il pontile adibito alla navigazione lacustre. Le facciate della chiesa e del relativo oratorio chiudono a Est la prospettiva della piazza prospiciente il molo. All'estremit\u00e0 meridionale del molo si situa l'edificio che ospita la \u00abCanottieri Bellagio\u00bb, la sezione canottieristica dell'Unione Sportiva Bellagina.\nProcedendo dalla riva verso l'interno, oltrepassato il nucleo storico, si trovano un ampio parco di propriet\u00e0 comunale e altre dimore storiche, con relative propriet\u00e0 fondiarie (tra cui Villa Loreti e Villa Crella).\nEconomia e demografia.\nSe fino alla Seconda guerra mondiale la maggior parte della popolazione di San Giovanni era dedita alla pesca e alle attivit\u00e0 ad essa correlate (manutenzione delle imbarcazioni e delle reti), con lo sviluppo economico del Secondo dopoguerra si \u00e8 verificato una trasformazione del tessuto economico, che ha comportato anche una progressiva diminuzione della popolazione residente, che ha progressivamente abbandonato Bellagio.\nOggi, la frazione ha vocazione eminentemente turistica: sono stati aperti alcuni ristoranti e negozi; risale a pochi anni or sono la costruzione di un nuovo pontile per l'attracco delle imbarcazioni di linea.\nHa mantenuto invece la sua importanza l'attivit\u00e0 florovivaistica, dalle profonde radici nell'area di Bellagio, portata avanti da generazioni di appassionati. I vivai si trovano nelle zone pi\u00f9 interne della frazione (come delle altre localit\u00e0 bellagine).\nLuoghi di culto.\nTutti i luoghi di culto presenti nella frazione di San Giovanni fanno riferimento alla Chiesa cattolica. Degni di nota sono:\nLa chiesa arcipretale di San Giovanni Battista.\nL'attuale chiesa, in stile barocco, fu edificata a partire dal 1584 (in parte nel 1685) sull'area in cui sorgeva un precedente tempio dedicato al Battista, risalente almeno al X secolo (questo dato \u00e8 certo in quanto alcuni documenti parrocchiali citano un certo Adamo, presbitero di San Giovanni nel 995, e Arioaldo, nel 1009). Nessuna traccia \u00e8 rimasta di tale struttura; ma si ritiene che l'attuale oratorio \u2013 che si trova appena a Sud della chiesa \u2013 sia stato edificato sulle fondamenta della chiesa precedente.\nAlcune dispute relative ad alcune propriet\u00e0 dislocate sul territorio videro per lungo tempo i sacerdoti della collegiata di San Giovanni (attestati nel numero di sette in un documento datato 1295) contrapposti agli abati milanesi di Sant'Ambrogio.\nL'impianto originario a tre navate \u00e8 ancora attestato fin'oltre la met\u00e0 del Cinquecento, con la navata centrale a essere rinnovata durante gli interventi del 1584.\nLa conformazione che la chiesa mantiene ancor oggi fu definita nel 1785 \u2013 anno in cui sub\u00ec un restauro e un ampliamento: all'esterno, fu innalzata la facciata barocca. All'interno fu collocato l'altare maggiore in legno intagliato dorato, con il corredo di statue lignee \u2013 opera Seicentesca di artisti valtellinesi; furono eseguiti le decorazioni a stucco (tra cui spiccano le imponenti lesene finto-marmoree) e gli affreschi che coprono la volta a botte, l'abside e la cupola ribassata all'incrocio della navata unica col largo e ampio transetto. Il coro ligneo, risalente anch'esso al XVIII secolo, \u00e8 finemente intarsiato in noce. Al termine dei lavori, la chiesa fu consacrata dal vescovo Giambattista Mugiasca (1785).\nGli altari laterali, posti alle due estremit\u00e0 del transetto, sono realizzati in marmi policromi. In quello settentrionale (entrando, a sinistra\u00a0\u2013 in quanto la chiesa \u00e8 orientata ad Oriente) \u00e8 posta una pala di Gaudenzio Ferrari, una tela ad olio del 1532 raffigurante il \"Cristo risorto\" \u2013 dono della famiglia Frizzoni. Sull'altare opposto trova invece collocazione una \"Madonna delle Grazie\", affresco di scuola lombarda. Si segnala anche la presenza di una pregevole scultura, un\"'Immacolata Concezione\" della scuola del Bernini, realizzata in marmo di Carrara. Nella chiesa si conserva inoltre una croce astile del XV secolo. \nDegne di nota sono le nuove campane della chiesa di San Giovanni che sostituiscono le logore 5 campane precedenti, . Le cinque nuove campane in Si2 sono state forgiate dalla fonderia Grassmayr di Innsbruck il 26 luglio 2013 e benedette solennemente in piazza il 5 gennaio 2014 dal vescovo di Como Diego Coletti.\nLa cappellina del \"Signur\u00ecn\".\nRicavata da un muro di terrapieno di una propriet\u00e0 privata, la piccola cappella \u2014 che si configura quasi come un altare, essendo priva di una propria superficie coperta \u2014 si affaccia sull'incrocio tra due strade comunali. Degno di menzione \u00e8 il Crocifisso, unico elemento scultorico della cappellina, discussa opera di arte moderna.\nFeste religiose e popolari.\nLa principale festa popolare tenuta a San Giovanni \u00e8 la Sagra del patrono San Giovanni Battista, che si svolge ogni anno il sabato e la domenica pi\u00f9 vicini al 24 giugno.\nLe ville.\nCome sul restante territorio del promontorio di Bellagio, anche a San Giovanni sono presenti numerose ville, appartenenti un tempo a famiglie nobiliari, che si affacciano sul litorale lacustre.\nRicordiamo le principali, in direzione Bellagio\u2192Como:\nMusei ed esposizioni.\nL'unica area museale perenne presente sul territorio di San Giovanni \u00e8 quella del \"Museo degli Strumenti della Navigazione\".\nIl \"Museo degli Strumenti della Navigazione\".\n\u00c8 questo un museo privato, fondato da un locale collezionista di strumenti e oggetti che rivestono una qualche utilit\u00e0 per la navigazione marittima.\nIl museo \u00e8 posto in una palazzina d'epoca, recentemente restaurata; l'esposizione si sviluppa sui quattro piani dell'edificio.\nOrganizzazioni sportive.\nLa principale struttura sportiva \u00e8 la Canottieri Bellagio, parte della U.S. Bellagina specializzata (con risultati eccellenti a livello nazionale e internazionale) nelle varie discipline del canottaggio.\nCollegamenti esterni.\nLe campane vecchie e logore di San Giovanni di Bellagio\nBenedizione e primo concerto delle nuove campane di Bellagio 5/1/2014"}
{"id": "1583705", "revid": "13875162", "url": "https://it.wikipedia.org/wiki?curid=1583705", "title": "Danny Boodman", "text": ""}
{"id": "1583709", "revid": "292162", "url": "https://it.wikipedia.org/wiki?curid=1583709", "title": "Coppa UEFA 2008-2009", "text": "La Coppa UEFA 2008-2009 \u00e8 stata la 38\u00aa edizione dell'omonima competizione, l'ultima con tale denominazione poich\u00e9, con l'attuazione delle riforme varate dall'UEFA il 30 novembre 2007, a partire dall'edizione successiva ha cambiato nome in UEFA Europa League.\nLa finale si \u00e8 disputata allo Stadio \u015e\u00fckr\u00fc Sara\u00e7o\u011flu di Istanbul il 20 maggio 2009 e ha visto trionfare gli ucraini dello \u0160achtar Donec'k sui tedeschi del Werder Brema.\nSistema di qualificazione.\nAll'edizione 2008-2009 della Coppa UEFA partecipano 157 squadre delle 53 federazioni affiliate all'UEFA. Per ogni federazione partecipa un certo numero di club a seconda del coefficiente UEFA; il massimo di compagini per ogni nazione \u00e8 di quattro. A tutte le federazioni nazionali \u00e8 garantita la presenza di almeno una squadra, anche se solo ai turni preliminari.\nDettagli.\nPrimo Turno: (80 squadre).\nFase a gironi: (40 squadre)\nSedicesimi di finale: (32 squadre)\nDate.\nIl calendario mostra le date delle partite e dei sorteggi.\nPreliminari.\n1\u00ba turno.\nAndata 17 luglio, ritorno 31 luglio.\n!colspan=\"5\"|Regione Sud-Mediterranea\n!colspan=\"5\"|Regione Centro-Orientale\n!colspan=\"5\"|Regione Nord\n2\u00ba turno.\nAndata 14 agosto, ritorno 28 agosto.\n!colspan=\"5\"|Regione Sud-Mediterranea\n!colspan=\"5\"|Regione Centro-Orientale\n!colspan=\"5\"|Regione Nord\nTabellone principale.\nPrimo turno.\nAndata 18 settembre, ritorno 2 ottobre 2008.\nFase a gruppi.\nA gironi eliminatori. Qualificate al turno successivo le prime tre squadre.\nSe due o pi\u00f9 squadre hanno pari punti alla fine della fase a gruppi, la classifica \u00e8 calcolata secondo questi criteri:\nNon c'\u00e8 quindi alcuna indicazione riguardante gli scontri diretti o la classifica avulsa.\nFase ad eliminazione diretta.\nSedicesimi di finale.\nIl sorteggio per i sedicesimi di finale \u00e8 stato effettuato il 19 dicembre 2008 secondo i seguenti criteri:\nLe partite sono ad eliminazione diretta, con gare d'andata (18 e 19 febbraio) e di ritorno (26 febbraio 2009).\nOttavi di finale.\nIl sorteggio per gli ottavi di finale della manifestazione si \u00e8 tenuto il 19 dicembre 2008, immediatamente dopo il sorteggio per i sedicesimi. Ogni accoppiamento dei sedicesimi \u00e8 stato numerato e l'estrazione si \u00e8 svolta tra \"vincitrice gara 1\", \"vincitrice gara 2\", ecc. La squadra estratta per prima giocher\u00e0 la prima gara in casa.Le partite di andata si sono giocate il 12 marzo 2009, le partite di ritorno il 18 e il 19 marzo 2009.\nQuarti di finale.\nIl sorteggio dei quarti di finale, che ha abbinato le squadre anche per le semifinali, si \u00e8 tenuto il 20 marzo. Le gare di andata si sono giocate il 9 aprile, quelle di ritorno il 16 aprile 2009.\nSemifinali.\nLe gare di andata si sono giocate il 30 aprile, quelle di ritorno il 7 maggio 2009."}
{"id": "1583719", "revid": "838137", "url": "https://it.wikipedia.org/wiki?curid=1583719", "title": "Filippo Maria Albertino Bellenghi", "text": "Biografia.\nFrate camaldolese dal 1773, dopo aver completato gli studi teologici fu vicario generale e procuratore del suo ordine, consultore della Congregazione dell'Indice, presidente del Collegio filosofico dell'Universit\u00e0 di Roma, arcivescovo titolare di Nicosia, visitatore apostolico in Sardegna e nella diocesi di Forl\u00ec.\nAutore di molte opere di teologia, morale, diritto canonico e archeologia sacra, si occup\u00f2 anche si scienze naturali con lo scopo di valorizzare e sfruttare convenientemente i boschi. Studioso della flora appenninica, pubblic\u00f2 un libro avente per oggetto il \"Processo sulle tinte che si estraggono dai legni ed altre piante indigene\" (1811), che gli valse la medaglia d'argento all'Istituto di scienze, lettere e arti del Regno d'Italia.\nGenealogia episcopale.\nLa genealogia episcopale \u00e8:"}
{"id": "1583723", "revid": "236861", "url": "https://it.wikipedia.org/wiki?curid=1583723", "title": "San Giovanni di Bellagio", "text": ""}
{"id": "1583724", "revid": "1788047", "url": "https://it.wikipedia.org/wiki?curid=1583724", "title": "Introduzione alla storia della filosofia", "text": "Introduzione alla storia della filosofia (\"Einleitung in die Geschichte der Philosophie\", 1940) \u00e8 un'opera postuma del filosofo tedesco Georg Wilhelm Friedrich Hegel.\nIl testo fu pubblicato dopo la morte del filosofo dai suoi allievi e riporta il corso di lezioni che Hegel, allora docente universitario all'Universit\u00e0 di Berlino, tenne nell'anno accademico 1818.\nIn quest'opera il filosofo tedesco tenta di trattare la storia della filosofia, alla luce del metodo dialettico, come un'unit\u00e0 processuale in divenire, dove le diverse filosofie e correnti filosofiche contribuiscono organicamente al progressivo avvicinamento alla verit\u00e0 che le contiene tutte in s\u00e9 in quanto loro superamento dialettico."}
{"id": "1583725", "revid": "104485", "url": "https://it.wikipedia.org/wiki?curid=1583725", "title": "Olonkinbyen", "text": " \nOlonkinbyen (letteralmente \"Citt\u00e0 di Olonkin\", dedicata all'esploratore e scienziato russo Gennady Olonkin vissuto sull'isola) \u00e8 il principale fra i due centri abitati (l\u2019altro \u00e8 Puppebu) presenti su Jan Mayen, isola appartenente alla Norvegia, della quale costituisce \"de facto\" la capitale.\nOlonkinbyen \u00e8 situata a poche centinaia di metri dall'istmo che caratterizza la zona centrale di Jan Mayen.\nLa stazione meteorologica \u00e8 composta da un unico edificio a forma di E che collega senza necessit\u00e0 di uscire sia i luoghi di ricerca sia gli alloggi. Gli abitanti sono tutti scienziati che studiano la formazione geologica dell'isola e lavorano nella stazione meteorologica. L'unico mezzo di comunicazione per arrivare alla citt\u00e0 \u00e8 l'aereo (infatti Jan Mayen \u00e8 dotata di una pista d'atterraggio situata sull'istmo), poich\u00e9 la citt\u00e0 \u00e8 priva di un porto.\nIl villaggio \u00e8 nel fuso orario UTC-1, due ore indietro rispetto al fuso orario del resto della Norvegia."}
{"id": "1583726", "revid": "1226", "url": "https://it.wikipedia.org/wiki?curid=1583726", "title": "Biblioth\u00e8que Nationale", "text": ""}
{"id": "1583732", "revid": "125386645", "url": "https://it.wikipedia.org/wiki?curid=1583732", "title": "Dario Tonani", "text": "Biografia.\nNato a Milano, dove, conseguita la laurea in economia politica all'Universit\u00e0 Bocconi, diviene giornalista professionista. Pubblica diversi romanzi e oltre 120 racconti su antologie (per Arnoldo Mondadori Editore, Bietti, Stampa Alternativa, Punto Zero, Comic Art, Delos Books), riviste varie (Wired, Il Giallo Mondadori, Segretissimo, Urania, Millemondi, Robot) e quotidiani nazionali. \nNell'aprile del 2007 Mondadori gli pubblica il romanzo \"Infect@\", un noir fantascientifico che arriva in finale all'edizione 2005 del Premio Urania e del quale vengono opzionati i diritti cinematografici. Nella Milano lisergica e stralunata di \"Infect@\" ambienta anche una serie di storie brevi, la prima delle quali \u00e8 apparsa su Urania nell'ottobre del 2007.\nA marzo 2009 pubblica: \"L'algoritmo bianco\", un volume che contiene due romanzi brevi appartenenti al ciclo dell\"'Agoverso\", entrambi ambientati nella Milano del 2045 e incentrati sullo stesso personaggio: il killer \"Gregorius Moffa\".\nNella primavera 2011 pubblica in duplice formato (cartaceo e digitale) un'antologia intitolata \"Infected Files\" che riunisce il meglio della sua produzione breve di fantascienza. A settembre dello stesso anno, per la collana Urania, pubblica \"Toxic@\", il seguito del romanzo \"Infect@\".\nA novembre 2012 Delos Books gli pubblica \"Mondo9\" volume che riunisce la prima parte di un ciclo steampunk comprendente quattro novelle uscite in e-book tra il 2010 e il 2012 (\"Cardanica, Robredo, Chatarra\" e \"Afritania\"). La seconda parte si compone di cinque titoli usciti inizialmente in e-book (\"Mechardionica\", \"Abradabad\", \"Coriolano\", \"Bastian\" e \"Miserable\") poi, nel 2015, pubblicati da Mondadori su Millemondi con il titolo di \"Cronache di Mondo9\".\nA settembre 2018 esce per Oscar Fantastica (Mondadori) il suo romanzo \"Naila di Mondo9\" che \u00e8 ambientato nello stesso universo narrativo delle storie precedenti\nNel gennaio 2021 di \"Naila di Mondo9\" viene pubblicata una nuova edizione nella collana Urania Jumbo."}
{"id": "1583734", "revid": "767487", "url": "https://it.wikipedia.org/wiki?curid=1583734", "title": "Provincia di Yungay", "text": "La provincia di Yungay \u00e8 una provincia del Per\u00f9, situata nella regione di Ancash. \nConfina a nord con la provincia di Huaylas, a est con le provincia di Pomabamba, Mariscal Luzuriaga e Carlos Ferm\u00edn Fitzcarrald. Confina a sud con le province di Asunci\u00f3n, Carhuaz e Huaraz e a ovest con le province di Casma e Santa.\nGeografia fisica.\nLa provincia di Yungay occupa la parte chiamata \"Callej\u00f3n de Huaylas\" di Conchucos. \u00c8 localizzata tra i 444\u00a0km e i 468\u00a0km a nord di Lima.\nStoria.\nGli abitanti della provincia di Yungay hanno sofferto molti disastri dati i continui fenomeni tettonici di questa zona altamente sismica. Come il terremoto di Ancash nel 1970 che ruppe parte del ghiacciaio dello Huascar\u00e1n coprendo di pietre, fango e neve tutta la citt\u00e0 di Yungay lasciando 20.000 morti.\nLa provincia fu istituita il 28 ottobre 1904.\nGeografia antropica.\nSuddivisioni amministrative.\nQuesta provincia si divide in 8 distretti:\nAttrazioni turistiche.\nLa provincia di Yungay vanta molte e varie attrattive turistiche. I luoghi pi\u00f9 visitati sono:"}
{"id": "1583735", "revid": "297745", "url": "https://it.wikipedia.org/wiki?curid=1583735", "title": "Cittanova (San Don\u00e0 di Piave)", "text": ""}
{"id": "1583736", "revid": "767487", "url": "https://it.wikipedia.org/wiki?curid=1583736", "title": "Le conseguenze di un bacio", "text": "Le conseguenze di un bacio (\"His Butler's Sister\") \u00e8 un film di Frank Borzage del 1943\nTrama.\nAnn Carter vorrebbe diventare una cantante e quando va a New York da suo fratello Martin, maggiordomo di un compositore, trova lavoro come cameriera e ne approfitta per intrecciare una storia d'amore con il datore di lavoro.\nColonna sonora.\nDeanna Durbin canta \"Nessun dorma\" dalla \"Turandot\" di Giacomo Puccini."}
{"id": "1583737", "revid": "1232112", "url": "https://it.wikipedia.org/wiki?curid=1583737", "title": "Antonino Valletta", "text": "Biografia.\nNato in Molise da una famiglia di agricoltori, dopo gli studi classici presso il liceo \"Fascitelli\" di Isernia, si laure\u00f2 in medicina e svolse la professione di pediatra e neonatologo all'ospedale Ferdinando Veneziale di Isernia.\nEsponente di lungo corso del Partito Socialista Italiano, alle Elezioni Politiche del 27 marzo 1994 fu eletto al Senato della Repubblica con la coalizione dei Progressisti raccogliendo 25.486 voti nel collegio uninominale di Isernia, come esponente del PSI. Successivamente aderisce alla Federazione Laburista.\nAlle Elezioni Politiche del 21 aprile 1996 fu rieletto al Senato della Repubblica avendo raccolto con la coalizione dell'Ulivo 35.349 voti nel collegio uninominale di Isernia. Si \u00e8 poi iscritto ai Democratici di Sinistra. Nel 2000 passa al gruppo misto, aderendo al Partito Socialista. Fu anche, per diverse legislature, sindaco di Sant'Agapito, suo paese natale.\n\u00c8 morto ad Isernia il 21 gennaio 2022 all'et\u00e0 di 83 anni."}
{"id": "1583741", "revid": "1987129", "url": "https://it.wikipedia.org/wiki?curid=1583741", "title": "Reticello", "text": "Il reticello \u00e8 una trina ad ago di origine veneziana datato XV secolo rimasto popolare fino al primo quarto del XVII secolo. Viene citato per la prima volta nel 1493 come \"punto redexelo\" in un atto della divisione dei beni tra Angela e Ippolita Sforza Visconti.\nTecnica.\nSi colloca nel percorso che va da i lavori \"sfilati\", passando per il \"punto tagliato\" e il \"reticello\" per arrivare al \"punto in aria\". Nel reticello quasi tutti i fili vengono sfilati e tagliati, tranne quelli che a intervalli servono a formare la \"griglia\" in cui vengono costruiti i motivi ornamentali. Il risultato \u00e8 una delicata griglia quadrettata che trafora un tessuto fine spesso in lino, ornata da una serie di disegni: fiori, cerchi, rombi.\nLibri di schemi per reticello furono disegnati da Mathio Pagan a Venezia nel 1542, da Federico de Vinciolo in Francia nel 1587 e da Cesare Vecelio, in Italia 1590 stampato nel 1617, erano molto popolari e frequentemente ristampati."}
{"id": "1583747", "revid": "1776051", "url": "https://it.wikipedia.org/wiki?curid=1583747", "title": "Associazione Sportiva Mastini Varese Hockey 1986-1987", "text": "Questa pagina raccoglie i dati riguardanti l'Associazione Sportiva Mastini Varese Hockey nelle competizioni ufficiali della stagione 1986-87.\nLe gare della stagione.\nCampionato Serie A.\nPlayoff.\n Gara 1\n Varese - Asiago 4-1\n Gara 2\n Asiago - Varese 3-4\n Gara 1\n Varese - Merano 5-0\n Gara 2\n Merano - Varese 1-2\n Gara 3\n Varese - Merano 5-2\n Gara 1\n Bolzano - Varese 2-4\n Gara 2\n Varese - Bolzano 5-2\n Gara 3\n Bolzano - Varese 1-4"}
{"id": "1583749", "revid": "1305772", "url": "https://it.wikipedia.org/wiki?curid=1583749", "title": "Discografia di Bryan Adams", "text": "La discografia della rock star canadese Bryan Adams si compone di quattordici album in studio, cinque album dal vivo, cinque raccolte, due colonne sonore e quattro video.\nDopo il successo del suo singolo di debutto del 1978, \"Let Me Take You Dancing\" , Adams ha firmato un contratto discografico con la A&amp;M Records. Nel 1980 il suo album di debutto,\"Bryan Adams\", ha raggiunto la posizione numero 75 sulla \"Billboard Canadian Albums Chart\" ed \u00e8 stato certificato disco d'oro in Canada. Nel 1981 pubblica \"You Want It You Got It\", che ha raggiunto la posizione numero 118 della \"Billboard 200\" e fu certificato disco d'oro in Canada.\nNel 1983, Adams ha pubblicato l'album \"Cuts Like a Knife\", che \u00e8 stato certificato disco di platino negli Stati Uniti.\nNel 1984, ha pubblicato l'album \"Reckless\", che \u00e8 stato certificato disco di platino cinque volte negli Stati Uniti e disco di diamante in Canada. Il singolo che maggiormente ha supportato l'album \u00e8 stato \"Run to You\" che ha raggiunto la posizione numero uno sulla \"Mainstream Rock Songs\", mentre i singoli \"Heaven\" e \"Summer of '69\" hanno rappresentato i primi successi di Adams in Europa; l'album ha venduto in totale oltre 12 milioni di copie. Il successivo album \"Into the Fire\" non ha ricevuto la stessa attenzione, bench\u00e9 fosse incluso il singolo \"Heat of the Night\" che ha raggiunto la posizione numero due sulla \"Mainstream Rock Songs\", vende circa 4 milioni di copie.\nTre anni pi\u00f9 tardi Adams ha avviato i lavori per l'album \"Waking Up the Neighbours\" che \u00e8 stato pubblicato nel 1991. L'album \u00e8 diventato il maggior successo di Adams, vendendo in tutto il mondo 16 milioni di copie.\nIl singolo \"(Everything I Do) I Do It for You\" \u00e8 stato inserito nella \"colonna sonora\" del film \"Robin Hood - Principe dei ladri\" del 1991. Il brano \u00e8 stato un enorme successo in tutto il mondo arrivando alla prima posizione in diciassette paesi, passando sette settimane al numero uno nella \"Billboard Hot 100\", sedici settimane consecutive al numero uno nel Regno Unito (record tuttora imbattuto) e nove settimane al numero uno in Canada. La canzone ha vinto un \"Grammy Award\" come \"miglior canzone originale\" ed una nomination agli \"Academy Award\", vendendo circa 15 milioni di copie nel mondo, facendone la canzone di maggior successo di Adams e uno dei singoli pi\u00f9 venduti di sempre.\nNel 1993 \u00e8 stato pubblicato \"So Far So Good\" il primo \"greatest hits\" del cantante. L'album contiene brani dal 1983 di \"Cuts Like a Knife\" al 1991 di \"Waking Up the Neighbours\", e un nuovo singolo, \"Please Forgive Me\"; la raccolta vende circa 15 milioni di copie nel mondo.\nNel 1996 \u00e8 stato pubblicato \"18 til I Die\" che per\u00f2 non \u00e8 stato in grado di eguagliare le vendite di \"Waking Up the Neighbours\". L'album ha raggiunto la posizione 31 nella Billboard 200 e la numero 4 in Canada vendendo circa 5 milioni di copie. Nel 1997 ha pubblicato \"MTV Unplugged\", album live acustico, ha raggiunto la top ten in quattro paesi, ha venduto oltre due milioni di copie in Europa. Ottavo album in studio di Adams, \"On a Day Like Today\" pubblicato nel 1998, \u00e8 stato certificato doppio disco di platino dalla \"CRIA\" e platino dalla \"IFPI\". Il suo secondo greatest hits album, The Best of Me (1999), ha venduto due milioni di copie in Europa e in Canada \u00e8 stato certificato tre volte disco di platino.\n\"Spirit - Cavallo selvaggio\", pubblicato nel 2002, \u00e8 stato certificato disco d'oro dalla RIAA. Nel 2004 viene pubblicato \"Room Service\", il suo nono album in studio, ha raggiunto la posizione numero 134 della \"Billboard 200\", ha raggiunto le prime posizione di classifiche degli album in Germania e Svizzera. Nel 2005 \u00e8 stato pubblicato il greatest hits \"Anthology\".\nNel 2008 Adams ha pubblicato \"11\" che ha raggiunto la posizione 80 della \"Billboard 200\" e la numero uno in Canada. Nel 2010 Adams ha pubblicato \"Bare Bones\", album dal vivo. Nel settembre 2014 ha pubblicato il dodicesimo album in studio; \"Tracks of My Years\" \u00e8 una raccolta di cover e viene realizzato sei anni e mezzo dopo il precedente lavoro in studio di Adams, \"11\"; \u00e8 stato certificato oro in Canada.\nIl 2 ottobre 2015 \u00e8 stato pubblicato il tredicesimo album in studio \"Get Up!\"; ha raggiunto la prima posizione della classifica in Svizzera, la seconda posizione nel Regno Unito e la terza posizione in Germania.\nIl 21 settembre 2017, Adams annuncia tramite i social media la pubblicazione di una nuova compilation chiamata Ultimate con 19 dei suoi grandi successi e due nuove canzoni, \"Please Stay\" e \"Ultimate Love\". Shine a Light \u00e8 il quattordicesimo album in studio del cantautore canadese, che \u00e8 stato pubblicato il 1\u00ba marzo 2019, che vede la collaborazione con Ed Sheeran e un duetto con la cantautrice Jennifer Lopez.\nShine a Light ha raggiunto la vetta delle classifiche in Canada; la seconda posizione nel Regno Unito, Svizzera, Austria e in Nuova Zelanda; la terza posizione in Germania.; ha debuttato alla posizione numero 5 nella \"Global Chart Album Top 40\" con 84.000 copie vendute.\nIn circa quarant'anni di carriera sono state certificate dalla RIAA oltre 20 milioni di copie vendute, fra album e singoli, negli Stati Uniti, mentre a livello internazionale ha venduto circa 100 milioni di copie fra album e singoli in tutto il mondo.\nCollaborazioni e partecipazioni.\nBrani che sono stati registrati ed interpretati da altri artisti.\nElenco di canzoni scritte e coprodotte che sono state registrate ed interpretate da altri artisti:"}
{"id": "1583752", "revid": "236861", "url": "https://it.wikipedia.org/wiki?curid=1583752", "title": "Padre Roderick", "text": ""}
{"id": "1583761", "revid": "363629", "url": "https://it.wikipedia.org/wiki?curid=1583761", "title": "Medaglia Leverhulme", "text": "La medaglia Leverhulme \u00e8 un premio istituito nel 1960, da parte della \"Leverhulme Trust Fund\", per celebrare il tricentenario di fondazione della Royal Society.\n\u00c8 una medaglia d'oro e viene attribuita con cadenza triennale ad un ricercatore che si sia particolarmente distinto nel campo della chimica pura o applicata."}
{"id": "1583765", "revid": "125461519", "url": "https://it.wikipedia.org/wiki?curid=1583765", "title": "Ferrari 312 T2", "text": "La Ferrari 312 T2, \u00e8 stata la vettura che partecip\u00f2 ai campionati di Formula 1 1976, 1977 e in parte 1978 per la Scuderia Ferrari.\nFu guidata da Niki Lauda, Clay Regazzoni, Carlos Reutemann e Gilles Villeneuve.\nLa vettura.\nLa 312 T2 si presenta come l'evoluzione della 312 T, della quale manteneva il motore 12 cilindri piatto, pi\u00f9 potente dei motori della concorrenza e al tempo stesso affidabile. Le novit\u00e0 principali dipesero dai cambiamenti regolamentari che, a partire dal Gran Premio di Spagna 1976, limitarono l'altezza delle vetture, impedendo l'uso delle grandi prese d'aria dei motori, che erano in voga in quel periodo e che somigliavano a dei periscopi. La necessit\u00e0 di trovare un nuovo modo di alimentare il motore port\u00f2 alla realizzazione di due grandi prese d'aria davanti all'abitacolo, caratteristica unica che identifica questa monoposto, anche quando, negli sviluppi successivi, queste prese vennero ridotte di dimensioni e sagomate con la tipica forma aeronautica NACA. Della 312 T era stato mantenuto lo schema delle sospensioni ma erano stati fatti lavori di alleggerimento e migliorie aerodinamiche, a partire dall'alettone anteriore posizionato pi\u00f9 in alto.\nFurono costruiti 7 esemplari:\nLe stagioni.\n1976.\nDopo la vittoria di ambedue i campionati nel 1975, per il 1976 si volevano ripetere i risultati ottenuti.\nL'inizio stagione fu molto buono, con 5 vittorie nelle prime 6 gare, le prime 3 con il vecchio modello 312 T. Ma dopo la successiva vittoria in Gran Bretagna, ottenuta per la squalifica di James Hunt, al Gran Premio di Germania, sul tracciato del N\u00fcrburgring, Niki Lauda, che era in testa al mondiale, sub\u00ec un terribile incidente. A causa di una residua zona umida la vettura di Lauda sband\u00f2, fu urtata e prese fuoco con il pilota svenuto dentro l'abitacolo che, senza il coraggioso intervento dei colleghi Arturo Merzario e Brett Lunger, sarebbe probabilmente morto. L'austriaco riport\u00f2 ustioni gravissime e fu costretto a saltare due gare. Al successivo Gran Premio d'Austria la Ferrari non si present\u00f2 in segno di protesta contro la riammissione di Hunt nella classifica del Gran Premio di Spagna dopo che la misura degli pneumatici posteriori della sua vettura venne rilevata di 18 mm superiore a quella massima prevista da regolamento. Al Gran Premio d'Olanda la Ferrari partecip\u00f2 con solamente Regazzoni in quanto Lauda era ancora convalescente.\nPer il Gran Premio d'Italia venne ingaggiato Reutemann dalla Brabham per rimpiazzare Lauda, che per\u00f2 il venerd\u00ec mattina, prima delle prove, ottenne il via libera della commissione medica per ritornare a gareggiare: la Ferrari iscrisse quindi tre vetture per il gran premio per l'ultima volta nella sua storia.\nRitornato a correre, Lauda non riusc\u00ec a vincere alcuna gara, ma ottenne sette punti in tre Gran Premi, tanto che si arriv\u00f2 all'ultima gara, il Gran Premio del Giappone, con Lauda in vantaggio di tre punti su Hunt. Durante questa gara, corsa sotto il diluvio, l'austriaco si ritir\u00f2 volontariamente, causando polemiche nel team, e Hunt arriv\u00f2 terzo conquistando il mondiale piloti, mentre quello costruttori and\u00f2 alla Scuderia di Maranello. In seguito si seppe che prima della partenza, in seguito ad una ricognizione effettuata da Tom Pryce della Shadow che dichiar\u00f2 l'impossibilit\u00e0 di correre, tutti i principali piloti si erano riuniti ed accordati per ritirarsi dopo due giri, evitando i rischi troppo elevati per via della pioggia torrenziale e permettendo contemporaneamente agli organizzatori di non perdere i guadagni se la gara fosse stata annullata. In realt\u00e0, sulla linea di partenza quasi tutti i costruttori minacciarono di ritorsioni i loro piloti se avessero scelto di fermarsi volontariamente, e cos\u00ec oltre a Lauda gli unici a fermarsi furono Emerson Fittipaldi, Carlos Pace e Larry Perkins.\n1977.\nPer la stagione 1977 la vettura sub\u00ec importanti modifiche: fu allargata la carreggiata e modificata la carrozzeria, con le prese d'aria davanti l'abitacolo ora rimpicciolite (sempre bianche) e la zona che copriva il roll-bar, ora molto pi\u00f9 rastremata; venne modificato l'alettone posteriore e la potenza pass\u00f2 da 500 a 512 cavalli. Durante la stagione verranno modificati anche gli sfoghi dei piccoli radiatori sulle pance laterali. Compare anche per la prima volta il logo della FIAT, da molti anni ormai partner tecnico. Per quanto riguarda i piloti Regazzoni lasci\u00f2 la squadra, sostituito dall'argentino Carlos Reutemann.\nA differenza dell'anno precedente, Lauda fu molto pi\u00f9 costante, ma meno vincente. Ci\u00f2 non gli imped\u00ec, tuttavia, di conquistare il suo secondo titolo, vincendo appena tre gare. Il suo compagno di squadra, Reutemann, si dovette invece accontentare di una sola vittoria in Brasile.\nA Monza, per\u00f2, il pilota austriaco, i cui rapporti con Enzo Ferrari si erano incrinati a causa del titolo perso l'anno precedente, decise di lasciare la squadra per l'anno successivo, e non disput\u00f2 le ultime due gare.\nAl suo posto venne schierato Gilles Villeneuve, un giovane canadese che aveva impressionato il \"Drake\" durante il Gran Premio di Gran Bretagna, con la conquista di un settimo posto in qualifica. Le due gare, per\u00f2, si conclusero entrambe anzitempo, compreso il Gran Premio del Giappone dove termina la corsa con una rovinosa uscita di pista che provoca due morti, persone peraltro situate in una zona pericolosa vietata al pubblico.\n1978.\nLa T2 gareggi\u00f2 anche le prime due gare del 1978 e Reutemann riusc\u00ec a ripetere la vittoria al GP del Brasile, ma a differenza dell'anno prima sul Circuito di Jacarepagu\u00e1. La novit\u00e0 pi\u00f9 importante riguardava gli pneumatici, per la prima volta i francesi Michelin.\nVarianti.\nSeguendo quanto stavano gi\u00e0 sperimentando nella seconda met\u00e0 degli anni 1970 altre scuderie concorrenti di Formula 1, nel 1977 la casa del Cavallino test\u00f2 anche un'insolita variante a 6 ruote della vettura, nota con il nome di 312 T6. Tale monoposto, la cui principale particolarit\u00e0 era rappresentata dall'avere le ruote posteriori gemellate, rimase allo stadio prototipale non venendo mai portata al debutto in gara.\nL'uso sull'asse posteriore di ruote anteriori accoppiate e montate su specifici cerchioni della Speedline, fu studiato per ridurre la sezione frontale rispetto alle grandi ruote posteriori che equipaggiavano le F1 in quel decennio, e al contempo ridurre la flessione laterale in curva della carcassa dello pneumatico. Niki Lauda e Carlos Reutemann collaudarono in varie occasioni la 312 T6 sul circuito di Fiorano e sulla pista di Nard\u00f2, ma, mentre l'austriaco si disse favorevole alla nuova vettura, l'argentino non ne fu soddisfatto e ne critic\u00f2 il comportamento stradale, dopo essere andato a sbattere la prima volta e aver rotto una sospensione nella seconda sessione sul circuito privato della Ferrari, dichiarandosi non contento di guidarla; tuttavia la vettura in quello stadio di sviluppo non avrebbe comunque potuto essere ammessa in gara poich\u00e9 la sua carreggiata superava la larghezza massima consentita dal regolamento, problema a cui Mauro Forghieri e in tecnici Ferrari non seppero trovare rimedio portando cos\u00ec all'accantonamento del progetto.\nNello stesso periodo la stampa specializzata pubblic\u00f2 una foto-spia di quella che, all'apparenza, era un'ulteriore versione speciale della vettura nominata 312 T8, con 8 ruote di cui 4 all'anteriore e 4 al posteriore (senza l'uso di ruote gemellate), mentre veniva collaudata da Clay Regazzoni: anni dopo si scopr\u00ec che era solo una \"bufala\" creata ad arte dalla stessa Ferrari per tenere alta l'attenzione su di s\u00e9."}
{"id": "1583767", "revid": "125305633", "url": "https://it.wikipedia.org/wiki?curid=1583767", "title": "Le storie della baia", "text": "Le storie della Baia \u00e8 una serie a fumetti italiana della Disney pubblicata su Topolino tra il 2001 e il 2005. Ambientate nella fittizia cittadina di Duckport, un piccolo villaggio di marinai, le storie ruotano attorno ai tre protagonisti: il marinaio Moby Duck, il suo assistente Paper Hoog e il gabbiano domestico Trippa. La serie comprende un totale di venti storie: le prime sette, collegate da una sottile trama orizzontale, furono pubblicate a cadenza settimanale nell'estate 2001, mentre le altre apparvero in modo discontinuo fino al 2005.\nTrama.\n\"Intrigo a Duckport\".\nDopo essere naufragato a causa di una violenta tempesta, Moby Duck riesce a tornare a Duckport trainato dal Rutilante, il brigantino del perfido magnate Azimuth Van Quack. Una volta a terra si dirige immediatamente da Isidor, il carpentiere del paese per farsi costruire un nuovo sloop che vorrebbe come sempre pagare con le perle che ha raccolto nei suoi viaggi, ma l'amico gli comunica che il mercato perlifero \u00e8 crollato. Moby si dirige allora da Wang, che commercia perle, e anch'esso gli conferma la notizia, rifiutandosi di comprare le sue perle a causa di altri accordi con Azimuth ma ha intenzione di fare il doppio gioco prendendosi prima la ricompensa offertagli da Azimuth per far crollare il mercato perlifero e poi rivendere lo stesso le perle a Moby. Il giorno seguente Wang va a riscuotere la ricompensa ma Azimuth, che pensa che quelle perle in mano a Moby possano distrarre il commerciante cinese, manda il suo servitore Sagola per sbarazzarsene. Quella notte Moby, sotto consiglio di Nina, si fa accompagnare da Paper Hoog sino alla baia di Baytown dove trova finalmente un mercante che acquista le sue pregiate perle. Sagola, sotto ordine di Azimuth, ha seguito l'imbarcazione dei due paperi e sulla rotta del ritorno affonda la barca di Paper Hoog cosicch\u00e9 Moby non possa ritornare a Duckport con l'oro che ha ricavato. Moby per\u00f2 \u00e8 stato previdente e ha nascosto le monete dentro la ruota da timone che aveva appena acquistato per il suo nuovo sloop. I due marinai riescono a tornare a Duckport con la ruota e Moby ha cos\u00ec il denaro necessario per poter pagare Isidor. L'artigiano gli assicura che la sua sar\u00e0 la migliore imbarcazione di sempre e si chiamer\u00e0 \"Carbonella XL\". Sentendosi in colpa per aver provocato l'affondamento dello sloop di Paper Hoog, Moby gli propone di entrare in societ\u00e0 con lui e nasce cos\u00ec una nuova ciurma a Duckport.\n\"L'oro dello Sparviero\".\nIn uno dei suoi attacchi quotidiani contro Sagola, Trippa lascia cadere una targhetta che Azimuth scopre appartenere al leggendario brigantino denominato lo Sparviero appartenuto a un ricco ereditiere di nome Reginald O'Connors che scomparve misteriosamente insieme ad enormi ricchezze pi\u00f9 di venti anni prima. Sagola nel frattempo scopre che Trippa \u00e8 amico di Moby Duck e Paper Hoog, e su ordine del padrone, li segue nella speranza che questi li conducano al luogo dove il gabbiano ha trovato la targhetta. Azimuth invece riunisce la sua banda, comunicando loro di esser sicuro che il Capitano O'Connors non \u00e8 altri che il guardiano del faro. Nella notte Sagola si intrufola nella barca di Moby Duck a recuperare una chiave che Trippa tiene in bocca, ma viene scoperto e fugge, mentre il gabbiano lascia cadere una chiave e scappa verso il faro. La mattina seguente i due paperi vanno a recuperare il gabbiano presso il faro, dove vengono accolti dal guardiano che spiega loro che Trippa lo va a trovare spesso per scroccare qualche pasto; si viene quindi a scoprire che sia la chiave, sia la targhetta provengono da l\u00ec. Nel frattempo giunge al faro Azimuth con la sua banda, intenzionato a prendersi l'oro del capitano, che gli cede tutto quello, che a detta sua, gli \u00e8 rimasto a seguito del naufragio. Dopo che Azimuth se ne \u00e8 andato, il capitano racconta ai paperi la propria storia, svelando di aver conservato numerose altre casse del proprio oro che \u00e8 intenzionato a donare alla citt\u00e0 di Duckport per realizzare opere di bene. Azimuth piuttosto arrabbiato per essere stato fregato osserva il discorso del sindaco, mentre al faro il benefattore viene ringraziato da una folla di barche.\n\"Destinazione Baytown\".\nAlla lotteria del paese, Paper Hoog vince un'imbarcazione che per\u00f2, nonostante l'entusiasmo del papero, si rivela essere una brigantino malridotto dal nome \"Turacciolo Terzo\" appartenuta ad Azimuth, il quale per giunta vi lascia un foglio pieno di debiti. Per ripagarli, Moby Duck e Isidor la sistemano alla meno peggio e la mettono in vendita tramite un'inserzione sul giornale. Vengono quindi contattati: da un riparatore; da un potenziale acquirente che per\u00f2 chiede che la barca sia recapitata a Baytown; e da un certo signor Storm che, fraintendendo l'annuncio, li raggiunge a Duckport per offrire una crociera alla nipote Geraldina Storm. Dopo aver spiegato l'equivoco, tuttavia Moby Duck accetta di portarli in un breve giro fino a Baytown, dove incontreranno l'acquirente. Durante il viaggio, Geraldina, inizialmente riluttante, impara ad apprezzare la vita marinaresca e stringe un'amicizia speciale con Nina, che racconta di aver rifiutato le avances di un principe francese pur di non lasciare mai la Baia e i suoi amici. La pace viene interrotta da una banda di pirati (i Bassotti) che abborda la nave con l'intenzione di depredarla. Ordinano che gli sia preparata una zuppa, e Nina afferma che Geraldina \u00e8 la cuoca. Le dona un ingrediente segreto (una potentissima camomilla, ma a lei non lo dice) per addormentare i pirati. La bambina si mette dunque a cucinare per la prima volta, ma i pirati pretendono che sia lei stessa ad assaggiare il pasto. Lei lo assaggia trovandolo buono, invece i pirati lo trovano cos\u00ec disgustoso da andarsene offesi. La stessa zuppa viene in seguito servita al resto dell'equipaggio, che la apprezza, e Moby giunge alla conclusione che i pirati ne fossero rimasti disgustati perch\u00e9, semplicemente, non erano abituati a certe prelibatezze. Nel frattempo Trippa vi aveva maldestramente rovesciato tutto l'ingrediente segreto di Nina; si addormentano tutti tranne Geraldina, che cos\u00ec si ritrova a condurre da sola la barca fino a Baytown. Arrivati a destinazione, Moby Duck e Paper Hoog decidono di vendere la barca al signor Storm e a Geraldina, che finalmente ha ritrovato la felicit\u00e0.\n\"Minaccia dal fondo\".\nAzimuth ha messo gli occhi su una nave che tra qualche mese approder\u00e0 a Duckport con un carico d'oro. Per impadronirsene decide di far costruire un mezzo speciale, grazie a Wang che custodiva le carte del progetto. Si tratta di un sottomarino meccanico, dalle fattezze di un pesce, capace di affondare le navi grazie ad una grossa trivella posta sulla parte superiore. A pochi giorni all'arrivo della nave con l'oro, Azimuth fa testare a Sagola le capacit\u00e0 del mezzo sull'unica nave che esce ancora in mare, la Carbonella di Moby Duck e Paper Hoog,: il mezzo resta per\u00f2 incastrato sotto il loro scafo in una secca, e prima che Sagola possa pensare a una soluzione, un gabbiano si posa sulla bocca del tubo che fornisce aria al mezzo, cos\u00ec Sagola \u00e8 costretto a fuggire. Moby Duck, immersosi per capire cosa c'era sotto, scopre il sottomarino e lo porta da Isidor. Azimuth arrabbiatissimo da tutto ci\u00f2 ordina a Sagola di recuperare il mezzo e durante la notte Sagola riesce nell'intento. Il giorno del colpo Sagola \u00e8 prossimo ad affondare la nave con l'oro, ma qualcosa va storto: anzich\u00e9 perforare lo scafo, il sottomarino si inabissa per poi tirare fuori una grossa rete. Moby Duck, infatti, aveva fatto modificare il mezzo per la raccolta delle ostriche. Alla fine, Azimuth insegue Sagola con l'intenzione di torchiarlo, servendosi del sottomarino.\n\"Carbonella S.P.A. (Servizio Posta Aerea)\".\nIl postino di Duckport sta andando in pensione, cos\u00ec in citt\u00e0 ci si chiede chi si occuper\u00e0 della consegna di buste e pacchi. Azimuth, desideroso di porre il suo controllo sulla citt\u00e0, tramite il servizio postale, manda Sagola per vedere come procede la ricerca del nuovo postino. Al porto Moby Duck e Paper Hoog sostengono di avere la soluzione: far recapitare buste e pacchi grazie al gabbiano Trippa. I cittadini presenti sono perplessi, ma Trippa si dimostra all'altezza dell'incarico: apportando un disegno della destinazione, il gabbiano recapita la lettera tornando indietro con la risposta di consegna, in tempo record. I cittadini quindi, decidono di ingaggiare Trippa come nuovo postino. Azimuth, naturalmente incollerito per la scelta del nuovo postino, architetta un modo per sabotare la concorrenza: sceso nella sua cantina, prende un barattolo contenente dei tarli del bengala, regalo di un suo cugino, li versa in una scatola di legno, disegna un posto che non esiste a Duckport e ordina a Sagola di consegnarlo a Moby Duck e Paper Hoog, che si occupano del trasporto dei recapiti postali sulla loro nave, prima di darli a Trippa: in questo modo, quando i tre saranno in alto mare, i tarli faranno scempio dell'imbarcazione, e dell'equipaggio. Sagola, tenuto all'oscuro dei piani del suo padrone, teme per l'incolumit\u00e0 del pacco e decide di sigillarlo in una cassa di legno robusto rinforzato. Cos\u00ec inizia il servizio di \"posta aerea\" di Trippa, il quale svolge efficientemente il suo lavoro, ma a causa degli spuntini che ogni destinatario gli riserva, il gabbiano fa indigestione e Moby Duck decide di curarlo con un'alga digestiva. Arrivato il turno del pacco di Azimuth, che per poco non casca in mare, Paper Hoog constata l'inesistenza della destinazione del pacco, cos\u00ec Moby Duck fa rispedire al mittente il carico. Azimuth quindi, riceve la cassa di legno e pensando sia un altro regalo del cugino, una volta aperta, scopre malauguratamente il contenuto, iniziando a urlare il nome di Sagola che per\u00f2 \u00e8 gi\u00e0 intento a scappare con una barca a remi.\n\"Sulle tracce del nostromo\".\nMoby Duck e Paper Hoog, dopo aver abbandonato il lavoro di servizio postale[1], rinvengono nella loro cabina una lettera che si sono dimenticati a consegnare. Molto attento al dovere da ex postino Moby Duck s'impone di recapitare la lettera al destinatario. Aprendo la busta scopre quindi che il destinatario, un certo Nostromo McTurkey si trova proprio a Duckport. La lettera contiene inoltre il nome della sua imbarcazione: La Fandonia. Cos\u00ec dopo aver chiesto in giro per la baia alcune informazioni, senza per\u00f2 ottenere risultati, i due si dirigono da Lazy Jack il quale ricorda perfettamente del brigantino chiamato Fandonia visto che si ci \u00e8 anche imbarcato ma sfortunatamente non sa dire che fine abbia fatto quel brigantino. Consiglia allora ai due amici di dirigersi a Baytown per parlare con l'armatore della nave. Intanto si iniziano a spargere voci infondate e assolutamente ingigantite che Moby e Paper Hoog abbiano in mano una lettera preziosissima. Le voci arrivano fino a Villa Azimuth dove Sagola racconta ad Azimuth che la lettera potrebbe contenere l'atto di propriet\u00e0 di una miniera di diamanti. Azimuth sapendo che l'identit\u00e0 del nostromo \u00e8 sconosciuta decide di mettere in atto uno dei suoi loschi piani mandando Sagola a spiare le mosse di Moby e Paper Hoog che intanto sono giunti fino a Baytown per parlare con il Signor Benson, l'armatore della Fandonia. Purtroppo non riescono a ottenere ulteriori informazioni su dove possa trovarsi il nostromo di cui nessuno sembra sapere pi\u00f9 nulla. Intanto Azimuth approfitta della situazione e decide di camuffare Sagola, che dovr\u00e0 impersonare proprio il nostromo Mc Turkey, in modo da potersi fare consegnare la lettera. Con l'aiuto di un altro sgherro che avvisa gli ignari Moby Duck e Paper Hoog fa congiungere i due paperi dal finto Mc Turkey i quali senza esitare, nonostante Trippa provi ad avvisarli che quello \u00e8 un impostore, consegnano la lettera. Sagola porta quindi la lettera ad Azimuth ma essa gli viene sottratta da Trippa. Il gabbiano riporta la lettera ai suoi padroni che, non sapendo che quello era un impostore, sono infastiditi che Trippa abbia sottratto la lettera e che ora dovranno riportargliela. Sagola che vuole riprendersi la lettera sale sulla Carbonella XL finendo per essere aggredito da Trippa e da altri gabbiani giunti sull'imbarcazione scoprendo anche che la lettera \u00e8 in mano a Moby. Vicino al molo Moby e Paper Hoog rincontrano Lazy Jack arrivato fino a Baytown per spiegare una volta e per tutta la faccenda ai due amici dopo aver scoperto che i due cercavano il nostromo McTurkey. Lazy rivela che Mc Turkey \u00e8 il suo vero cognome e che faceva parte della ciurma del brigantino Fandonia. Moby consegna finalmente la lettera a Lazy Jack il quale leggendone il contenuto si fa una grossa risata e la butta via. Azimuth recupera la lettera gettata per terra scoprendo che il suo contenuto era solo una comunicazione di servizio da parte delle poste. Infuriato se la prende con Sagola legandolo all'ancora per avergli fatto perdere solo tempo.\n\"La resa dei conti\".\nAzimuth \u00e8 intenzionato a regolare i conti con Moby Duck e Paper Hoog e per far ci\u00f2 si fa recuperare una mappa da Wang che raffigura la Terra del Fuoco. Dopo aver ottenuto tale mappa chiede poi al suo fedele servitore Sagola di segnare sulla mappa una X su un punto qualsiasi della mappa che rappresenter\u00e0 il punto dove \u00e8 sepolto un enorme giacimento di perle giganti dopodich\u00e9 chiede anche al suo servitore di recarsi alla locanda di Nina fingendosi un pescatore delle Terre del Fuoco e consegnare tale mappa a Moby e Paper Hoog e cercare di convincerli a intraprendere questo lungo viaggio alla ricerca delle preziose ricchezze che offre quella terra. Il travestimento non sortisce nessun effetto poich\u00e9 alla locanda tutti riconoscono Sagola, anche se non glielo dicono, tranne Paper Hoog che viene avvisato proprio dal suo amico Moby che quello \u00e8 in realt\u00e0 Sagola. Intanto nella sua villa Azimuth ha reclutato i Bassotti e i suoi sgherri a cui spetter\u00e0 il compito di seguire la barca di Moby e colarla a picco una volta giunti a destinazione. Alla locanda Moby e gli abitanti di Duckport immaginando che Azimuth abbia in mente qualcosa di losco decidono di organizzare una contro offensiva utilizzando lo stesso piano che Azimuth aveva in mente per sbarazzarsi di loro. Quella mattina a Duckport si presenta quindi un abitante della Terra del fuoco, in realt\u00e0 Lazy Jack travestito, che in piazza racconta delle enormi quantit\u00e0 di perle giganti e ricchezze che provengono dalla sua terra, mostrandone anche una. In ascolto ci sono anche Sagola e Wang che ascoltata la notizia corrono subito a riferire tutto al loro padrone. Azimuth venuto a conoscenza della notizia e che il punto segnato sulla mappa \u00e8 in realt\u00e0 proprio quello che hanno indicato sulla loro mappa data a Moby decide di precedere i suoi rivali ma sfortunatamente si trova a corto di mezzi per raggiungere la meta poich\u00e9 il Rutilante \u00e8 stato portato via per la sua missione. Intenzionato ad acquistare una barca nuova per raggiungere il bottino che lo aspetta Azimuth si rivolge a Isidor il quale, avendo ben in mente il piano organizzato con Moby, rifiuta la proposta di costruirgli una barca. Wang propone quindi al suo padrone di acquistare la Carbonella XL, l'imbarcazione di Moby e Paper Hoog. Trovando la proposta interessante manda quindi Sagola a prelevare i due paperi per portarli alla sua villa e contrattare con loro per il prezzo della Carbonella. Dopo un'estenuante trattazione Azimuth accetta di pagare la Carbonella XL venti volte il suo valore offrendo a Moby e Paper Hoog circa 20000 dollari con i quali i due paperi chiedono all'amico Isidor di costruirgli una nuova imbarcazione ancora pi\u00f9 grande: la Carbonella XXL. Una settimana dopo a Duckport tutti iniziano ad apprezzare la lontananza di Azimuth dalla baia. Sagola su consiglio di Moby decide di godersi la villa per un po. Vicino alla Terra del fuoco, intanto, il folle piano che Azimuth aveva organizzato gli si ritorce contro poich\u00e9 i pirati che lui stesso aveva mandato per affondare la Carbonella alla vista dell'imbarcazione, eseguendo gli ordini che gli erano stati ripartiti, lo affondano non sapendo che in realt\u00e0 a bordo c'\u00e8 proprio Azimuth. Nel duro scontro anche lil Rutilante e la barca dei Bassotti vengono affondate costringendo tutti a rimanere a vagare per le acque del posto in attesa che qualcuno possa recuperarli.\n\"Un rimedio per Trippa\".\nPuntuale come ogni anno e senza tardare nemmeno di un secondo Trippa inizia a starnutire a causa del raffreddore autunnale ma Moby Duck e Paper Hoog sapendo cosa \u00e8 successo durante le altre volte in cui il gabbiano ha avuto il raffreddore sono intenzionati a prendere rimedi. Iniziano quindi a interpellare gli abitanti di Duckport che gli offrono le pi\u00f9 svariate soluzioni anti raffreddore che nonostante tutto continua a non passare tra Trippa che si mangia le cura e i pasticci combinati da Paper Hoog. Una settimana dopo il raffreddore di Trippa sembra essere passato con grande gioia di Moby e Paper Hoog che seduti sul molo domandano all'amico Lazy, che non sa il motivo per cui i due paperi festeggiano, cosa ne sa del raffreddore. Lazy risponde che il raffreddore dura almeno una settimana senza una cura e che \u00e8 contagioso. Finito il discorso Moby inizia a starnutire cos\u00ec come tutta Duckport segno di un raffreddore imminente e Paper Hoog l'unico che sta bene decide di filarsela in crociera per paura di ammalarsi anche lui.\n\"Fuochi nella notte\".\nCapodanno si avvicina, e Duckport si prepara a festeggiare con il tradizionale veglione, ma O'Connors rivela un imprevisto: a causa dell'assenza di Wang, bloccato alla Terra del Fuoco assieme ad Azimuth, ai Bassotti e all'equipaggio del Rutilante, saranno costretti a festeggiare senza fuochi d'artificio. Nina, tuttavia, promette che dal mare arriver\u00e0 una soluzione. Nel frattempo una nave pirata avanza verso Duckport: il capitano, il corpulento e spietato Brake, ha ripescato nella terra del fuoco Azimuth e i suoi compagni, e li ha lasciati in vita solo per la promessa dell'oro da parte di Azimuth. Durante la traversata Brake si diverte a tormentare il magnate, spalleggiato da Wang, dai Bassotti e dall'equipaggio del Rutilante, costringendolo a pulire costantemente il ponte del suo veliero e trattandolo come un babbeo, messinscena sostenuta dallo stesso Azimuth col piano di cogliere di sorpresa il suo carceriere all'arrivo a Duckport. All'arrivo a Duckport, Brake si traveste da mercante su consiglio di Wang e promette di vendere fuochi artificiali al popolo di Duckport, chiedendo di essere pagato in oro e di avere accesso al caveau della banca per evitare di essere ingannato. Moby Duck e Paper Hoog sono riluttanti ad accettare l'offerta del forestiero, e chiedono di vedere la merce. Wang, cos\u00ec, fabbrica dei fuochi d'artificio con la polvere da sparo, e Brake ne porta uno a Duckport, venendo creduto. Intanto Sagola, dall'alto della villa abbandonata di Azimuth, scorge il suo padrone sul ponte della nave di Brake e si affretta a ripulirla, avendola lasciata nel caos durante la sua inattivit\u00e0. Il piano di Brake funziona, Moby Duck, Paper Hoog, Isidor e O'Connors vengono presi in ostaggio nell'ignoranza degli altri cittadini, occupati nei preparativi del veglione e a proteggere le cibarie da Trippa. Moby si rincontra con Azimuth, e Brake rivela di essere sempre stato al corrente della sua messinscena del fingersi ingenuo e stupido. Azimuth, livido di rabbia frustrata, aggredisce Wang, e viene gettato in mare da Brake assieme a lui e a tutti i loro uomini. Alla deriva in acqua, congelati fino alla vita, Wang e gli altri subiscono l'ira del loro capo che ordina loro di autoproclamarsi babbei. Nel frattempo Moby Duck e gli altri riescono a scappare dalla nave di Brake, che li lascia andare essendo interessato solo all'oro, e raggiungono i loro concittadini sul pontile, dove fanno scoppiare l'unico fuoco artificiale ottenuto da Wang. Tutti insieme festeggiano il nuovo anno, mentre l'unico fuoco sparato atterra sul ponte della nave di Brake, dove raggiunge gli altri fuochi fabbricati da Wang, facendoli scoppiare tutti assieme e distruggendo la nave del pirata. I protagonisti festeggiano il nuovo anno, Sagola fa gli auguri a Trippa chiedendo almeno un biscotto, e Azimuth si prepara a ricominciare pi\u00f9 cattivo di prima.\n\"L'isola dei pirati\".\nUn mercantile viaggia al largo di Duckport e incrocia un'isola mai vista prima: mentre scendono ad esplorarla vengono attaccati dai Bassotti e imprigionati. Sulla costa Moby Duck cerca di partecipare a una festa cittadina per raccogliere fondi per un nuovo molo, ma essendo lontano dal mare viene affetto dal \"mal di terra\". Per aiutarlo a riprendersi, i presenti iniziano a cantare la canzone marinaresca Anchors Aweigh. Moby e Paper Hoog ripartono con il carico delle donazioni, tra cui un orologio dato da Isidor che ha come suoneria proprio Anchors Aweigh. Intanto Azimuth si rivela essere in combutta con i pirati, e con uno specchio segnala loro la posizione della Carbonella. Moby Duck e Paper Hoog vengono portati via e imprigionati nell'isola, che si rivela essere una gigantesca struttura composta dagli scafi di decine di navi abbordate, con cui possono viaggiare senza farsi mai riconoscere. La Carbonella viene messa da parte e i due vengono imprigionati assieme a tutte le altre vittime, ma Trippa divora tutte le provviste dei pirati che si ritrovano costretti a chiedere il vitto ad Azimuth. Dalla finestra della sua cella Moby riconosce il faro dell'Isola delle Nebbie e propone di chiamare aiuto, ma nessuno li sente per il vento forte. Ritrova allora l'orologio di Isidor e quando tutti dichiarano di conoscere l'Anchors Aweigh, Moby organizza un coro collettivo nella speranza che basti a superare il vento. Vengono uditi e liberati: Azimuth se la cava con una scusa affermando di essere la prossima vittima futura dei pirati (e rivelandosi un pessimo cantante), e l'isola semovente viene donata a Moby Duck come possibile cura del mal di terra.\n\"Scacco al re\".\nMoby Duck e Paper Hoog, pescano degli scacchi dalla particolare intagliatura e li portano alla locanda della Perla Nera. L\u00ec, Il guardiano del faro O'Connors, rivela che essi appartenevano ad un certo re Tabi e che secondo la leggenda, con tutti gli scacchi, assieme ad una scacchiera trovata da O'Connors tempo addietro, si dovrebbe trovare il luogo dove \u00e8 nascosto un tesoro. Sagola, origliando ci\u00f2, riferisce tutto ad Azimuth, il quale si mette alla ricerca degli altri pezzi. I giorni passano, finch\u00e9 sia Paper Hoog che Moby Duck che Azimuth trovano tutti i pezzi. Azimuth manda Sagola a rubare i pezzi in mano agli altri due, ma lo sgherro fallisce a causa di Trippa. Allora Azimuth si presenta in casa di O'Connors, per patteggiare con Moby Duck e Paper Hoog, nella ricerca del tesoro. Le due squadre si accordano restando per\u00f2 in allerta e cominciano a posizionare gli scacchi, ma dopo aver finito non succede niente. O'Connors ritiene che la causa sia Re Tabi: quando fu inventato il gioco degli scacchi, i tabi erano vari tipi di disposizioni dei pezzi, per rendere pi\u00f9 stimolante la lotta strategica, cos\u00ec il gruppo tenta con la pi\u00f9 antica disposizione. Il tentativo funziona e dalla scacchiera esce una mappa: dalle coordinate, si scopre che si tratta della tenuta di Azimuth il quale, per diritto di propriet\u00e0, ritiene suo il tesoro e scappa con Sagola. Moby Duck e Paper Hoog, sono rattristati nel non poter sapere in cosa consiste il tesoro, ma O'Connors rivela un retroscena: oltre alla scacchiera, trov\u00f2 un libro firmato da Sean MCowen, il quale era un giocatore di scacchi imbattibile, da qui il soprannome di Re Tabi. Quindi se Re Tabi non era un vero re, non pu\u00f2 esistere un vero tesoro. Azimuth e Sagola, raggiungono una stanza sotterranea con una porta di ferro che forzano senza problemi, ma Azimuth scopre che la sala \u00e8 vuota. Tuttavia c'\u00e8 una scritta sul muro lasciata da Sean: questi, dichiara che prima di entrare bisognava far bloccare un meccanismo di cui non d\u00e0 spiegazioni. Azimuth, immerso nella lettura, scopre che Sean aveva trovato la mossa vincente per battere qualunque avversario a scacchi, ma prima che possa scoprirlo viene distratto da Sagola, accortosi che il meccanismo sopracitato, sta facendo inondare di acqua la sala. Emersi nei pressi della scogliera, Azimuth \u00e8 furibondo con Sagola, poich\u00e9 a causa sua, non potr\u00e0 mai sapere la mossa vincente degli scacchi scoperta da Re Tabi. Intanto O'Connors cerca di insegnare a Paper Hoog come si gioca a scacchi, con scarsi risultati.\n\"La ballata della saetta\".\nDurante una celebrazione annuale a Duckport, in una giornata di fittissima nebbia, Moby Duck e Paper Hoog incrociano un veliero abbandonato dal nome illeggibile e decidono di portarlo a Duckport per ristrutturarlo e usarlo come attrazione turistica. I lavori di ristrutturazione si rivelano per\u00f2 difficili e ricchi di incidenti, e un'ondata di sfortuna sembra colpire la citt\u00e0: una fornitura di orzata ordinata da Nina finisce inutilizzabile per delle botti bucate e Trippa non riesce ad afferrare il cibo dai vassoi come un tempo. Anche Azimuth viene colpito dalla cattiva sorte: la chiave della sua villa si rompe nella serratura, bloccando fuori lui e Sagola, e manda dunque il suo scagnozzo a prendere la chiave universale all'emporio di Wang. Nel frattempo Moby Duck e Paper Hoog trovano il diario di bordo del capitano della nave abbandonata e lo fanno esaminare a O'Connors: qui si scopre che il suo nome \u00e8 Saetta ed era di propriet\u00e0 di Capitan Tempesta, un temuto pirata che conservava il suo bottino in scrigni che solo lui poteva aprire, tramite una chiave a forma di fulmine che portava al collo. Un giorno l'equipaggio, stanco delle sue tirannie, decise di ammutinarsi nei pressi di Duckport; Capitan Tempesta riusc\u00ec a fuggire, ma smarr\u00ec la chiave a forma di fulmine e giur\u00f2 vendetta su Duckport e sui suoi cittadini. Sagola, di ritorno alla villa non con la chiave universale ma con un mazzo contenente \"tutte le chiavi dell'universo\" ode menzionare il tesoro e corre ad avvisare il suo padrone. Moby Duck e Paper Hoog decidono che l'unico modo per liberarsi della sfortuna sia affondare la Saetta al largo; nel frattempo Sagola e Azimuth cercano un tesoro nella stiva, ma non trovando niente decidono di nascondersi in attesa che sia Moby Duck a trovarlo per loro, cos\u00ec da sottrarglielo. Solo quando Moby, raggiunto il largo, inizia a colpire lo scafo con un'ascia, Azimuth e Sagola si mostrano e ordinano di essere condotti al tesoro. Moby \u00e8 convinto che non vi sia alcun tesoro, e continua imperterrito il suo lavoro. Sagola tenta di neutralizzarlo lanciandogli contro il mazzo di chiavi (tramortendo invece Azimuth) e nel colpo si stacca da esso proprio la chiave a forma di fulmine, finita chiss\u00e0 come nelle mani di Wang. Moby deduce che l'unico modo per fermare la sventura sia depositare la chiave a fulmine nella Saetta e lasciare che sia la tempesta, sempre pi\u00f9 forte, ad affondarla. I tre fuggono assieme a Paper Hoog a nuoto verso la Carbonella, e sott'acqua Azimuth intravede un forziere che affonda: si immerge per prenderlo, ma Moby Duck lo trascina via. Il magnate \u00e8 furioso, convinto di aver perso un tesoro, ma Moby insiste che il tesoro non c'\u00e8 mai stato. Mentre Sagola si preoccupa per la reazione di Wang alla perdita del mazzo di chiavi, il sole torna a splendere su Duckport, e la chiave a fulmine, infilandosi nel baule ormai sommerso, rivela che il tesoro c'era.\n\"La previsione imprevista\".\n\u00c8 una giornata di tempesta e Moby Duck e Paper Hoog assistono al naufragio di un brigantino. I tre membri dell'equipaggio rimasti (palesemente dei pirati) affidano loro un carico insolito: una gazza ladra, di nome Molly, destinata ad Azimuth Van Quack. Il magnate \u00e8 contento del regalo, dato che Molly continua a rubacchiare collane e bracciali, ma \u00e8 deluso che il carico, inviatogli dalla Somalia dal cugino pirata Rubery de Ladresque, sia andato perduto. Decide allora, assieme a Wang e Sagola, di tentare un commercio meno rischioso, rammaricandosi di non poter sapere in anticipo cosa vogliano i clienti. Ma come evidenzia Sagola, un modo c'\u00e8: Nina, la locandiera, \u00e8 in grado di vedere nel futuro tramite i suoi tarocchi. Azimuth incarica quindi Sagola di rubarli: lo scagnozzo vi riesce, e di ritorno alla villa viene obbligato a compiere la previsione, fallendo. \u00c8 allora che a Wang viene un'idea: i poteri da veggente di Nina vengono dai suoi orecchini, una perla bianca e una nera, che forniscono un tipo particolare di energia. Stavolta \u00e8 Molly a compiere il furto: al risveglio Nina \u00e8 disperata e cerca freneticamente i suoi gioielli assieme a Moby Duck e Paper Hoog. I tre trovano una piuma di gazza ladra e deducono che Azimuth fosse il mandante del furto: costruiscono cos\u00ec un particolare congegno che permette loro di vedere nello studio del magnate, dove Sagola tenta una seconda previsione, e sussurrano all'orecchio dello scagnozzo un acquisto sicuro. Azimuth ne ordina subito un vasto campionario, eccitato all'idea di arricchirsi in fretta. Il carico si rivela essere una partita di nani da giardino, fallimentari: mentre Azimuth si sfoga sul suo assistente, Nina riceve in regalo un nuovo paio di orecchini identici ai precedenti, e ringrazia soddisfatta gli amici.\n\"L'enigma del quadro\".\nA Duckport capita un forestiero, Josh Sullivan, in cerca di un quadro appartenuto a un suo antenato ammiraglio che dovrebbe contenere un indizio per un tesoro. Il quadro si trova nelle mani di Azimuth van Quack, che in quel momento riceve una visita sgradita: il suo vecchio tormentatore, il capitano Brake, \u00e8 giunto a chiedergli un accordo. Intende derubare l'Hesperia, una nave carica di smeraldi, e richiede l'aiuto del magnate nel nascondere il bottino in fretta. Azimuth accetta, ma ordina al pirata di farsi accompagnare da lui all'arrembaggio, dicendo di non fidarsi. In realt\u00e0 i due pianificano di derubarsi rispettivamente: Brake intende assaltare la villa del magnate durante la sua assenza e derubarla, mentre Azimuth si mette in contatto con i suoi pirati per un contrattacco. Il giorno dopo Moby Duck, Paper Hoog e Trippa accompagnano Sullivan alla villa di Azimuth, col piano di fingersi giornalisti per vedere il quadro. Nel frattempo i pirati di Brake legano Sagola e svuotano completamente la villa: il tirapiedi si libera attirando Trippa con una galletta e richiede l'aiuto dei protagonisti. Quando trovano il Rutilante sabotato Sagola si lascia scappare il nome di Brake e Moby Duck lo interroga. Intanto Brake abbatte senza fatica l'Hesperia e si fa indicare da Azimuth l'isola segreta dove dovrebbero seppellire il bottino. Sagola, Moby e Josh Sullivan raggiungono le scialuppe con gli uomini di Brake, che si arrendono quando Trippa divora tutte le loro provviste. Sull'isola, la ciurma di Brake viene aggredita dai Bassotti, ma il pirata non si scompone. Nei bauli sono infatti nascosti dei sassi. Azimuth e i suoi vengono preso sopraffatti, e mentre il pirata si allontana il magnate giura vendetta. Brake rivela allora ad Azimuth di avergli svuotato la villa e aver presumibilmente fatto del male a Sagola. Azimuth pare arrendersi per un attimo, ma pochi attimi dopo, in preda al consueto attacco di rabbia, ordina ai pirati di inseguirlo. Essi sono per\u00f2 privi di nave: in preda all'ira, Azimuth si fa scappare che darebbe \"qualunque cosa\" per fermare Brake. Qui viene raggiunto da Moby Duck, riabbraccia contento Sagola e scopre che Brake \u00e8 stato fermato da un attacco congiunto di Paper Hoog, Nina, Isidor, O'Connors e Lazy Jack. Josh richiede finalmente il quadro, che Azimuth gli cede su consiglio di Sagola, convinto che si tratti di un marinaio incolto che non conosce l'arte. Analizzando il quadro, Moby e i suoi amici riconoscono Wang nel cuoco di bordo, e lo interrogano. Il commerciante si limita a fornire un elenco dei nomi dei personaggi ritratti, in un ordine preciso. Le loro iniziali formano il nome Dowsett, una baia dove Sullivan si reca senza indugio. Tempo dopo, difatti, trova il tesoro, scatenando naturalmente l'ira di Azimuth ai danni di Sagola.\n\"Una questione d'orgoglio\".\nMentre Azimuth, dall'alto della sua villa, attende l'arrivo del suo cutter il Lestofante, un altro cutter guidato da un pomposo sconosciuto, il Master Of The World, approda a Duckport. Il capitano, tale Lord Duckbatten, \u00e8 un vincitore plurimo di gare marine intento in un giro del mondo da record, e tratta con grande spocchia prima Moby Duck e Paper Hoog, a cui chiede indicazioni, poi Isidor, a cui richiede riparazioni alla barca, e infine Nina, alla cui locanda pasteggia. Sdegnato dalla supponenza del nuovo arrivato, Moby Duck lo sfida a una gara di velocit\u00e0 marina con la Carbonella, mettendo in palio una preziosa coppa d'oro massiccio. Duckbatten accetta di battersi solo contro una nave uguale alla sua, e i protagonisti sono costretti a rivolgersi all'unica persona che conoscono che possieda un cutter: Azimuth. Il magnate ha ricevuto proprio tramite il Lestofante un carico di caff\u00e8 contrabbandato dal Brasile, ma pur temendo di farsi scoprire accetta la sfida desideroso di ottenere la coppa d'oro, a condizione che a bordo si trovi anche Sagola. Durante la notte il magnate ordina al suo tirapiedi di tenere d'occhio i container del caff\u00e8, ancora legati allo scafo del Lestofante. Arriva il giorno della grande gara: alla guida del Lestofante vi sono Moby, Paper Hoog, Sagola, Lazy Jack e Isidor. Alla partenza il Lestofante si muove appena, e presto Moby e gli altri trovano i container del caff\u00e8. Sagola si lascia scappare la loro natura, e Moby taglia i cavi, promettendo di consegnarli alla guardia marina. Il Master Of The World \u00e8 in vantaggio, ma Moby sa che Duckbatten sbaglier\u00e0 una curva stretta per la troppa brama di vincere. E cos\u00ec accade: il Master rimane incagliato su una secca e viene facilmente superato. In dittura d'arrivo l'equipaggio del Lestofante \u00e8 costretto a buttare a mare tutti i suppellettili e quasi tutti i membri dell'equipaggio pur di alleggerirsi, ma con Moby Duck al timone riescono a vincere. Azimuth chiede subito a Sagola che fine abbia fatto il suo carico, ma prima che possa arrabbiarsi per la sua scomparsa viene preso alle spalle e portato in trionfo, poich\u00e9 la barca vincitrice era sua. Deve per\u00f2 accettare di non poter avere la coppa d'oro, e si limita a godersi un'occasione di vittoria in cui per la prima volta non \u00e8 il cattivo. Lord Duckbatten si ritira, promettendo per\u00f2 di tornare quattro anni dopo.\n\"La locanda delle sette conchiglie\".\nMoby Duck e Paper Hoog sono di ritorno a Duckport e affamati, visto che Trippa si \u00e8 divorato tutte le scorte, vanno alla ricerca di una locanda aperta poich\u00e9 in citt\u00e0, a causa del giorno festivo, \u00e8 tutto chiuso. Su consiglio di un passante decidono di dirigersi alla Locanda delle Sette Conchiglie, situata sul promontorio delle sirene, dove un tempo si radunavano tutti i marinai. Arrivati alla locanda, un poco malmessa, incontrano John Halfsailor, il proprietario, a cui Trippa sembra piacere molto. \u00c8 un ex marinaio che spera che un giorno la sua locanda torni allo splendore di prima, e che offre ugualmente da mangiare a Moby e Paper Hoog nonostante la locanda non sia ancora riaperta. Dopo una bella abbuffata John propone a Moby e Paper Hoog di rimanere li ancora qualche giorno per aiutarlo a risistemare la locanda; in cambio potranno ancora godere della buonissima zuppa che hanno appena mangiato, e i marinai accettano molto volentieri. Il giorno dopo iniziano i lavori per rimettere in piedi la locanda e mentre lavorano notano che Trippa sparisce ogni giorno per poi tornare con la pancia piena. Tempo dopo la locanda \u00e8 finalmente pronta e i primi clienti iniziano ad arrivare. Intanto nella sua villa Azimuth sta leggendo un vecchio diario di bordo del capitano Jack Barbagrigia per cercare di ottenere il suo tesoro mai trovato scoprendo che \u00e8 stato nascosto in una grotta del promontorio delle sirene dal quale si pu\u00f2 accedere passando per la Locanda delle Sette Conchiglie. Sagola fa per\u00f2 sapere al suo perfido capo che la locanda non \u00e8 accessibile per via della troppa folla che c'\u00e8 a causa della riapertura del locale per via delle sue specialit\u00e0 prelibate. Sagola annuncia anche che i camerieri del locale sono Moby e Paper Hoog e che inoltre il locale di Azimuth, \"Al Famelico Avventore\", inizia a perdere clienti a favore della nuova locanda. Parlando con Nina Moby Duck e Paper Hoog esprimono alla cartomante la loro intenzione di tornare a solcare i mari ora che la locanda \u00e8 avviata, ma lei gli comunica secondo una previsione dei suoi tarocchi che una grande contesa sta per arrivare. Intanto Azimuth decide di far boicottare la Locanda delle Sette Conchiglie, visto che \u00e8 intenzionato a ottenere il tesoro, migliorando la cucina del suo ristorante assumendo cuochi di varie nazionalit\u00e0. Nonostante tutto i clienti continuano a preferire le specialit\u00e0 preparate da John Halfsailor. Molto arrabbiato Azimuth decide allora di passare alle maniere forti portando con se alla locanda alcuni tipi poco raccomandabili. Durante la battaglia Trippa si allontana in volo e Moby e Paper Hoog si convincono che li abbia abbandonati. Moby, Paper Hoog e John vengono fatti prigionieri e dopo aver raccontato del tesoro Azimuth trova la botola di accesso alla grotta dove pensa sia nascosto. Proprio allora arriva alla locanda un nuovo arrivato insieme ai suoi uomini che cacciano via Azimuth e i suoi sgherri. \u00c8 il capitano Spyron, del veliero Orsa Maggiore da poco approdato a Duckport, che svela di conoscere molto bene John visto che per molti anni \u00e8 stato il suo cuoco di bordo, e di conoscere molto bene anche Trippa, che \u00e8 stata la loro mascotte. Moby capisce cos\u00ec anche dove spariva ogni giorno il gabbiano, e scopre anche che \u00e8 stato proprio lui ad avvisare Spyron e i suoi del pericolo che stavano correndo. Tutti assieme decidono allora di andare a vedere cosa si nasconde all'interno della botola dove all'interno della grotta trovano due grossi scrigni con numerose spezie rarissime. E cos\u00ec la locanda diventa, anche grazie a nuove gustose ricette preparate con le spezie trovate, famosissima in tutto il mondo, e Trippa avr\u00e0 sempre un tavolo riservato dove sar\u00e0 servito da John Halfsailor in persona.\n\"Capodanno con inganno\".\nDopo una lunga traversata in mare, Moby Duck e Paper Hoog rientrano a Duckport e trovano la citt\u00e0 deserta, con tutte le porte chiuse. L'unico cittadino in giro \u00e8 Sagola, che si introduce di nascosto nella Perla Nera e inizia a scavare per terra. Si scopre che in un libro dell'infanzia di Azimuth (\"molto antico, allora\", scherza Sagola) si parlava del Corsaro a Pois, che avrebbe seppellito il suo tesoro proprio nell'area di Duckport. Sagola trova inoltre un capello bianco sulla testa del suo padrone, che diventa paranoico e costringe Sagola a tingergli i capelli di nero. Quando grazie a Wang scopre che il tesoro si troverebbe proprio sotto il terreno dove sorge la Perla Nera, Azimuth ordisce un piano: organizzare nella sua villa la tradizionale festa di fine anno, e mandare Sagola a cercare il tesoro con la scusa di prendere i fuochi artificiali. Alla festa Azimuth \u00e8 nervoso e Wang lo stuzzica perch\u00e9 la sua tintura per capelli si scioglie e gli gocciola in fronte, avendo Sagola comprato senza chiedere un colore lavabile. Il magnate si versa in testa una brocca d'acqua, pianificando di fargliela pagare. Presto Moby Duck e Paper Hoog notano la carrozza di Azimuth davanti alla Perla Nera: Sagola viene colto di sorpresa e colpisce con la pala una lampada, che accende dei fuochi artificiali. I tre riescono a salvarsi, ma la Perla Nera viene travolta da un incendio. Dalla villa di Azimuth, i cittadini si accorgono del fattaccio, e quando il magnate accorre a ristabilire l'ordine, vedendo i suoi capelli bagnati, decidono di bagnarsi anch'essi la testa per resistere al calore, devastandogli il salotto. L'incendio viene domato, mentre Sagola spiega a Moby e Paper Hoog il piano del suo padrone, e Nina si dispera alla vista della sua locanda distrutta. Proprio allora Trippa si immerge nell'acqua in cerca di qualcosa da mangiare, e trova dell'oro: il tesoro del Corsaro a Pois, che Nina desidera usare per ricostruire daccapo la Perla. In quel momento sopraggiunge Azimuth, che viene zittito in fretta con la notizia che l'oro appartiene a Nina, e dileggiato ancora da Wang per i suoi capelli bianchi. Nina compra una partita di fuochi artificiali e organizza festa tutta la notte.\n\"Il Lindorn\".\nDall'alto del suo faro, O'Connors riconosce una scialuppa in balia della tempesta e suona l'allarme. Moby Duck, Paper Hoog e Lazy Jack accorrono al salvataggio. Il capitano, Bjornsen, afferma che ad affondare la sua nave, la Viking, fosse stato un Lindorn, un temibile serpente marino, ma Moby Duck rifiuta di crederci. Tuttavia la voce del Lindorn basta a spaventare tutti i marinai: solo la Carbonella esce in mare, dato che Moby non crede al mostro, e si sorprende nel non trovare alcun relitto della nave di Bjornsen, cominciando a sospettare del nuovo arrivato. Intanto un gruppo di scienziati, guidati da McEdwards, si presenta a Duckport allo scopo di studiare il Lindorn, e riscuotono immediatamente l'interesse di Azimuth, che offre loro il suo brigantino Rutilante per le loro ricerche in cambio di soldi. Spiando Bjornsen, Moby scopre che il capitano e i suoi uomini pianificano di scappare durante la notte, ma nell'inseguimento a terra li perdono di vista. Intanto gli scienziati cominciano ad abbandonare la ricerca per la mancanza di prove, e Azimuth, col rischio di perdere il loro guadagno, organizza una farsa facendo costruire un finto Lindorn meccanico, guidato da Sagola e dai Bassotti. Ma la sua messinscena viene interrotta quando la Viking, mai naufragata e inseguita da Moby e Paper Hoog, lo investe distruggendolo. Intanto Bjornsen intravede una forma nella nebbia che ritiene essere un effettivo Lindorn, e nella manovra di fuga investe uno scoglio e naufraga. Dopo essere salvati da Moby e dagli altri, i marinai si rivelano pirati, desiderosi di riprendersi un bottino e usando la scusa del Lindorn per coprire la propria fuga. In realt\u00e0 quello che li ha spaventati \u00e8 un Lindorn effettivo, ma ormai nessuno ci crede pi\u00f9, e un infuriato Azimuth \u00e8 lasciato solo a prendersela con Sagola.\n\"Dov'\u00e8 Trippa?\".\n\u00c8 una storia interattiva: i lettori hanno il compito di risolvere un mistero in corso passando da una pagina all'altra seguendo le indicazioni riportate alla fine di ciascuna. Moby Duck e Paper Hoog si preparano a festeggiare il compleanno di Trippa (di cui non ricordano l'et\u00e0, e risolvono la cosa con una candela a forma di punto interrogativo), ma il gabbiano non si trova e i due partono alla sua ricerca. Si potr\u00e0 cos\u00ec interagire con tutti i personaggi gi\u00e0 incontrati nelle storie: Nina, Isidor, O'Connors, Lazy, Azimuth, Sagola, Wang e i pirati, ma anche il capitano Brake, Geraldina e l'ammiraglio Storm. Grazie a una piuma trovata nel magazzino di Wang, i protagonisti risalgono alla colpevolezza di Azimuth - avendo i garzoni visto il magnate e Sagola partire all'inseguimento del gabbiano - e lo raggiungono per ottenere la sua firma ed entrare a investigare. Azimuth si rifiuta di aiutare i protagonisti, ma quando accorre Sagola con una missiva del capitano Brake riguardante un rapimento gli urla ferocemente addosso. Tentano quindi di interrogare Sagola, che se messo alle strette rivela che il suo padrone ha s\u00ec organizzato il rapimento del gabbiano, ma non sa se l'abbia commissionato ai Bassotti o a Brake dato che \"il padrone non gli dice mai niente\". Moby e Paper Hoog escludono che si tratti di Brake data la sua rivalit\u00e0 con Azimuth, e incrociano effettivamente la nave dei Bassotti, dove trovano anche Brake e Geraldina assieme al nonno: i pirati di Brake, come i Bassotti in \"Destinazione Baytown\", erano rimasti disgustati dall'ottima cucina della bambina e si erano ammutinati scaricando Brake ai Bassotti. In un agguato al covo della banda, Moby e Paper Hoog ricattano Nonno Bassotto prelevando il suo registro dei saccheggi e scoprono che Trippa era stato incatenato. Raggiungono quindi Rock, il fabbro, che indica ai due una possibile via di fuga: l'Isola delle Nebbie. \u00c8 proprio l\u00e0, sotto lo sguardo vigile di O'Connors, che i due rincontrano il loro amico, che pasteggia felice assieme a sua sorella e ai suoi nipoti Lardo, Cotica e Zampone. I due marinai possono quindi festeggiare il compleanno del gabbiano, assieme a tutti i loro amici e persino ai Bassotti e Brake, mentre Azimuth e Wang rimuginano dall'alto della loro villa e Sagola, non visto, fornisce ai lettori la soluzione del gioco.\n\"Il tesoro dell'oceano\".\nMoby Duck e Paper Hoog sono appena tornati a Duckport dopo un'estenuante giornata in mare. Alla locanda Perla Nera trovano ad aspettarli una loro vecchia conoscenza: Josh Sullivan, che li informa di essere alla ricerca del famoso tesoro del pirata Arrembajos. Il giorno dopo i tre amici sono gi\u00e0 in partenza per l'avventura. A bordo della Carbonella XL vi \u00e8 anche un clandestino: Sagola. Il marinaio si \u00e8 imbarcato sotto ordine di Azimuth per tentare di impossessarsi del tesoro. Dopo una ricerca non troppo lunga la ciurma dello sloop riesce a ritrovare l'Oceano, il galeone di Arrembajos a bordo del quale c'\u00e8 un pesante forziere. Proprio in quel momento arriva Sagola, che cogli impreparati Moby Duck e i suoi amici e li immobilizza con delle corde. Poi a bordo della Carbonella XL e assieme al forziere ritorna a Duckport. Josh riesce a liberarsi e slega Moby e Paper Hoog. I tre ritornano a Duckport a bordo dell'Oceano in tempo per assistere alla scena di un infuriato Azimuth che insegue Sagola. Il baule infatti conteneva soltanto porcellane. Alla fine Moby e Paper Hoog riescono a trovare il tesoro del pirata. Arrembajos aveva fuso il suo oro e aveva creato una polena che aveva posto sulla prua della sua nave. Cos\u00ec proprio sotto gli occhi di tutti, il tesoro era perfettamente nascosto.\nRistampe.\nDall'ottobre 2016 Panini Comics ha cominciato a riproporre la saga nella collana \"Disney Definitive Collection\", in volumi monografici che raccolgono cinque storie ciascuno."}
{"id": "1583768", "revid": "933835", "url": "https://it.wikipedia.org/wiki?curid=1583768", "title": "Episodi di How I Met Your Mother (prima stagione)", "text": "La prima stagione della sitcom How I Met Your Mother \u00e8 stata trasmessa in prima visione assoluta negli Stati Uniti d'America da CBS dal 19 settembre 2005 al 15 maggio 2006.\nIn Italia la stagione \u00e8 stata inizialmente trasmessa in prima visione da Italia 1, con la messa in onda dei primi 15 episodi, dall'11 al 29 febbraio 2008. Gli episodi dal 16 al 18 sono stati trasmessi in prima visione a pagamento da Joi dal 23 al 27 gennaio 2009. Gli episodi conclusivi sono infine andati in onda in prima visione su Italia 1 dal 28 al 30 gennaio 2009.\nIn Svizzera la stagione \u00e8 stata trasmessa in prima visione da RSI LA1 dal 1\u00ba al 22 giugno 2009.\nUna lunga storia.\nTrama.\nNel 2030 Ted Mosby inizia a raccontare ai suoi due figli come ha conosciuto la loro madre. La storia risale al 2005 quando Marshall, migliore amico di Ted, gli rivela di aver deciso di chiedere a Lily, la sua fidanzata, di sposarlo. Ted capisce che \u00e8 giunto anche per lui il momento di trovare la donna giusta e chiama Barney per incontrarsi al bar e discuterne. Mentre Barney cerca di far incontrare Ted con belle ragazze usando la scusa del \u00abTu lo conosci Ted?\u00bb, quest'ultimo vorrebbe conoscere la sua futura moglie in modo romantico. Proprio in quel momento vede nel bar Robin, una giovane reporter, e la invita a uscire. La serata fila per il verso giusto fino a quando Ted commette l'errore di dirle che l'ama gi\u00e0. Il Ted del 2030 rivela che quella donna infatti non sar\u00e0 la madre dei suoi figli, ma soltanto la \"zia Robin\" e che la rivedr\u00e0 ancora.\nLa giraffa viola.\nTrama.\nTed si \u00e8 reso ridicolo agli occhi di Robin e decide di non rivederla mai pi\u00f9. Nonostante ci\u00f2, la rincontra per caso al bar e decide di provare ad invitarla a una festa, organizzata apposta per poterle parlare. Alla festa Robin non si fa vedere e Ted e i suoi amici ne organizzano una seconda, che finisce alla stesso modo. \u00c8 al terzo party che Robin finalmente decide di presentarsi e lei e Ted si baciano. Robin per\u00f2 capisce che Ted vuole una relazione troppo seria rispetto a quello che desidererebbe lei, perci\u00f2 decidono di restare solo amici.\nIl dolce sapore della libert\u00e0.\nTrama.\nAl posto di andare sempre al solito bar, Barney convince Ted ad andare all'aeroporto ad abbordare delle ragazze. Vedendo due belle ragazze, si imbarcano su un aereo per Filadelfia ma all'arrivo vengono arrestati dalla polizia, che ha delle registrazioni di Barney che mette delle valigie sospette sopra altri aerei. Intanto Robin e Lily si incontrano al solito bar per chiacchierare e Lily si accorge che nessun ragazzo ci prova pi\u00f9 con lei. Decide perci\u00f2 di togliersi l'anello di fidanzamento momentaneamente per vedere che effetto fa, ma riesce a fare conoscenza solo con un gay. Nel frattempo Marshall parte in macchina per raggiungere Barney e Ted, che vengono rilasciati (poich\u00e9 le valigie sospette di Barney contengono in realt\u00e0 solo preservativi e una merendina). Prima di tornare a New York, Barney convince Ted a leccare la Campana della libert\u00e0 di Filadelfia.\nIl ritorno della camicia.\nTrama.\nRitrovando una vecchia camicia e scoprendo con stupore che, al contrario di qualche tempo prima, ora gli piace molto, Ted crede di avere cambiato gusti e decide di riprovarci con una sua vecchia fidanzata, Natalie. Lui l'aveva lasciata il giorno del suo compleanno con un messaggio in segreteria e lei non ha ancora digerito l'orribile gesto. Tuttavia, i due iniziano a uscire insieme poich\u00e9 Ted \u00e8 cambiato ed \u00e8 in cerca di una relazione stabile. Nel frattempo Barney convince Robin a dire parolacce e frasi senza senso nei suoi servizi per Metro News 1 e la giovane giornalista scopre che neanche il suo capo guarda le sue interviste in tv. Infine Ted decide di lasciare Natalie, perch\u00e9 capisce di non amarla, ma per errore decide di farlo ancora nel giorno del compleanno della ragazza. Lei, che negli anni ha studiato krav maga, lo stende davanti a tutti. In un'intervista Robin riscopre la bellezza del suo lavoro, ma riesce comunque a fare una figuraccia in diretta.\nDisco club.\nTrama.\nRobin riceve un invito per entrare in un club esclusivo e invita Ted e Barney ad andare con lei. Lily e Marshall, invece, passano la serata con degli amici sposati ad una cena con degustazione di vini. Al club, la musica \u00e8 assordante e Ted e Barney perdono quasi completamente l'udito. Marshall, annoiandosi a morte a casa sua, scappa dalla finestra e raggiunge i suoi amici al club, seguito poi anche da Lily, che se l'\u00e8 filata allo stesso modo. Robin rimane fuori dalla sala VIP e decide di uscire dalla discoteca per telefonare alla persona che le ha dato l'invito, ma poi rimane bloccata fuori con Lily. Intanto Barney tampina tutta la sera una ragazza che poi scopre essere sua cugina e, sconvolto, decide di andarsene. Cos\u00ec Ted, Barney, Marshall, Lily e Robin si ritrovano infine fuori dall'assordante discoteca e capiscono che questo tipo di serata non fa per loro.\nLa zucca supersexy.\nTrama.\n\u00c8 arrivato Halloween e Ted, come ogni anno, lo passer\u00e0 aspettando la sua \"zucca supersexy\", una ragazza travestita da zucca che ha incontrato quattro anni prima sulla terrazza. Marshall e Lily invece riescono a vincere il premio per i migliori costumi travestendosi dal capitano Jack Sparrow e da pappagallo parlante. Robin vorrebbe passare Halloween con Mike, un ragazzo con cui esce da due settimane, ma viene mollata perch\u00e9 lui capisce che Robin non prova la stessa cosa che prova lui. Barney, vestito da pilota di Top Gun, tenta di convincere Ted a lasciare la terrazza e seguirlo ad un'altra festa, ma non ci riesce e nel frattempo ci prova con una ragazza vestita da hawaiana. Alla fine Ted rimane deluso poich\u00e9 la sua zucca supersexy non si \u00e8 fatta vedere, ma si consola con una chiacchierata con Robin in terrazza.\nQuestione di compatibilit\u00e0.\nTrama.\nTed e Barney vanno in un'agenzia matrimoniale per trovare le loro anime gemelle ma, come prima cosa, la responsabile caccia fuori Barney, capendo che sta solo cercando belle ragazze con cui passare una notte. Decide invece di aiutare Ted, che ha buone intenzioni, e gli fa compilare dei questionari. Nel frattempo Marshall e Lily vedono nell'appartamento una strano animale, met\u00e0 scarafaggio met\u00e0 topo, che loro ribattezzano \"scaratopo\". Tentano di catturarlo, ma non riescono a prenderlo. Spaventati, fuggono via ed iniziano a programmare un piano d'attacco. La responsabile dell'agenzia matrimoniale non riesce a trovare nessuno compatibile con Ted, anche se in realt\u00e0 una ragazza ci sarebbe, ma \u00e8 gi\u00e0 impegnata. Ted decide di conoscerla ad ogni costo e va nello studio dove lavora come dermatologa. La donna si sta per sposare e, nonostante abbia tutti i requisiti per stare bene anche con Ted, gli fa capire che l'amore non \u00e8 una scienza esatta. Con l'aiuto di Robin, Marshall e Lily riescono a lanciare dalla finestra lo scaratopo, scoprendo che pu\u00f2 anche volare. Ted capisce che la sua anima gemella \u00e8 fuori da qualche parte e decide di non smettere di cercare.\nIl duello.\nTrama.\nTed e Marshall litigano per chi, dopo che quest'ultimo si sar\u00e0 sposato, dovr\u00e0 tenere l'appartamento. Quando decidono di fare un duello con le spade per capire chi rimarr\u00e0, colpiscono inavvertitamente Lily che era appena entrata in casa dopo essere andata nel suo vecchio appartamento che ha scoperto essere diventato un ristorante cinese. La ragazza finisce all'ospedale, anche se non \u00e8 niente di serio alla fine. Nel frattempo, Barney inventa il \"diritto di recesso\", col quale decide che se la ragazza con la quale sta uscendo non gli piace, dopo 5 minuti la pu\u00f2 scaricare.\nIl pieno di tacchino.\nTrama.\nNel giorno del ringraziamento, Marshall e Lily vanno nel Minnesota per far s\u00ec che quest'ultima conosca gli Eriksen. Una volta l\u00ec, Lily capisce che se avr\u00e0 un figlio si dovr\u00e0 stabilire in Minnesota e stare sempre con gli strani familiari del fidanzato. Grazie a Ted del 2030 si capisce che Lily ha un ritardo di cinque o sei giorni e proprio durante la cena del ringraziamento scappa per andare a comprare un test di gravidanza. Verr\u00e0 arrestata per aver fatto pip\u00ec in un luogo pubblico. Marshall la va a prendere e Lily, dopo aver confessato le sue paure, si rasserena perch\u00e9 capisce che saranno una coppia diversa dai loro genitori e che vivranno dovunque vorranno. Nel frattempo, Ted e Robin scoprono che Barney fa volontariato alla mensa dei poveri. \nMentre il Ted del 2005 \u00e8 ad uno strip club con Robin e Barney, alla fine dell\u2019episodio, si scopre il nome della madre e futura moglie di Ted: ella si chiama Tracy.\nLa storia dell'ananas.\nTrama.\nTed decide di ubriacarsi, sotto consiglio di Barney, per provare ad agire d'istinto senza riflettere eccessivamente sulle possibili opzioni che gli si offrono. Per\u00f2, dopo aver bevuto, non si ricorda pi\u00f9 niente, e al suo risveglio trova un ananas sul comodino e una donna con lui nel letto. Ted cerca quindi di capire come ha passato la notte.\nLa limousine.\nTrama.\n\u00c8 capodanno. Ted prepara una serata speciale: a bordo di una limousine lui, i suoi amici, una collega di lavoro infatuata di lui e l'autista Ranjit faranno un giro per vedere cinque cenoni differenti e a mezzanotte si recheranno in quello pi\u00f9 bello. Purtroppo, accadono una serie di imprevisti.\nIl matrimonio.\nTrama.\nTed \u00e8 stato invitato al matrimonio di suoi due amici, Stuart e Claudia, e nell'invito ha segnato per due posti al buffet, perch\u00e9 sperava di poter riuscire ad invitare Robin.\nQuando incontra Claudia, lei afferma di non aver ricevuto la sua prenotazione per due, rivelando di non poter aggiungere un altro posto. Ted, non se la sente di dire a Robin che non pu\u00f2 pi\u00f9 partecipare, cos\u00ec rigira la domanda a Stuart e lui afferma che non ci sono problemi. Quando Claudia lo viene a sapere, i due litigano e decidono di non sposarsi pi\u00f9. Cos\u00ec, Ted li fa rimettere insieme ed ottiene il permesso di poter invitare Robin. Purtroppo, al momento di andare alla festa, Robin riceve una chiamata di lavoro dove le viene offerto di condurre il telegiornale. Ted non la trattiene e si reca alla festa con Barney. Al ricevimento il ragazzo nota una ragazza che gli piace.\nRullo di tamburi.\nTrama.\nAl ricevimento del matrimonio di Stuart e Claudia, Ted conosce Victoria. Al contrario di quello che vuole lui, Victoria non vuole fidanzarsi n\u00e9 sposarsi, e si mette d'accordo con Ted per stare insieme solo per quella sera, senza svelare le loro identit\u00e0. Il giorno dopo, per\u00f2, capisce di amarla, cos\u00ec scopre che \u00e8 la pasticcera che ha preparato la torta e la va a trovare nella sua pasticceria. I due si scambiano un bacio.\nLa prima volta.\nTrama.\nMarshall e Lily decidono di partire per il loro nono anniversario di fidanzamento, ma all'ultimo minuto decidono di restare a casa.\nTed e Victoria, sapendo che i due sono partiti, ne approfittano per avere finalmente la loro prima volta, cos\u00ec Marshall e Lily restano intrappolati in bagno, cercando di non farsi scoprire per non rovinare l'atmosfera dell'altra coppia.\nNel frattempo, Barney e Robin passano una piacevole serata al bar, alla fine della quale Barney (che se la voleva portare a letto) scopre che anche lei prova qualcosa per Ted.\nIl gioco della verit\u00e0.\nTrama.\nMarshall organizza una serata con gli amici (anche con Victoria) per giocare al gioco che ha inventato: il Marsh-gammon.\nMentre si sta giocando, Lily dice a Barney che ha incontrato una ragazza di nome Shannon che le ha dato una videocassetta che rivela un giovane Barney che piange per la perdita della sua fidanzata. Barney lo considera il momento pi\u00f9 imbarazzante della sua vita e, in cambio dei racconti pi\u00f9 imbarazzanti degli amici (compresa Victoria) racconta poco alla volta tutta la storia al bar: appena ventenne era una specie di hippy, si vestiva in modo anticonformista, suonava la tastiera, aveva una ragazza (con cui non aveva rapporti sessuali perch\u00e9 volevano aspettare il matrimonio per perdere la verginit\u00e0), con la quale sarebbe dovuto andare, per due anni, nei Corpi di Pace, che lo lasci\u00f2 poco prima della partenza per Greg, un uomo ricco in giacca e cravatta. Dopo quel fatto, Barney divenne ci\u00f2 che \u00e8 adesso. Alla fine rivela che quella stessa sera, prima di andare al bar a parlare con loro, si \u00e8 recato all'appartamento dove ora abita Shannon per mostrarle la persona che \u00e8 diventato. Lei gli ha raccontato di essere uscita per un po' con Greg e che poi si sono lasciati e ha un figlio di nome Max. Dopo aver finito di parlare, i due sono finiti finalmente a letto e Barney se l'\u00e8 svignata subito dopo dicendole che la chiamer\u00e0 il giorno dopo, cosa che naturalmente non ha alcuna intenzione di fare. Barney, soddisfatto di aver scoperto i segreti dei suoi amici e di essersi finalmente lasciato alle spalle il suo momento pi\u00f9 umiliante seducendo con successo la sua ex, viene ritenuto da Marshall il vincitore della serata. \nChi cerca trova.\nTrama.\nVictoria viene accettata ad una scuola di cucina in Germania e, insieme a Ted, deve decidere se andare oppure no. Alla fine la ragazza se ne va, ma i due instaureranno un rapporto a distanza.\nNel frattempo, Marshall e Lily scelgono i loro vestiti per il matrimonio. Lily rovina per sbaglio un vestito da sposa e Marshall, per ripagarlo, accetta di fare un colloquio per la multinazionale in cui lavora anche Barney.\nInsieme ai gorilla.\nTrama.\nTed riceve pacchi dono dalla sua fidanzata che si trova in Germania, ma non sa come ricambiare. Robin d\u00e0 dei consigli all'amico, reprimendo i suoi sentimenti. Marshall cerca di integrarsi con i suoi nuovi colleghi dell'agenzia dove lavora Barney.\nDopo le due di notte....\nTrama.\nTed viene invitato da Robin a casa sua dopo le due di notte, ora in cui sua madre diceva sempre che non succedeva niente di buono. Ted ci va lo stesso, anche se i suoi amici gli consigliano di tornare a casa. Lily, per convincerlo, gli dice che Robin \u00e8 innamorata di lui e di non rovinare tutto approfittando della sua vulnerabilit\u00e0. Marshall e Barney, che conoscono l'amico, rimproverano Lily per averglielo detto. Infatti, Ted mente a Robin e le dice di aver rotto la relazione con Victoria e la bacia. Mentre Ted \u00e8 in bagno, Robin risponde per sbaglio al telefono del ragazzo e cos\u00ec lei scopre la verit\u00e0. Infine Ted lascia Victoria e delude Robin.\nPrestazioni a pagamento.\nTrama.\nRobin invita i suoi amici alla cerimonia per il premio da lei vinto per la conduzione di un servizio televisivo. Quando, per\u00f2, Robin decide di andare alla cerimonia accompagnata da un suo odioso collega, Ted fa lo stesso andandoci con un'accompagnatrice di nome Mary scelta da Barney.\nTed per\u00f2 non sa che Mary non fa l'accompagnatrice ma \u00e8 una paralegale e cos\u00ec, quando le dice di non voler stare con una squillo, la ragazza si offende e lo lascia. Barney spiega a Ted di avergli mentito per dimostragli che gli basterebbe essere sicuro di s\u00e9 come ha fatto quella sera per avere pi\u00f9 fascino, infatti Mary era pronta a passare la notte con lui prima che Ted rovinasse tutto. Ted, dal canto suo, si vendica per lo scherzo dell'amico facendo spese folli nella suite che Barney gli ha pagato con la carta di credito, facendo spendere un mucchio di soldi all'amico.\nIl dubbio.\nTrama.\nMarshall e Lily si devono sposare e cercano una band che suoni al loro matrimonio. Cos\u00ec Lily, con Barney e Robin, va ad un ballo del liceo dove un gruppo scelto da Marshall sta cantando per verificare se pu\u00f2 andare bene anche per lei. Durante la serata, Lily rivela che sta avendo dei ripensamenti sul matrimonio perch\u00e9 non ha mai fatto alcuna delle esperienze che intendeva fare quando era al college, motivo per cui lasci\u00f2 il suo ragazzo del liceo, ma incontr\u00f2 Marshall subito dopo essere entrata al college. Robin la convince che sposare Marshall sia molto pi\u00f9 importante di quei desideri da ragazza, ma Lily resta comunque un po' titubante.\nLatte scaduto.\nTrama.\nLa \"Love Solution\", l'agenzia matrimoniale che Ted aveva contattato, ha trovato la sua donna ideale. Il ragazzo fissa un appuntamento ma si rende conto che l'unica donna che desidera \u00e8 proprio Robin. Nel frattempo Lily entra in crisi e si reca in un'altra citt\u00e0 per tentare l'esame di ammissione ad un corso di pittura. Ted, scoperte le sue intenzioni, le fa ammettere che non \u00e8 sicura di volersi sposare e Ted, seppur arrabbiato, decide di rispettare il desiderio dell'amica e non dice nulla.\nLa danza della pioggia.\nTrama.\nTed prova per un'ultima volta a conquistare Robin, ma \u00e8 intralciato nei suoi propositi da un viaggio di lavoro che la ragazza ha in programma assieme al collega Sandy Rivers. Disperato, il ragazzo arriva ad imparare la danza della pioggia da una delle tante ex di Barney, cos\u00ec da far annullare il viaggio per il cattivo meteo. Incredibilmente, l'escamotage funziona: sotto un violento temporale, Ted va cos\u00ec da Robin, e i due si confessano finalmente il loro amore. Nel frattempo, Lily capisce che prima di sposarsi deve provare ad inseguire i suoi vecchi sogni: la ragazza decide quindi di andare a frequentare una scuola d'arte a San Francisco, lasciando Marshall a due mesi dal matrimonio. Ted torna felice a casa, ma trova Marshall seduto sotto la pioggia con l'anello di Lily e si siede accanto all'amico per consolarlo."}
{"id": "1583771", "revid": "9881", "url": "https://it.wikipedia.org/wiki?curid=1583771", "title": "Pulsossimetro", "text": ""}
{"id": "1583772", "revid": "767487", "url": "https://it.wikipedia.org/wiki?curid=1583772", "title": "Me and Orson Welles", "text": "Me and Orson Welles \u00e8 un film del 2009 diretto da Richard Linklater, interpretato da Zac Efron e Claire Danes.\nIl film \u00e8 ispirato al romanzo di Robert Kaplow \"Me and Orson Welles\".\nIl film \u00e8 stato girato nell'Isola di Man, Londra e New York nei mesi di febbraio, marzo e aprile 2008.\nTrama.\nIl film \u00e8 incentrato sulla storia di un giovane studente notato casualmente un giorno da Orson Welles, davanti al Mercury Theatre. Welles rimane cos\u00ec colpito da questo giovanotto da affidargli un piccolo ruolo in \"Julius Caesar\", sua prossima produzione teatrale. Un incontro, con il celebre e immortale regista, che porter\u00e0 il ragazzo ad imparare molte cose sulla vita e sull'amore."}
{"id": "1583773", "revid": "117700553", "url": "https://it.wikipedia.org/wiki?curid=1583773", "title": "Via attrezzata Monte Albano", "text": "La via attrezzata Monte Albano \"Ottorino Marangoni\" \u00e8 una via ferrata realizzata dalla Sezione C.A.I. - S.A.T. di Mori nel 1976 su una parete rocciosa sopra il santuario che sovrasta, verso nord, l'abitato di Mori in provincia di Trento. Nel 1999 la via \u00e8 stata dedicata a \"Ottorino Marangoni\", presidente della sezione S.A.T. di Mori dal 1976 al 1988.\nCaratteristiche.\n\u00c8 considerata una delle vie pi\u00f9 difficili della regione. Offre un'arrampicata divertente e varia su un percorso immerso in un ambiente molto suggestivo.\nRichiede un notevole impegno atletico, in quanto risale una parete verticale, in alcuni tratti addirittura strapiombante, e l'utilizzo di mezzi artificiali \u00e8 ridotto al minimo indispensabile. Le caratteristiche di verticalit\u00e0 e continuit\u00e0, unite alla notevole esposizione ed alla limitatezza delle attrezzature, la avvicinano molto ad una vera e propria scalata. Richiede quindi una buona preparazione fisica e tecnica..\n\u00c8 necessario l'utilizzo di un'adeguata attrezzatura alpinistica: (imbracatura, kit da via ferrata, casco e calzature adeguate).\nLa via si sviluppa sfruttando le strutture naturali della parete, alternando fessure, cenge, camini e diedri. Lo sviluppo complessivo \u00e8 di circa 550\u00a0m per un dislivello di 300\u00a0m, con arrivo a quota 600\u00a0m, poco sotto l'abitato della frazione \"Nomesino\".\nLa via si trova su una parete sposta a sud-est; l'esposizione e la bassa quota fanno s\u00ec che essa sia percorribile in tutte le stagioni. \u00c8 comunque preferibile evitare di percorrerla con parete bagnata; \u00e8 anche consigliabile evitare le giornate pi\u00f9 calde e soleggiate.\nIl percorso offre un'ottima visuale sulla sottostante Vallagarina e sui monti circostanti, dal monte Zugna al monte Baldo.\nAccesso.\nDall'abitato di Mori, oppure da Mori Vecchio, si sale a piedi al Santuario di Montalbano (15 min). Da qui si prosegue, attraversando una pineta cresciuta in mezzo a tipici massi calcarei, per arrivare in circa 10 minuti alla base della via attrezzata.\nSalita.\nLa via inizia subito con un tratto in arrampicata non attrezzato, per poi proseguire alternando tratti attrezzati a tratti non attrezzati e ad alcuni sentierini di collegamento. Molti tratti, compreso il tratto iniziale, sono abbastanza levigati, e richiedono quindi particolare attenzione. Il primo tratto della via \u00e8 stato lasciato difficile appositamente; al termine di questo tratto, chi non volesse proseguire pu\u00f2 ritornare al Santuario per un facile sentiero.\nDiscesa.\nDall'arrivo si diparte verso est un sentiero parzialmente attrezzato con corde fisse, che riporta in breve al Santuario di Montalbano. Esiste anche un sentiero alternativo, pi\u00f9 comodo, che riporta sempre in prossimit\u00e0 del Santuario.\nTempi e difficolt\u00e0.\nLa difficolt\u00e0 della via \u00e8 valutata in 5C.\nIl tempo di percorrenza varia da 2 a 4 ore per la salita, pi\u00f9 40 minuti per il rientro nel piazzale del santuario.\nParco boulder.\nNel bosco ai piedi della parete di Montalbano ci sono centinaia di boulder tracciati e molti sono ancora da scoprire e provare. Inoltre sui sassi pi\u00f9 grandi sono state chiodate negli anni numerose vie."}
{"id": "1583774", "revid": "1494169", "url": "https://it.wikipedia.org/wiki?curid=1583774", "title": "Benedictus", "text": ""}
{"id": "1583775", "revid": "767487", "url": "https://it.wikipedia.org/wiki?curid=1583775", "title": "L'eretica", "text": "L'eretica (\"La endemoniada\") \u00e8 un film spagnolo del 1975 diretto da Amando de Ossorio.\nTrama.\nUn'anziana donna, giunta in una chiesa, getta a terra alcuni candelabri, dopodich\u00e9 ruba un calice. A poche ore dal fatto viene denunciato il rapimento di un bambino. Padre Juan, conferendo con la polizia sul fatto, mostra una radice di mandragora rinvenuta accanto alla culla del bimbo rapito, affermando che i responsabili del rapimento potrebbero appartenere ad una setta demoniaca.\nLa polizia sospetta di una maga, Madre Guiterre, famosa in citt\u00e0 per le sue stregonerie. La donna braccata senza tregua, viene presto catturata. Condotta al commissariato, Madre Guiterre, pur di non rivelare nulla sul rapimento, si getta dalla finestra suicidandosi. La donna si lancia dalla finestra del commissariato gridando \"Astaroth!\". Una donna dai capelli neri, d'origine zingara, incontra al parco Susan, la figlia del Ministro degli Interni, consegnandole un amuleto di nome Astarot ed una collanina. Consegnatele gli oggetti, si fa giurare di non rivelare a nessuno l'accaduto; Susan giura.\nDa quel momento, Susan inizia a cambiare atteggiamenti nei raffronti della famiglia e nei raffronti di Padre Juan, con cui, da sempre, aveva avuto un ottimo rapporto di confidenza. Padre Juan, osservati gli atteggiamenti della ragazza, si convince che Susan sia posseduta.\nSusan, durante le successive notti, prende a comunicare con la misteriosa Madre Guiterre, attraverso l'amuleto; di l\u00ec a poco, riaccompagnata al parco ove aveva incontrato la strega zingara, Susan subisce il rito di iniziazione e, per convincere tutte le streghe presenti di essere anch'ella una strega, Susan, assume le sembianze di Madre Guiterre, dimostrando cos\u00ec di essere da questa posseduta.\nA seguito del mutamento di carattere, Susan, viene affidata ad uno psichiatra di fama internazionale. Il medico sostiene che la bambina pu\u00f2 essere affetta da epilessia, schizofrenia o, comunque, essere sotto l'effetto di potenti droghe.\nLa situazione peggiora ulteriormente quando Susan rapisce il cugino per sacrificarlo ad Astaroth. Padre Juan decide allora di intervenire come esorcista nel bel mezzo del Sabba..."}
{"id": "1583782", "revid": "2026341", "url": "https://it.wikipedia.org/wiki?curid=1583782", "title": "Sylvilagus floridanus", "text": "Il silvilago orientale (Sylvilagus floridanus ) \u00e8 una specie di coniglio dalla coda di cotone dell'America appartenente alla famiglia dei Leporidi. \n\u00c8 una delle specie di coniglio pi\u00f9 comuni del Nordamerica e in tempi recenti \u00e8 stato anche introdotto, per la caccia, in Francia e Italia, dove \u00e8 conosciuto col nome di minilepre.\nDescrizione.\nIl silvilago orientale \u00e8 rosso-bruno o grigio-bruno brizzolato, con grandi piedi posteriori, lunghe orecchie ed un breve batuffolo di coda bianca. La parte inferiore \u00e8 bianca. Sulla coda \u00e8 presente una macchia color ruggine.\nIl suo aspetto differisce da quello di una lepre per via del colore grigio-brunastro intorno alla testa e sul collo. Il corpo \u00e8 di colore pi\u00f9 chiaro e la parte inferiore della coda \u00e8 bianca. Ha grandi occhi bruni e grandi orecchie per vedere ed udire meglio i pericoli. D'inverno il pelo della coda \u00e8 pi\u00f9 grigio che bruno. \nI leprotti sviluppano la stessa colorazione dopo poche settimane, ma hanno anche una chiazza bianca a forma di fiamma che scende gi\u00f9 dalla fronte; questa macchia alla fine scompare. Il peso medio di un adulto \u00e8 di 900-1800 grammi; la femmina tende ad essere pi\u00f9 pesante.\nAreale.\nVive nei prati e nelle aree con cespugli degli Stati Uniti orientali e sudoccidentali, del Canada meridionale, del Messico orientale, dell'America Centrale e dell'estremit\u00e0 settentrionale del Sudamerica. \u00c8 numerosissima nel Nordamerica centroccidentale ed \u00e8 stata trovata nel Nuovo Messico e in Arizona. \nIl suo areale si \u00e8 allargato verso nord dopo l'abbattimento delle foreste da parte dei coloni. Originariamente, non viveva nella Nuova Inghilterra, ma vi \u00e8 stata introdotta ed ora compete per l'habitat con l'originario silvilago del New England.\nLa sua presenza in Italia \u00e8 considerata alloctona (cio\u00e8 estranea) e dovuta ad immissioni. Quindi, secondo le linee guida Istituto superiore per la protezione e la ricerca ambientale, ed onde evitare una competizione territoriale con altri selvatici autoctoni italiani, tra cui la lepre europea, si \u00e8 deciso di favorirne la caccia.\nDieta.\nIl silvilago orientale si nutre di vegetali verdi, come erba e trifoglio, in estate e di corteccia, germogli e ramoscelli d'inverno. Quest'animale \u00e8 attivo di notte; non va in ibernazione in inverno. Tra i suoi predatori ci sono falchi, gufi, coyote, volpi, lupi, mustelidi e linci. Anche l'uomo lo caccia per la carne in molte parti del suo areale; la sua pelliccia viene inoltre usata in abbigliamento.\nNelle fattorie e nei giardini, il silvilago orientale viene solitamente considerato nocivo e viene spesso intrappolato o ucciso per proteggere le piante.\nRiproduzione.\nL'accoppiamento avviene tra febbraio e settembre. I maschi si accoppiano con pi\u00f9 di una femmina. Le femmine di coniglio partoriscono da 2 a 4 cucciolate all'anno formate anche da 9 piccoli . La femmina costruisce un nido sul suolo ricoperto con erba e pelo. Dopo che la femmina ha partorito, pu\u00f2 accoppiarsi di nuovo subito dopo. I coniglietti smettono di essere allattati dopo 3 settimane e lasciano il nido dopo sette settimane. Raggiungono l'et\u00e0 dell'accoppiamento dopo tre mesi.\nLa caccia e la predazione impediscono alla popolazione di conigli di crescere a dismisura. Solo il 20-25% circa dei conigli raggiunge un anno di vita e l'85% degli adulti o dei piccoli vengono uccisi ogni anno dai predatori.\nComportamento.\nIl silvilago orientale \u00e8 un animale molto territoriale. \u00c8 soprattutto notturno, ma \u00e8 anche attivo dall'alba al crepuscolo. Quando corre, pu\u00f2 compiere salti di 3-4 metri, che gli consentono di sfuggire ai predatori. Corre a zig-zag, per disperdere le tracce. Pu\u00f2 arrivare a 24 km/h. \nPreferisce un'area dove possa nascondersi velocemente. Foreste, paludi, cespugli o aree aperte dove possa scavare una tana sono zone ottimali per questa specie. \nClassificazione.\nSottospecie riconosciute di \"Sylvilagus floridanus\":"}
{"id": "1583785", "revid": "1745361", "url": "https://it.wikipedia.org/wiki?curid=1583785", "title": "Ecatompilo", "text": "Ecatompilo (in greco antico \u1f19\u03ba\u03b1\u03c4\u03cc\u03bc\u03c0\u03c5\u03bb\u03bf\u03c2 \"Hecat\u00f2mpylos\", ossia \"[citt\u00e0 dalle] cento porte\") era un'antica citt\u00e0 nella regione della Partia, nell'attuale Iran nordorientale. Oggigiorno corrisponde alla citt\u00e0 iraniana di Damghan (in farsi, \u062f\u0627\u0645\u063a\u0627\u0646), mentre altri archeologi la collocano nella vicina citt\u00e0 di Shahrud, entrambe nella provincia iraniana di Semnan.\nAlessandro Magno vi si ferm\u00f2 nell'estate del 330 a.C. Nel luglio di quell'anno, in una radura poco ad oriente, vi fu trucidato a tradimento l'ultimo sovrano achemenide, Dario III in una congiura ordita da alcuni suoi satrapi. Il suo corpo ancora vivo, gettato in una radura all'imbrunire, fu coperto da Alessandro col mantello. Alessandro pun\u00ec i suoi assassini ed onor\u00f2 la memoria del suo avversario.\nFu scelta da Arsace I come capitale del regno partico. Al tempo della conquista partica aveva all'incirca abitanti; nel 226 d.C. Ecatompilo contava all'incirca 5000 abitanti.\nCollocazione geografica e storica.\nLa localit\u00e0 di Damghan, 105\u00a0km ad est del capoluogo regionale di Semnan, \u00e8 stata occupata fin dalla preistoria, come dimostrano gli scavi effettuati a Tappeh Hessar appena fuori della citt\u00e0, che hanno restituito i resti di edifici risalenti al IV millennio a.C. Damghan \u00e8 stata anche identificata come la localit\u00e0 probabile di Ecatompilo, la \"citt\u00e0 dalle cento porte\", villaggio insignificante al tempo dell'Impero achemenide (550 a.C. - 330 a.C.) divenne un fiorente centro ellenico sotto i Seleucidi, a causa del passaggio nei suoi pressi della Via della Seta (323 a.C. - 250 a.C.) quindi capitale dell'impero dei Parti verso 200 a.C.. Ecatompilo si trovava su una delle principali vie di commercio che collegano l'Asia centrale ai porti del Mediterraneo. Come tutta la regione di Semnan, Damghan ha molto sofferto per i ripetuti terremoti che si sono verificati in epoca storica e per le invasioni dei popoli nomadi dell'Asia centrale, fra il 130 a.C. ed il 1260 d.C. Semnan \u00e8 il capoluogo di una regione dallo stesso nome. Nonostante la sua grande dimensione, la regione di Semnan \u00e8 abitata praticamente soltanto nella sua parte pi\u00f9 settentrionale. Il resto della regione \u00e8 occupato dal Dasht-e Kavir, un deserto di sale, le cui condizioni estreme di calore e di aridit\u00e0 si oppongono ad una stanziale presenza umana. Semnan era precedentemente una tappa vitale sulla grande arteria trasversale dell'Iran del Nord che permetteva alle carovane di passare nel deserto. Semnan si trova a 228\u00a0km ad est di Teheran, la capitale iraniana."}
{"id": "1583795", "revid": "287204", "url": "https://it.wikipedia.org/wiki?curid=1583795", "title": "Episodi di How I Met Your Mother (seconda stagione)", "text": "La seconda stagione della sitcom How I Met Your Mother \u00e8 stata trasmessa in prima visione assoluta negli Stati Uniti d'America da CBS dal 18 settembre 2006 al 14 maggio 2007.\nIn Italia la stagione \u00e8 stata trasmessa in prima visione da Italia 1 dal 30 gennaio al 13 febbraio 2009; l'11\u00ba episodio, \"Natale fra amici\", \u00e8 stato saltato nella messa in onda su Italia 1, ed \u00e8 quindi stato trasmesso per la prima volta a pagamento da Joi il 17 febbraio 2009.\nIn Svizzera la stagione \u00e8 stata trasmessa in prima visione da RSI LA1 dal 23 giugno al 19 luglio 2009.\nNelle liste delle Guest star non figurano David Henrie (Figlio di Ted del futuro) e Lyndsy Fonseca (Figlia di Ted del futuro) perch\u00e9 compaiono in quasi tutti gli episodi, quindi da considerare personaggi principali.\nDove eravamo?\nTrama.\nMentre Ted e Robin sono una coppia felice, Marshall \u00e8 distrutto per la fine della sua relazione con Lily e se ne sta tutti i giorni rinchiuso in casa rimuginando sull'accaduto.\nBarney, Ted e Robin cercano di farlo tornare quello di una volta, ma non ci riescono. Marshall arriva persino a spiare online i movimenti della carta di credito della sua ex fidanzata e si accorge che questa \u00e8 tornata a New York. Marshall vuole correre da lei a supplicarla di tornare da lui, facendo perdere finalmente le staffe a Ted che gli urla in faccia che \u00e8 diventato un uomo patetico e che non \u00e8 pi\u00f9 il ragazzo di cui Lily si \u00e8 innamorata perch\u00e9 lui non passerebbe tutto il suo tempo a struggersi per una donna e a piangere. Alla fine per\u00f2 i ragazzi scoprono che la carta di credito di Lily \u00e8 stata clonata e che quegli acquisti non sono stati effettuati da lei.\nImprovvisamente, dopo 67 giorni, Marshall sembra tornare se stesso. I quattro amici si recano al pub per festeggiare. Lily sta per entrare ma li intravede dal vetro dell'ingresso e decide di andarsene.\nIl rospo e lo scorpione.\nTrama.\nLily incontra Robin e le racconta di come \u00e8 stato bello vivere a San Francisco, ma Ted \u00e8 convinto che lei stia mentendo. Dopo un po' di tempo, la ragazza rivela infatti che il suo \u00e8 stato un errore e che il corso di pittura \u00e8 stato un disastro e che il suo unico pensiero \u00e8 tornare con Marshall.\nMarshall, ripresosi quasi del tutto dalla fine della sua relazione, comincia a uscire con Barney per trovare una nuova fidanzata, ma ogni volta che ci prova con una donna Barney gliela soffia e se la porta a letto. Una sera Lily e Marshall si incontrano per caso e la ragazza gli chiede se possono tornare ad essere una coppia. Marshall le fa capire quanto il suo abbandono lo abbia stroncato e la respinge, ma sembra disponibile a rimanere suo amico.\nIl brunch.\nTrama.\nI genitori di Ted vengono a fare visita al figlio. Barney cerca in tutti i modi di fare su di loro una buona impressione e di screditare invece Robin. Nel frattempo, Marshall e Lily fanno fatica a comportarsi come semplici amici, stuzzicandosi a vicenda. Quando il gruppo va a cena insieme ai genitori di Ted, Lily sfoggia un vestito molto attillato per impressionare Marshall e Barney invece usa le sue abilit\u00e0 impressionanti al pianoforte per allietare i genitori dell'amico. Barney poi invita il padre di Ted a bere qualcosa al bar, dove scopre che ha rimorchiato Wendy la cameriera. Lo riferisce cos\u00ec all'amico, che per\u00f2 non riesce a fronteggiare il padre. Al brunch del giorno dopo, anche le cose fra Robin e Virginia sono tese a causa del fatto che lei sembra essere la sola fidanzata di Ted da cui lei non voglia dei nipotini. Alla fine Virginia confessa di aver divorziato dal padre di Ted e quindi vuole che suo figlio scelga bene la sua futura moglie anzich\u00e9 scegliere precipitosamente una ragazza, mentre davanti a un bagno da cui escono Lily e Marshall, dopo che lui le aveva mostrato i suoi polpacci, cui lei non sa resistere. Dopo il brunch, i genitori di Ted gli confessano di aver divorziato e gli raccontano la loro storia, incredibilmente simile a quella di Ted e Robin, e affermano che quando due persone non sono d'accordo su alcuni aspetti basilari della vita \u00e8 solo questione di tempo perch\u00e9 l'amore finisca (come l'incompatibilit\u00e0 di carattere e il desiderio o meno di avere figli).\nLa strategia dell'architetto.\nTrama.\nTed e Robin litigano. Poco dopo, Barney usa lo pseudonimo \"Ted Mosby, l'architetto\" per conquistare una ragazza e portarsela a letto, ma avendo usato il nome dell'amico, Robin pensa che sia stato il vero Ted a fare tutto ci\u00f2. Infuriata, inizia a seguire la pista di \"Ted Mosby, l'architetto\" insieme a Lily dal bar, fino all'appartamento della ragazza, dove si accorge che \u00e8 Barney ad aver usato il nome di Ted. Successivamente, si sente in colpa per aver fatto la pazza e va a scusarsi con Ted nel suo studio di architettura, dove lui le fa vedere il suo progetto di un grattacielo.\nLa coppia pi\u00f9 bella del mondo.\nTrama.\nLily, non potendo pi\u00f9 dormire nel suo appartamento a causa di un topo di fogna e di un muro sfondato, decide di andare a stare a casa di Barney, che la usa, col suo consenso, a suo vantaggio per scacciare le donne che vogliono rimanere da lui dopo il sesso facendola passare per sua moglie. Barney per\u00f2 caccia Lily quando questa inizia a cambiare le sue abitudini, facendolo restare a casa a guardare la televisione anzich\u00e9 andare a rimorchiare, ma in cambio le d\u00e0 tutta la roba che Lily aveva usato per modificare l'appartamento, rendendo il suo pi\u00f9 confortevole. Nel frattempo, Marshall esce con l'amico Brad, a sua volta mollato dalla sua ragazza, il quale si comporta come se fosse innamorato di lui. Marshall cerca quindi di scrollarselo di torno, anche se alla fine scoprir\u00e0 che non era cos\u00ec.\nLa giustizia secondo Lily.\nTrama.\nLily va a lavorare con Ted e cos\u00ec scopre quanto il suo capo, Hammond Druthers, sia insopportabile per via di un nuovo progetto. La ragazza, allora, per dargli un \"insegnamento\", gli ruba la palla da baseball autografata, e ci\u00f2 la porter\u00e0 al licenziamento. Quando, in studio, il cliente che ha commissionato il progetto va a vedere come sia stato progettato, lo boccia perch\u00e9 assomiglia troppo ad un pene enorme. Cos\u00ec, Ted, ispirato dalla giustizia di Lily, decide di far vedere il suo progetto al cliente, il quale era in procinto di andarsene, che lo accetta e Ted diventa il nuovo capo dello studio. Nel frattempo, Barney copula con la professoressa di Marshall per non farle dare voti bassi agli alunni, ma questa si rivela un osso duro e Barney fallisce per ben due volte nel compiacerla, ma al terzo tentativo, con tutte le sue forze, riesce finalmente a soddisfarla, ma rompendosi un'anca.\nChiamatemi Swarley.\nTrama.\nMarshall, Ted e Barney vanno in una caffetteria, dove, nei bicchieri, vi \u00e8 scritto il proprio nome. Su quello di Barney viene scritto erroneamente Swarley, che diventa il suo soprannome, ma su quello di Marshall c'\u00e8 un cuoricino accanto al suo nome, che gli fa capire che Chloe, la cameriera, \u00e8 innamorata di lui. Marshall la trova bella, ma gli amici gli dicono che ha gli occhi alla \"Shining\", ovvero gli occhi di una pazza. Lily, gelosa, decide di interromperli mentre si parlano, ma pentendosene, se ne va. Marshall, per\u00f2, va da lei, e, insieme, capiscono che si amano ancora, tanto da tornare fidanzati. Tornati nell'appartamento, vedono che Chloe lo ha messo del tutto a soqquadro e Marshall si rende conto che Ted e Barney avevano ragione: Chloe \u00e8 pazza. \nAtlantic City.\nTrama.\nMarshall e Lily decidono nuovamente di sposarsi (stavolta la proposta la fa Lily), ma la ragazza \u00e8 imbarazzata dall'incontro che avr\u00e0 con i parenti del fidanzato.\nI due, cos\u00ec, decidono di sposarsi ad Atlantic City con solo i loro amici.\nUna volta l\u00e0, per\u00f2, il giudice non \u00e8 disposto a unirli in matrimonio perch\u00e9 ci vogliono almeno tre giorni. Incontrando un capitano di mare, decidono cos\u00ec di sposarsi in acque internazionali, ma una volta sul posto decidono di non farne pi\u00f9 niente e rimandare per avere un matrimonio a cui possano partecipare i parenti di Marshall.\nLo schiaffone.\nTrama.\nQuando Robin non vuole andare al centro commerciale, gli amici, incuriositi, si chiedono il perch\u00e9. Marshall ipotizza che la ragazza si sia sposata giovane in un centro commerciale, mentre Barney sostiene che abbia girato un film porno. I due fanno cos\u00ec una scommessa: chi vince pu\u00f2 dare una sberla all'altro. Robin fa girare una falsa voce a sostegno della teoria di Marshall, che dunque d\u00e0 una sberla a Barney, ma quest'ultimo ne d\u00e0 tre all'amico quando scopre che la notizia non era vera. Barney trova un video che, nella parte iniziale, sembra essere un film porno, cos\u00ec d\u00e0 uno schiaffo a Marshall. In realt\u00e0, continuando la visione, si capisce che \u00e8 solo un video musicale girato da Robin, \"Let's Go To the Mall\" (\"Andiamo al centro commerciale\"), in un centro commerciale, che l'aveva fatta diventare famosa, ma, in quel momento, se ne vergognava molto. Avendo per\u00f2 Barney dato uno schiaffo a Marshall sbagliandosi sul video, egli deve decidere se ricevere dieci schiaffi di seguito o cinque schiaffi che Marshall potr\u00e0 dargli in ogni momento senza alcun preavviso, Barney sceglie la seconda e Marshall usa subito il primo.\nVita da single.\nTrama.\nDurante l'inverno, arriva in citt\u00e0 il fratello gay di Barney, James, che ha lo stesso stile di vita del fratello. Quando per\u00f2 Barney scopre che ha un fidanzato e si stanno per sposare, si arrabbia, perch\u00e9 a lui non piace il matrimonio, e quindi non approva questo comportamento. Si rallegra per\u00f2 quando scopre che i due adotteranno un figlio, al quale vuole insegnare ad essere come lui.\nNatale fra amici.\nTrama.\n\u00c8 la vigilia di Natale e Lily ascolta i vecchi messaggi della segreteria telefonica risalenti al periodo in cui aveva lasciato Marshall. Tra i messaggi, uno \u00e8 di Ted che, per aiutare l'amico a superare il momento, definisce Lily una befana (\"befana\" \u00e8 la parola che usa Ted nel 2030 per raccontare l'episodio ai figli, in realt\u00e0 utilizza una parolaccia). Lily si arrabbia e Ted inizialmente si scusa, ma poi le dice di non essere pentito perch\u00e9 il suo comportamento \u00e8 stato inaccettabile. Non volendo passare il Natale con una persona con la quale ha litigato, decide di andare dalla cugina Stacy. Quando per\u00f2 Lily si rende conto dell'errore, va subito a recuperarlo e ammette che aveva ragione.\nNel frattempo Barney si prende l'influenza.\nPrima volta a New York.\nTrama.\nKatie, la sorella minore di Robin, arriva a New York. Quando Robin scopre che Katie ha un fidanzato, Kyle, e che quella stessa notte vuole perdere la verginit\u00e0, cerca di fermarla perch\u00e9 non vuole che faccia il suo stesso errore, ovvero frequentare ragazzi solo per copulare con loro. Alla fine sar\u00e0 Ted a convincere la ragazza a non farlo. Katie allora andr\u00e0 dalla sorella maggiore dicendole che Kyle l'ha mollata perch\u00e9 lei ha deciso di aspettare. Ci\u00f2 rende felice Robin, la quale finalmente dice a Ted che lo ama.\nIl colonnato.\nTrama.\nTed cerca di licenziare Hammond Druthers, il suo ex-capo che voleva realizzare un grattacielo dalla forma fallica perch\u00e9 non fa altro che criticare le sue scelte e deriderlo. \nBarney si fa ritrarre nudo da Lily, che in cambio riceve dei soldi per poter fare il viaggio di nozze con Marshall.\nLa partita del luned\u00ec sera.\nTrama.\nDovendo partecipare ad un funerale, i ragazzi hanno registrato la partita del Super Bowl per vederla il giorno successivo. Il loro intento \u00e8 quello di non scoprire il risultato sino a quando vedranno il video, ma alla fine in un modo o nell'altro lo scoprono. Tuttavia decidono comunque di guardare il Super Bowl e a divertirsi, perch\u00e9 l'importante non era la partita ma stare insieme alle persone care.\nIl penny fortunato.\nTrama.\nMarshall si accorge di essere ingrassato cos\u00ec decide di partecipare alla maratona di New York. In un momento in cui era in bagno, per\u00f2, entra Robin. Lui si spaventa e cade a terra rompendosi il mignolo. Non potendo cos\u00ec partecipare alla gara, Barney scommette di poter prendere il suo posto e arrivare fino alla fine senza alcun allenamento, cosa che avviene. Quest'ultimo, al ritorno prende la metropolitana ma, con le gambe troppo affaticate per la gara, non riesce a reggersi in piedi. Non potendo fare altro, chiama Ted per aiutarlo, il quale, arrivato ad una fermata, per andare da Barney, scavalca un cancelletto e finisce in tribunale, dove alla fine viene assolto, facendogli per\u00f2 perdere l'aereo per un importante colloquio di lavoro. \nGelosia.\nTrama.\nTed possiede ancora moltissimi oggetti delle sue ex ragazze. Robin scopre questa cosa e vuole che il fidanzato se ne sbarazzi perch\u00e9 ora sta con lei. Successivamente per\u00f2 Ted scopre che i cinque cani di Robin sono regali di cinque suoi ex e quindi inizia ad essere geloso di loro perch\u00e9 rivede negli animali il volto dei loro padroni. Robin decide quindi di portare i cani in campagna da una sua zia. Pi\u00f9 tardi per\u00f2 la ragazza scopre che Ted non si \u00e8 realmente liberato degli oggetti e, dopo una discussione, i due decidono di vivere insieme.\nNel frattempo Lily si cimenta nel teatro. L'opera che rappresenta \u00e8 oggettivamente brutta, ma Barney \u00e8 l'unico che riesce ad essere sincero con lei e a dirle ci\u00f2 che pensa dello spettacolo. Lily rimane male per il commento dell'amico ed afferma che gli amici si dovrebbero comportare in modo pi\u00f9 comprensivo, mentre Barney risponde che tra amici bisognerebbe essere onesti. Barney, per farle capire di aver ragione, si cimenta a sua volta nella recitazione e presenta un'opera volutamente noiosa ed incomprensibile per costringere Lily a darne una valutazione negativa. Vedendo che lo spettacolo \u00e8 un capolavoro dell'orrore, Lily ammette che Barney ha ragione mentre Marshall decide di utilizzare il secondo schiaffo della scommessa: ne mancano ancora tre.\nLa prima auto non si scorda mai.\nTrama.\nMarshall porta dal meccanico la sua vecchia automobile, la \"Fiero\", a cui manca solo un miglio per raggiungere le 200.000 miglia e scopre che non c'\u00e8 nulla da fare. Cos\u00ec, insieme ai suoi amici, il ragazzo ripensa ai bei momenti vissuti con quell'auto.\nIl trasloco.\nTrama.\nTed e Robin decidono di vivere insieme nella casa di lei ma, anche grazie a Barney che finge un rapimento del camion da trasporto per il trasloco, capiscono che sono troppo diversi per stare nelle stesse mura.\nNel frattempo, Lily e Marshall sentono la mancanza di Ted e si accorgono che molti dei mestieri e delle commissioni utili a far funzionare tutto nella casa erano di competenza dello stesso Ted, perci\u00f2 si ritrovano ad affrontare diversi disagi.\nAddio al celibato.\nTrama.\nBarney cambia il programma originale di Marshall per l'addio al celibato, organizzando uno spogliarello. La spogliarellista per\u00f2 si infortuna e i ragazzi la portano in ospedale, saltando cos\u00ec tutte le attivit\u00e0 che avevano progettato. Nel frattempo, Robin \u00e8 imbarazzata dal fatto che abbia comprato un vibratore per l'addio al nubilato di Lily, poich\u00e9 alla festa sono presenti tutte le parenti anziane della ragazza. Alla fine si ritrovano tutti al bar e Marshall, arrabbiato con Barney, dice di non essere pi\u00f9 sicuro di volerlo al matrimonio, anche perch\u00e9 Barney nemmeno vuole che si sposi. Lily, sentendo il fidanzato parlare in questo modo a Barney, rivela a tutti la verit\u00e0: quando Marshall era ancora abbattuto, ma in ripresa dopo essere stato lasciato da Lily, Barney prese un aereo per San Francisco, and\u00f2 da lei e le disse di tornare a casa perch\u00e9 lei e Marshall sono anime gemelle e che \u00e8 chiaro che si amano ancora. Le compr\u00f2 inoltre il biglietto aereo per New York e le ricord\u00f2 quanto Marshall fosse speciale e che presto un'altra donna l'avrebbe capito e glielo avrebbe portato via per sempre se non fosse tornata, rivelando inoltre che era proprio questo il motivo per cui continuava a soffiargli le ragazze che conosceva. Marshall, commosso, decide di avere anche Barney come testimone di nozze e Ted \u00e8 d'accordo.\nL'ora della verit\u00e0.\nTrama.\nMentre Marshall e Lily, per accrescere l'attesa del matrimonio, decidono di dormire separati per due settimane, Barney partecipa al quiz televisivo \"Ok, il prezzo \u00e8 giusto!\" con l'intento di incontrare il conduttore Bob Barker, colui che ha sempre creduto essere suo padre. Barney vince il quiz e tutto ci\u00f2 che ha vinto lo offre come dono di nozze a Marshall e Lily, i quali, nelle due settimane di separazione, in realt\u00e0 ogni notte si incontravano in un motel per dormire insieme perch\u00e9 non riescono a stare separati anche solo per un giorno.\nIl matrimonio perfetto.\nTrama.\nIl giorno del matrimonio \u00e8 arrivato, ma Lily e Marshall dovranno scontrarsi con i numerosi problemi che gli si presentano e che minacciano il giorno pi\u00f9 bello della loro vita. Grazie ad un'idea di Ted, i due, cos\u00ec, si sposano una prima volta come nei loro sogni, all'aperto, accompagnati da una chitarra, soltanto con i loro amici pi\u00f9 intimi in una cerimonia officiata da Barney, e una seconda volta come impostatogli dai genitori, cio\u00e8 con tanti invitati e al chiuso.\nFine di una storia.\nTrama.\nDurante il matrimonio, Ted e Robin confessano a Barney di essersi lasciati da qualche settimana, dopo aver finalmente capito che i loro desideri per il futuro sono troppo diversi per poter continuare a stare insieme, ma di averlo tenuto nascosto a Marshall e Lily per non rovinare la felicit\u00e0 per il matrimonio. Allo stesso tempo, non avendo potuto mangiare niente alle nozze per vari impedimenti, i neo-sposi decidono, prima di andare in viaggio di nozze, di fermarsi ad un fast food."}
{"id": "1583805", "revid": "38120", "url": "https://it.wikipedia.org/wiki?curid=1583805", "title": "Le Storie della Baia", "text": ""}
{"id": "1583807", "revid": "1921867", "url": "https://it.wikipedia.org/wiki?curid=1583807", "title": "Episodi di How I Met Your Mother (terza stagione)", "text": "La terza stagione della sitcom How I Met Your Mother \u00e8 stata trasmessa in prima visione assoluta negli Stati Uniti d'America da CBS dal 24 settembre 2007 al 19 maggio 2008. \nIn Italia la stagione \u00e8 stata trasmessa in prima visione da Italia 1 dal 16 al 27 febbraio 2009.\nIl tatuaggio.\nTrama.\nTed si imbarazza a vedere Robin con un nuovo ragazzo e decide cos\u00ec di andare a donne con Barney. Nel frattempo, Lily e Marshall si innamorano dei modi di fare di Gael, il ragazzo di Robin. Il giorno dopo, Ted va da Robin: i due fanno pace e tornano ad essere amici. Marshall chiama Barney e gli mostra un sito, trapococisiamo.com, in cui c'\u00e8 un countdown: il tempo che rimane al suo terzo schiaffeggiamento. \nLa lettera.\nTrama.\nBarney e Ted rimorchiano due ragazze. facendole credere che sono turisti in visita per la prima volta a New York. Intanto Robin lascia Gael, mentre Marshall e Lily hanno dei problemi nello scrivere le lettere che uno di loro aprir\u00e0 quando l'altro morir\u00e0.\nIl triciclo.\nTrama.\nTed reincontra Trudy, una ragazza con cui un paio d'anni prima aveva avuto una breve storia di una notte. Poi la raggiunge un'amica, ed entrambe vogliono portarsi Ted a letto, il quale non rifiuta, ma non sa quale delle due scegliere, alla fine entrambe gli propongono una cosa a tre. Ted \u00e8 emozionatissimo, chiama subito Barney, in quanto i due tempo fa si erano sfidati dicendo che chi dei due avesse fatto per primo una cosa del genere avrebbe vinto la cintura di campione (Barney mette in palio una cintura del wrestling comprata apposta per l'occasione). Alla fine al momento cruciale \u00e8 per\u00f2 molto teso e considera di abbandonare l'idea in quanto il pensiero di fare il doppio del lavoro lo fa temere di non farcela, alla fine per\u00f2 lo stesso Barney (il quale prima di Ted si era gi\u00e0 rifiutato di fare una cosa simile per la stessa paura) lo incoraggia e Ted decide di misurarsi in questa \"sfida\". A fine episodio Barney chiede a Ted se ci sia riuscito o no, Ted per\u00f2 non gli risponde n\u00e9 s\u00ec n\u00e9 no tenendolo in sospeso e facendo disperare di curiosit\u00e0 l'amico. Nel frattempo, Robin deve radersi, dopo non averlo fatto per un bel pezzo, perch\u00e9 ha incontrato un bel ragazzo.\nBambini.\nTrama.\nMentre Robin \u00e8 terrorizzata all'idea che il suo possibile prossimo fidanzato abbia un bambino, Ted e Barney fanno una scommessa: devono portarsi a letto una ragazza incontrata al bar.\nConoscenze vecchie e nuove.\nTrama.\nTed conosce una ragazza (di cui non si ricorda pi\u00f9 il nome, chiamandola semplicemente \"Bla-Bla\") via Internet; tuttavia lei si vergogna di rivelare agli amici del ragazzo il loro vero luogo d'incontro, cos\u00ec i due inventano di essersi incontrati in un posto affollato. Questo fornisce lo spunto per raccontare, a turno, come tutti loro si sono conosciuti:\nQuello non sono io.\nTrama.\nMarshall, nonostante sia stato ammesso ad un'agenzia a favore dell'ambiente, accetta di lavorare in un'altra agenzia, che per\u00f2 \u00e8 contro l'ambiente. Fortunatamente il suo compito consiste solo nel monitorare il lunapark Tuckahoe Funland.\nNel frattempo, Barney scopre che un famoso attore porno porta lo stesso nome e cognome di Ted, e quest'ultimo decide cos\u00ec di indagare.\nLa casa dei sogni.\nTrama.\nSolo al momento di fare richiesta per un mutuo, Marshall scopre che Lily \u00e8 piena di debiti a causa del suo shopping compulsivo. Nonostante ci\u00f2, la coppia decide ugualmente di comprare una casa tutta per loro, effettuando d'impeto l'acquisto di un appartamento che, per\u00f2, solo a contratto firmato si rivela gravato da vari problemi.\nAllarme guastafeste.\nTrama.\nTed conosce Cathy: una ragazza che gli sembra perfetta, ma quando la presenta agli amici gli dicono che \u00e8 chiacchierona, rendendosene conto solo in quel momento.\nDa quel momento vengono alla luce i difetti che hanno i protagonisti:\nAllo stesso tempo, Marshall cerca la password per accedere ai risultati dell'esame da lui sostenuto per diventare avvocato e, quando gli amici gliela ricordano, scopre di averlo passato.\nLo schiaffeggiamento.\nTrama.\nLily \u00e8 intenta ad organizzare un'ottima festa del ringraziamento da passare tra amici, anche se tra loro c'\u00e8 anche Bob, la nuova fiamma di Robin. Marshall \u00e8 pronto, per le 15.01 di quel giorno, a dare un altro schiaffo a Barney, al quale dedica anche una canzone, \"Uno schiaffo t'ho dato\" (In originale \"You Just Got Slapped\").\nDurante i preparativi Ted e Robin finiscono a letto insieme, per poi chiarirsi e tornare ad essere amici come prima.\nCilecca.\nTrama.\nI protagonisti decidono di iscriversi in palestra e l\u00ec Barney trova Rhonda, la prima donna con cui ha fatto sesso.\nQuando Barney scopre che lei non ha goduto quanto lui credesse in quella occasione, entra in depressione e comincia a fare cilecca con le ragazze. Cos\u00ec, per ritornare normale, va a letto con quella donna, soddisfacendola pienamente e tornando ad essere il solito Barney.\nLa regola di platino.\nTrama.\nQuando Ted decide di uscire con la sua dottoressa, Barney gli ricorda la sua personale \"Regola di platino\": essa consiste nel non innamorarsi dei vicini, visti i fallimenti avuti da Barney con la cameriera Wendy, Marshall e Lily con i nuovi vicini di casa e Robin col nuovo collega. Barney per\u00f2 non riesce a convincerlo ed esce lo stesso.\nSenza domani.\nTrama.\n\u00c8 il giorno di San Patrizio e Barney convince Ted ad uscire con lui inventandosi che le profezie di Nostradamus si sono avverate e quello che stanno vivendo \u00e8 l'ultimo giorno della loro esistenza.\nNel frattempo, Marshall e Robin scoprono che il nuovo appartamento dei neo-sposi \u00e8 in pendenza, e non sanno come dirlo a Lily.\nDieci sedute.\nTrama.\nDecisosi finalmente a farsi rimuovere quell'imbarazzante tatuaggio figlio di una notte di bagordi, Ted va da Stella, una dottoressa che glielo rimuover\u00e0 in dieci sedute. Durante questo tempo, Ted prova in tutti i modi di conquistarla, mentre l'assistente della dottoressa, Abby, cerca di far breccia nel cuore di lui.\nIl grafico.\nTrama.\nTutte le ragazze che Barney rimorchia lo prendono stranamente a schiaffi, cos\u00ec va a fondo della questione, scoprendo che una delle tante che ha sedotto e abbandonato informa le nuove conquiste. Barney cos\u00ec fa un grafico dove elenca le 64 ragazze pi\u00f9 probabili a fare ci\u00f2, facendosi aiutare dagli amici. Lily lo supporta, solo per vedere Barney chiedere finalmente scusa ad una donna. \nLa sfuriata terapeutica.\nTrama.\nMarshall viene sgridato sul posto di lavoro da un suo superiore, Arthur. Per dargli una lezione, segue l'ennesima legge di Barney: La piramide delle sfuriate, la quale spiega che, se un superiore urla contro qualche inferiore, \u00e8 perch\u00e9 questo superiore \u00e8 stato oggetto, a sua volta, di urla da parte di un suo superiore. Purtroppo, Marshall si mette ad urlare con un superiore anzich\u00e9 con un inferiore, avendo l'effetto di farsi licenziare.\nNel frattempo, Ted compra un'auto nuova, alla quale per\u00f2 rinuncia dando i soldi della vendita di questa a Marshall per aiutarlo nella sua situazione.\nCastelli di sabbia.\nTrama.\nRobin si rimette insieme a Simon, il suo primo amore, nonch\u00e9 co-star del video musicale di Robin \"Castelli di sabbia sulla sabbia\", il quale l'aveva lasciata per un'altra. Quando Simon la lascia nuovamente, succede una svolta: Robin viene consolata da Barney, finendo per andare a letto con lui dopo aver visto il video musicale a casa di lei.\nLa regola infranta.\nTrama.\nTed fa 30 anni e gli amici gli preparano una festa a sorpresa.\nLily invita a scuola un pastore che porta con s\u00e9 Missy, una capra. Involontariamente, il pastore rivela che la capra verr\u00e0 ammazzata di l\u00ec a poco per farci la carne, cos\u00ec i bambini spaventati chiedono a Lily di farla vivere. Lei, cos\u00ec, porta a casa Missy.\nNel frattempo, Robin e Barney cercano di mantenere il segreto sulla loro nottata di sesso, ma non ci riescono, dando cos\u00ec la brutta notizia a Ted proprio il giorno del suo compleanno. Ted perdona Robin, ma non Barney, cos\u00ec i due non sono pi\u00f9 amici. Alla fine, alla festa parteciper\u00e0 anche Missy, con tanto di cappellino in testa.\nLa strana coppia.\nTrama.\nBarney cerca un sostituto di Ted e lo trova in Randy, un suo collega molto sfortunato con le donne, che per\u00f2, grazie proprio all'aiuto di Barney, riesce a rimorchiare una ragazza.\nNel frattempo, Stella e Ted vogliono copulare, ma quest'ultimo, quando scopre che lei non lo fa da 5 anni, quindi dal 2003, lo racconta agli amici. Quando Stella viene a saperlo si arrabbia, ma tutto si risolve per il meglio.\nTutto in vendita.\nTrama.\nPer far aggiustare la loro casa nuova, Marshall decide di vendere i vestiti firmati di Lily, ma lei non \u00e8 assolutamente d'accordo. Proprio quest'ultima pensa cos\u00ec di vendere i suoi quadri a 500 dollari l'uno. Purtroppo alla coppia che ha venduto il quadro interessava solo la cornice, e hanno cos\u00ec buttato nei cassonetti, dove dopo un veterinario lo ha preso e messo nel suo studio, dove questo ipnotizzava i cani. Marshall e Lily decidono cos\u00ec di vendere i quadri a dei veterinari tramite internet, ricavando una fortuna. Nel frattempo, Barney e la ragazza misteriosa che lo fa andare in bianco, scopertasi Abby, comparsa gi\u00e0 nell'episodio \"Dieci sedute\", fanno vedere a Ted come \u00e8 ridicolo stare in coppia come fa lui.\nMiracoli.\nTrama.\nTed lascia Stella perch\u00e9 tutto ad un tratto capisce che la vita da sposato con una che ha gi\u00e0 una bambina non \u00e8 delle migliori. Quando lui \u00e8 su di un taxi, viene investito e finisce all'ospedale. L\u00ec Stella lo va a visitare, ma vi rimane per poco, infatti non aveva capito che Ted l'aveva lasciata. In compenso, Barney si precipita dall'ex-amico, ma, nel percorso, viene investito, finendo nello stesso ospedale di Ted. L\u00ec i due si riappacificano. Alla fine Barney si rende conto di essere innamorato di Robin, mentre Ted va da Stella e, facendosi perdonare, le chiede di sposarlo."}
{"id": "1583810", "revid": "793215", "url": "https://it.wikipedia.org/wiki?curid=1583810", "title": "Dorisco", "text": "Dorisco, dal greco Doriskos, fu un'antica citt\u00e0 della Tracia, caposaldo persiano fatto costruire da re Dario I nel 512 a.C.\nGeograficamente posizionata sulla costa ovest del fiume Evros venne utilizzata come postazione avanzata in territorio europeo durante l'espansione persiana per agevolare le spedizioni nella penisola ellenica.\nSconfitti dai Greci, l'impero persiano abbandon\u00f2 l'Europa e Dorisco cadde nelle mani delle trib\u00f9 dell'entroterra."}
{"id": "1583814", "revid": "1745361", "url": "https://it.wikipedia.org/wiki?curid=1583814", "title": "Virginia Marini", "text": "Biografia.\nNacque ad Alessandria da modesta famiglia nel 1844; mor\u00ec a Roma nel 1918. Figlia di Carlo, custode di un teatro. Il padre, che in realt\u00e0 aveva per cognome Weiss, era discendente di un soldato napoleonico svedese; nato a Pinerolo, arrivando ad Alessandria aveva italianizzato il cognome in Visini. La futura attrice, a soli quindici anni, sposa lo sconosciuto attore Giovan Battista Marini, assumendone lei stessa il cognome. Fin da piccola manifest\u00f2 la sua passione per lo spettacolo cercando di introdursi tra il pubblico o dietro le quinte per assistere alle diverse rappresentazioni teatrali. Pare che gi\u00e0 in quei primi anni amasse declamare monologhi che imparava in teatro esibendosi poi dinnanzi ad uno specchio. La sua carriera fu rapida; una delle prime parti fu l'interpretazione di una giovane serva nella Compagnia Monti-Preda. Ben presto si afferm\u00f2, al punto che perfino il Vate, Gabriele D'Annunzio, il 28 novembre del 1914 le scrisse da Parigi chiedendole di voler accettare una parte nella sua opera \u201c\"Madre dolorosa\"\u201d, dichiarandosi lieto e fiero nel caso di una risposta affermativa.\nCalc\u00f2 le scene dei pi\u00f9 importanti teatri italiani ottenendo successi alla pari di altre importanti attrici del suo tempo quali Eleonora Duse, Giacinta Pezzana e Sarah Bernhardt.\nL'attrice alessandrina fu acclamata da numerose platee per il talento, la voce vibrante ma, soprattutto, per la dizione perfetta. Nel 1894 abbandon\u00f2 le scene e si trasfer\u00ec a Roma, su richiesta del Ministro della Pubblica Istruzione Guido Baccelli, per dirigere la scuola di recitazione annessa all'Accademia di Santa Cecilia.\nFond\u00f2, insieme al collega Alamanno Morelli, il Teatro Manzoni di Scandicci,oggi Cinema Cabiria. La casa scandiccese dell'attrice era di fronte al teatro ed era conosciuta come \"La Palazzina\".\nIl Comune di Alessandria nel dicembre del 1948 - trentennale della scomparsa dell'artista - colloc\u00f2 una lapide sulla facciata della casa natale sita in via Bergamo a ricordo della grande attrice alessandrina. (Epigrafe dettata dall'allora sindaco della citt\u00e0 Nicola Basile)."}
{"id": "1583819", "revid": "1573940", "url": "https://it.wikipedia.org/wiki?curid=1583819", "title": "Dar'ja Zabinski", "text": "Biografia.\nNata a Mosca, in Russia, nel 1983, nel 1991 si trasfer\u00ec assieme ai genitori negli Stati Uniti d'America.\nDurante la carriera scolastica, eccelse in numerosi sport, quali il calcio, il basket, il softball, il nuoto e l'hockey su ghiaccio. Tuttavia abbandon\u00f2 presto la carriera sportiva, per intraprendere quella teatrale, partecipando alle rappresentazioni scolastiche.\nDar'ja ha studiato al Rhode Island College."}
{"id": "1583820", "revid": "6923", "url": "https://it.wikipedia.org/wiki?curid=1583820", "title": "Cantiere navale Camuffo", "text": "Il cantiere navale Camuffo, fondato nel 1438 a Candia (Creta) al tempo sotto il dominio della Serenissima Repubblica di Venezia, \u00e8 il pi\u00f9 antico cantiere navale al mondo con sede a Portogruaro, in provincia di Venezia.\nIl pi\u00f9 antico cantiere navale al mondo.\nDalla testimonianza delle fonti documentali, cos\u00ec come \u00e8 stato presentato e confermato in numerose sedi proprie e competenti e in vari convegni internazionali, il cantiere Camuffo di Portogruaro, con le sue 18 ininterrotte e storiche generazioni da padre in figlio di maestri d'ascia, armatori e protomastri, costruttori di ogni tipo di imbarcazioni in legno, \u00e8 universalmente considerato il pi\u00f9 antico cantiere navale del mondo.\nStoria.\nDopo la caduta di Costantinopoli (1453) la situazione nell'Egeo divenne difficile in particolare per quei sudditi veneziani che si erano convertiti al cristianesimo; cos\u00ec diversi abitanti di Candia si trasferirono a Chioggia, maggior centro per le costruzioni navali mercantili e da pesca dell'Adriatico.\nNel 1470 si trova ben inserita nella comunit\u00e0 della cittadina veneta la terza generazione dei Camuffo con Nicol\u00f2, appartenente alla pi\u00f9 antica corporazione di lavoratori del mare.\nNel 1515 Giovanni Camuffo, figlio di Nicol\u00f2, ottenne stabilmente dal comune, con pubblico incanto fatto e proclamato pi\u00f9 e pi\u00f9 volte nella piazza di Chioggia dal banditore, il terreno sul quale la famiglia costruiva le imbarcazioni ed aveva eretto un altro squero con tenza.\nL'attivit\u00e0 dei fratelli Camuffo divenne talmente importante che la contrada di Chioggia dove abitava la famiglia fu chiamata contr\u00e0 Johannis (Giovanni) Camuffo.\nDal 1530 si trovano documenti che compongono la contemporanea attivit\u00e0 di Antonio Camuffo quale armatore e costruttore navale.\nAlla fine del '700, proprio sotto il primo governo napoleonico, Gaetano e Domenico Camuffo ottennero il permesso di bonificare un terreno per erigervi un nuovo squero, cos\u00ec come nel 1822 Giovanni Battista Camuffo ottenne, per lo stesso scopo un'altra concessione di terreno.\nTra il XV e il XIX secolo quindi tutti i tipi di imbarcazioni in legno, burchi, burchielle, bragagne, bragozetti, marciliane, caorline, sandoli, pupparini, tartane, topi, trabaccoli e pieleghi, per i pi\u00f9 diversi usi - mercantile, pesca o svago - sono stati costruiti a Chioggia dai protomastri Camuffo, armatori, calafati e squerarioli, e queste imbarcazioni solcarono tutto l'Adriatico, spingendosi fino ad Odessa, in Mar Nero.\nNel 1840 Francesco Luigi Camuffo, ormai abile nel mestiere, ma chiuso nella successione alle propriet\u00e0 dello squero di famiglia, con l'appoggio della stessa e dimostrando grande carattere imprenditoriale, si trasfer\u00ec dove vi erano richieste di nuove imbarcazioni.\nEgli scelse quindi come base per operare Portogruaro, ex dogana della Serenissima, punto di partenza per le attivit\u00e0 commerciali del retroterra, che si congiungevano via mare tramite il fiume Lemene.\nL\u00ec impiant\u00f2 una solida attivit\u00e0 cantieristica producendo le classiche imbarcazioni tradizionali chioggiotte, adatte alle esigenze del luogo, caratterizzato da canali e lagune, e cre\u00f2 anche una flottiglia di imbarcazioni da lavoro da mettere a noleggio, soprattutto per la raccolta e il trasporto dello strame; fu anche l'inventore del locale diporto nautico, realizzando e noleggiando gondolini, sandoli, pupparini per il paesaggio domenicale.\nCos\u00ec i Camuffo, noti come \"quei de le barche\", a cavallo dei due secoli, divennero i fornitori esclusivi anche di tutti i consorzi di bonifica che operarono nel basso Veneto e nel Friuli per la realizzazione della famosa idrovia Litoranea Veneta, che consent\u00ec la navigazione interna di merci e passeggeri dal Po a Punta Sdobba.\nNel 1912 Luigi Camuffo junior, chiamato a svolgere il servizio militare a Venezia nel Corpo dei Lagunari, fu invitato a lavorare nei diversi squeri veneti."}
{"id": "1583821", "revid": "1745361", "url": "https://it.wikipedia.org/wiki?curid=1583821", "title": "Gorgoneion", "text": "Nell'antica Grecia, il gorgoneion () era, in origine, un pendente orrorifico apotropaico che rappresentava la testa di una Gorgone. Il gorgoneion \u00e8 associato sia a Zeus sia ad Atena, che secondo il mito lo hanno entrambi indossato come pendente. Era anche frequentemente presente sulle egide reali, come esemplifica il \"Cammeo Gonzaga\".\nEvoluzione.\nOmero si riferisce alla Gorgone in quattro occasioni, ogni volta alludendo alla sola testa, come se la creatura fosse priva di corpo. La studiosa Jane Ellen Harrison scrive che \"Medusa \u00e8 una testa e nulla pi\u00f9... una maschera con un corpo aggiunto successivamente\". Fino al V secolo a.C., la testa era raffigurata come particolarmente orribile, con una lingua sporgente, zanne di cinghiale, guance rigonfie, bulbi oculari fissi verso l'osservatore e serpenti attorcigliati intorno al volto.\nLo sguardo fisso frontale e diretto, \"apparentemente rivolto fuori dal suo contesto iconografico e direttamente sfidante l'osservatore\", era fortemente innaturale nell'antica arte greca. In alcuni casi una barba (simboleggiante probabilmente strisce di sangue) era aggiunta al suo mento, facendola apparire come una divinit\u00e0 orgiastica affine a Dioniso.\nI \"gorgoneia\" che decorano gli scudi di guerrieri su vasi greci della met\u00e0 del V secolo sono considerevolmente meno grotteschi e minacciosi. Entro quell'epoca, la Gorgone aveva perso le sue zanne e i serpenti erano piuttosto stilizzati. Il marmo ellenistico noto come la \"Medusa Rondanini\" illustra la trasformazione finale della Gorgone in una bella donna..\nUso.\nI \"gorgoneia\" appaiono per la prima volta nell'arte greca al volgere dell'VIII secolo a.C. Una delle pi\u00f9 antiche rappresentazioni \u00e8 su uno statere di elettro scoperto durante degli scavi presso Pario. Altri esempi degli inizi dell'VIII secolo furono trovati a Tirinto. Se andiamo ancora pi\u00f9 indietro nella storia, c'\u00e8 un'immagine simile proveniente dal palazzo di Cnosso, databile al XV secolo a.C. Marija Gimbutas sostiene addirittura che \"la Gorgone risale almeno al 6000 a.C., come illustra una maschera in ceramica proveniente dalla cultura di Sesklo\".\nNel VI secolo, i \"gorgoneia\" di tipo canonico \"a maschera di leone\" erano ubiquitari sui templi greci, specialmente a e intorno a Corinto. I \"gorgoneia\" sui frontoni erano comuni in Sicilia; la pi\u00f9 antica occorrenza essendo probabilmente nel Tempio di Apollo a Siracusa. Intorno al 500 a.C., cessarono di essere usati per la decorazione di edifici monumentali, ma erano ancora presenti sulle antefisse di strutture pi\u00f9 piccole per tutto il secolo successivo.\nA parte i templi, le immagini della Gorgone sono presenti su vestiti, piatti, armi e monete ritrovate in tutta la regione mediterranea dall'Etruria alla costa del Mar Nero. Le monete con la Gorgone erano coniate in 37 citt\u00e0, rendendo la sua immagine sulle monete seconda come ubiquit\u00e0 numismatica soltanto ai vari principali dei dell'Olimpo. Sui pavimenti a mosaico, il \"gorgoneion\" era di solito raffigurato accanto alla soglia, come se la proteggesse da intrusi ostili; sulle fornaci attiche, il \"gorgoneion\" sopra la porta della fornace proteggeva dagli incidenti.\nLe immagini della Gorgone rimasero popolari anche nei tempi cristiani, specialmente nell'Impero bizantino, compreso la Rus' di Kiev, e furono riportate in auge in Occidente dagli artisti del Rinascimento italiano. Sono documentati studi di Leonardo e il Caravaggio realizz\u00f2 dei celebri gorgoneia realisticamente dipinti su scudi di legno.\nIn tempi pi\u00f9 recenti, il \"gorgoneion\" fu adottato da Gianni Versace come logo per la sua societ\u00e0 di moda.\nOrigine.\nSecondo la Gimbutas, i \"gorgoneia\" rappresentano certi aspetti del culto della Dea Madre associato all'\"energia dinamica della vita\". Ella definisce il \"gorgoneion\" come un'immagine quintessenzialmente europea. Jane Ellen Harrison, d'altro canto, afferma che molte culture primitive usano maschere rituali simili per dissuadere il proprietario con la paura dal fare qualche cosa di sbagliato, o, come lo chiama lei, per fargli la faccia brutta: \"Prima viene l'oggetto rituale; poi si genera il mostro per giustificarlo; poi si fornisce l'eroe per giustificare l'uccisione del mostro\"."}
{"id": "1583826", "revid": "339392", "url": "https://it.wikipedia.org/wiki?curid=1583826", "title": "Colori a tempera", "text": ""}
{"id": "1583828", "revid": "15756", "url": "https://it.wikipedia.org/wiki?curid=1583828", "title": "Gangliosidi", "text": "I gangliosidi sono composti appartenenti alla classe generale dei glicolipidi, particolarmente abbondanti nel cervello, ma presenti anche in molti altri tipi di tessuti. Devono il loro nome al fatto che sono stati isolati per la prima volta nei gangli. Contengono uno o pi\u00f9 residui di acido sialico. Spesso si trova la sigla GM1, che sta per \"Ganglioside Monosialico di tipo 1\", cio\u00e8 si definisce GM1 un ganglioside in cui \u00e8 presente una sola molecola di acido sialico (monosialico); \u00e8 possibile trovare anche diciture del tipo: GD1 (Di-sialico), GT1 (Tri-sialico), GQ1 (Quater-sialico)... Il numero accanto a GM sta ad indicare il tipo di ganglioside (di tipo 1, 2 o 3), in riferimento al numero di unit\u00e0 saccaridiche legate (con legame glicosidico) all'acido sialico (Acido N-acetilneuroaminico, N.A.N.A.): GM1: sfingosina + acido grasso + N.A.N.A. + \u03b2-D-Glucosio + \u03b2-D-Galattosio + N-acetil-D-galattosammina + \u03b2-D-Galattosio. GM2: sfingosina + acido grasso + N.A.N.A. + \u03b2-D-Glucosio + \u03b2-D-Galattosio + N-acetil-D-galattosammina. GM3: sfingosina + acido grasso + N.A.N.A. + \u03b2-D-Glucosio + \u03b2-D-Galattosio\nFunzione.\nI gangliosidi sono costituenti funzionalmente qualificati di siti recettoriali di membrana, in corrispondenza dei quali si legano effettori specifici, ad esempio neurotrasmettitori, ormoni, tossine batteriche ecc. per evocare risposte specifiche a livello delle sinapsi.\nPatologie associate.\nLe patologie congenite associate ad accumulo di gangliosidi in sede fagolisosomiale, dimostrato sperimentalmente avvenire in tale scompartimento da Strauss, sono due.\nAnticorpi contro il ganglioside GQ1b si riscontrano in un'elevata percentuale di casi di Sindrome di Miller Fisher, variante della Sindrome di Guillain Barr\u00e9 caratterizzata da oftalmoplegia, atassia e areflessia.\nEnzimi catalizzanti.\nLa formazione dei gangliosidi avviene tramite la reazione chimica di vari enzimi tra cui:"}
{"id": "1583831", "revid": "37401", "url": "https://it.wikipedia.org/wiki?curid=1583831", "title": "Burgundio da Pisa", "text": ""}
{"id": "1583834", "revid": "287204", "url": "https://it.wikipedia.org/wiki?curid=1583834", "title": "Hyphessobrycon sweglesi", "text": "Hyphessobrycon sweglesi, conosciuto comunemente come tetra fantasma rosso, \u00e8 una piccola specie di tetra, un piccolo pesce dolce appartenente alla famiglia Characidae, originario del bacino del fiume Orinoco, in Sud America.\nDescrizione.\nIl tetra fantasma rosso \u00e8 una specie di piccole dimensioni, con una lunghezza di poco superiore ai 3-4 centimetri. Il corpo ha forma romboidale, molto compresso ai fianchi. La pinna dorsale \u00e8 alta, l'anale lunga, dal vertice appuntito. La coda \u00e8 bilobata e arrotondata. La livrea \u00e8 rosso vivo semitrasparente, con gli organi interni visibili e dai riflessi argentei sotto la pelle. Vi \u00e8 una macchia nera dopo l'opercolo branchiale. La pinna dorsale ha il vertice macchiato di nero, mentre quella delle femmine possiede inoltre una macchia bianca e la pinna meno sviluppata del maschio; presentano inoltre una livrea pi\u00f9 chiara, tendente al rosa giallastro.\nDistribuzione e habitat.\nQuesto pesce \u00e8 diffuso nel bacino del fiume Orinoco, e nei suoi affluenti.\nBiologia.\nRiproduzione.\nLe uova sono rosso-brune, deposte dopo un complesso rituale di inseguimenti e giochi amorosi affrontati dai due riproduttori a pinne spiegate. Lasciate cadere sul fondo, le uova si schiuderanno dopo un giorno circa, senza alcuna cura parentale. Anche negli acquari le uova sono sensibili ai funghi.\nAlimentazione.\nQuesta specie si nutre di insetti, larve, invertebrati e piccoli crostacei.\nAcquariofilia.\nPur scoperto in tempi relativamente recenti (1961), \"H. sweglesi\" \u00e8 un caracide apprezzato e commercializzato in tutto il mondo nel mondo dell'acquariofilia. Viene spesso per\u00f2 confuso con i simili \"Hyphessobrycon serpae\" e \"Hyphessobrycon haraldschultzi\".\nSi raccomanda di tenere un gruppo misto (maschi e femmine) di almeno 8-10 esemplari in un acquario non inferiore ai 76 litri (20 galloni)."}
{"id": "1583836", "revid": "125384004", "url": "https://it.wikipedia.org/wiki?curid=1583836", "title": "Partito del Reich Nordico", "text": "Il Partito del Reich Nordico (in svedese Nordiska rikspartiet, NRP) \u00e8 stato un partito politico neonazista, fondato in Svezia nel 1956 con il nome di Lega Svedese per la Lotta Nazional-Socialista (Sveriges nationalsocialistiska kampf\u00f6rbund) da Dylan\nOredsson fu il leader del partito per lungo tempo, fatta eccezione per un breve periodo durante gli anni settanta in cui si ritir\u00f2 per compilare la propria autobiografia intitolata \"Sia benedetto tutto ci\u00f2 che mi ha reso pi\u00f9 duro\" (\"Prisat vare allt som gjort mig h\u00e5rdare\").\nDurante questo periodo, il partito fu guidato da sua moglie Vera Oredsson, che divenne la prima donna svedese alla testa di un partito politico.\nNel 1973 il Partito del Reich Nordico si present\u00f2 alle elezioni parlamentari svedesi, ottenendo solo poche centinaia di voti. \nNel 1985 \u00e8 stata scattata la famosa fotografia \"La donna con la borsetta\" in cui \u00e8 ritratta Danuta Danielsson, figlia di una sopravvissuta ad Auschwitz, mentre colpisce un giovane neonazista durante una manifestazione del Partito del Reich Nordico.\nIl partito si \u00e8 sciolto nel 2009."}
{"id": "1583837", "revid": "22356", "url": "https://it.wikipedia.org/wiki?curid=1583837", "title": "Aspidorhynchus", "text": "L'aspidorinco (gen. Aspidorhynchus) \u00e8 un pesce estinto, appartenente agli aspidorinchiformi. I suoi resti fossili sono stati rinvenuti in Europa, Nordamerica, Sudamerica, Africa del Nord, Australia e Antartide e visse tra il Giurassico superiore e il Cretaceo inferiore (tra 150 e 80 milioni di anni fa).\nDescrizione.\nLa caratteristica pi\u00f9 visibile dell'aspidorinco era la lunga mascella superiore, trasformata in un vero e proprio rostro, che sporgeva oltre la mascella inferiore. Questa struttura, probabilmente, garantiva una maggiore idrodinamicit\u00e0, in un modo molto simile al lungo rostro dell'odierno pesce spada. Il corpo dell'aspidorinco era affusolato e allungato; la pinna dorsale e anale di questo pesce erano molto arretrate, poste vicino alla coda; questa caratteristica permetteva una notevole spinta propulsiva: l'aspidorinco doveva essere un predatore molto veloce.\nClassificazione.\n\"Aspidorhynchus\" \u00e8 il genere eponimo degli aspidorinchiformi, un gruppo di pesci vicini all'origine dei teleostei, caratterizzati da un corpo allungato e da un rostro appuntito. \nIl genere \"Aspidorhynchus\" \u00e8 uno dei primi generi di pesci fossili mai illustrati (nel 1775 da Knorr), e venne istituito da Louis Agassiz nella sua opera \"Recherches sur les poissons fossiles\" per designare un pesce fossile del Titoniano proveniente dai calcari litografici di Solnhofen, in Baviera (Germania), che era stato descritto in precedenza da de Blainville nel 1818 come Esox acutirostris. In seguito sono state attribuite a questo genere numerose altre specie provenienti dai giacimenti di Solnhofen e di Eichstaett (\"A. longissimus, A. pygmaeus, A. speciosus, A. mandibularis, A. ornatissimus\"), ma probabilmente sono tutte riconducibili alla specie tipo, Aspidorhynchus acutirostris, o sono state in una certa misura confuse con il genere \"Belonostomus\", affine ad \"Aspidorhynchus\" e anch'esso presente nei giacimenti bavaresi. \"A. acutirostris\" \u00e8 nto anche per fossili provenienti da Cerin, in Francia.\nLe forme pi\u00f9 antiche di \"Aspidorhynchus\" sono state ritrovate in Inghilterra: \"A. crassus\" del Bathoniano e \"A. euodus\" del Calloviano. Sempre dall'Inghilterra proviene una delle ultime specie note, \"A. fisheri\" del Berriasiano, che testimonia la sopravvivenza di questo genere anche nel Cretaceo inferiore. Dal Kimmeridgiano di Ain (Francia) proviene invece \"A. sphekodes\". Il genere \"Aspidorhynchus\" sembrerebbe aver avuto ampia diffusione, dal momento che una specie attribuita a questo genere (\"A. antarcticus\") \u00e8 stata ritrovata nell'isola di James Ross in Antartide. Altri fossili interessanti provengono dall'inizio del Giurassico superiore di Cuba (\"A. arawaki\"). Nel 2009 \u00e8 stata descritta un'altra specie proveniente dal Tithoniano della Germania, \"A. sanzenbacheri\", proveniente dal giacimento di Ettling."}
{"id": "1583838", "revid": "114669675", "url": "https://it.wikipedia.org/wiki?curid=1583838", "title": "Sonata in si minore (Liszt)", "text": "La Sonata in si minore (S.178) \u00e8 un'opera pianistica del compositore ungherese Franz Liszt. \nFu scritta a Weimar tra il 1852 e il 1853, pubblicata nel 1854 da Breitkopf &amp; Hartel a Lipsia, con dedica a Schumann (il quale aveva a sua volta dedicato a Liszt la \"Fantasia\" op. 17) ed eseguita per la prima volta a Berlino nel gennaio 1857 da Hans von B\u00fclow.\nStoria.\nL'annoso problema dell'esaurirsi della vitalit\u00e0 delle forme ampie, quali la sonata e la sinfonia, fu molto pressante nella mente di Liszt, specie dopo che questi lasci\u00f2 la carriera di virtuoso del pianoforte per ritirarsi alla corte di Weimar, dove si dedic\u00f2 alla composizione e si adoper\u00f2 per far conoscere le nuove correnti d'avanguardia della musica. La soluzione che si offr\u00ec alla sua mente fu la medesima sia per le composizioni orchestrali che per il pianoforte: la forma ciclica, che consentiva di porsi sulla scia della forma sonata, adottandone e, al tempo stesso, modificandone i principi costitutivi. Un solo movimento di ampie proporzioni riassumeva in s\u00e9 la tradizionale tripartizione della forma sonata (esposizione, sviluppo e ripresa), assieme alla suddivisione in pi\u00f9 movimenti, trovando una nuova unit\u00e0 ed omogeneit\u00e0 attraverso il principio dell'elaborazione tematica (questo un debito nei confronti di Beethoven).\nCreatore del poema sinfonico, cio\u00e8 di qualcosa che si pone decisamente contro la costruzione \"illuministica\" della forma sonata (e contro la stessa sinfonia, che della forma sonata \u00e8 talvolta dilatazione), Liszt si cimenta con la composizione di una sonata tenendo conto solo in minima parte dei presupposti formali che questo tipo di creazione artistica comporta. Egli infatti affronta la composizione pianistica seguendo del tutto modalit\u00e0 timbriche peculiari della scrittura sinfonica (e ci\u00f2 non \u00e8 vero solo per la \"Sonata\"): il pianoforte non \u00e8 pi\u00f9 semplicemente uno strumento, ma in mano al virtuoso diviene la condensazione di un'orchestra.\nLiszt condivideva con Schumann la consapevolezza che scrivere una sonata a met\u00e0 del XIX secolo aveva un sapore inattuale e di confronto con la storia della musica. Questa propensione ad attribuire uno sviluppo polivalente ad un unico nucleo tematico poteva ravvisarsi gi\u00e0 nella \"Fantasia quasi Sonata\". Un altro precedente in questo senso pu\u00f2 essere indicato nella \"Fantasia in do maggiore\" di Franz Schubert, che Liszt trascrisse per pianoforte e orchestra nel 1851.\nD'altronde, Liszt quando affronta la composizione della \"Sonata\" ha gi\u00e0 al proprio attivo i primi Studi di esecuzione trascendentale, le prime raccolte di \"Ann\u00e9es de P\u00e9lerinage\", e ancora Mazeppa e alcune Parafrasi da opere: tutte musiche che hanno al loro interno un programma, e non si pu\u00f2 non riconoscere che anche la \"Sonata in si minore\" sia influenzata da tale prassi. Dunque quest'opera \u00e8 un vero e proprio \"pezzo unico\", pi\u00f9 affine al poema sinfonico che alla musica pianistica di Beethoven, il quale rifugge sdegnosamente (essendo il romanticismo ai suoi primi vagiti) gli eroici furori lisztiani.\nQuesto \u00e8, forse, il \"milieu\" creativo nel quale va inquadrato l'ascolto della \"Sonata in si minore\". Soppiantata la forma consueta di sonata, Liszt inserisce una struttura ciclica - ritroviamo un processo affine in Wagner, al quale la \"Sonata\" piacque molto, e in Franck - che vede ritornare spunti e temi per tutta l'opera, che combina al suo interno gli elementi musicali del recitativo, della fantasia e della variazione.\nAnalisi della composizione.\nNelle prime diciassette battute della \"Sonata\" di Liszt \u00e8 gi\u00e0 esposto il materiale melodico su cui si fonda l'intera composizione. Questa creazione risulta innovativa anche per l'intelaiatura dei quattro temi principali, che si frantumano in una successione agogica che annovera quattordici stacchi di tempo diversi. Infine, le innumerevoli indicazioni dinamiche indugiano sui cromatismi ed evitano le cadenze.\nL'opera si apre con un \"Lento assai\" di sette battute - un primo motivo (A) - costruito sulla scala ungherese discendente. Il ruolo di questa scala iniziale \"non \u00e8 riconducibile a modelli formali della tradizione\"; esso \"ritorna in forme sempre diverse nel corso della \"Sonata\", nelle svolte formali decisive, e riappare alla fine, in una conclusione sospesa e priva di catarsi risolutrice [...] alle soglie del silenzio\". Subito dopo vi \u00e8 lo scatto dell\"'Allegro energico\", tema volitivo, caratterizzato da intervalli di settima discendenti e incentrato su due motivi complementari, il primo (B) con profilo teso e vibrante, il secondo (C) dal registro minaccioso e grave: soprattutto da questo passaggio si comprende come molti commentatori della \"Sonata\" l'abbiano collegata al mito di Faust e ad una nascita luciferina. Il secondo motivo (C), in netto antagonismo con il precedente, ingaggia con esso una violenta battaglia, che culmina in un folgorante passo d'ottave, seguito di nuovo dalla scala ungherese (A), questa volta armonizzata. La scala funge da transizione ad un \"Grandioso\", con nuovo elemento tematico, un tema (D) in re maggiore, la cui collocazione corrisponde a quello che, secondo tradizione, \u00e8 un secondo tema di sonata; il tema \u00e8 solenne e lirico. C'\u00e8 poi la ricomparsa del tema volitivo, nel pi\u00f9 ampio contesto di una rielaborazione di B e C; B \u00e8 qui, per\u00f2 dolce con grazia, mentre C cambia registro, trasformandosi in un notturno.\nIl notturno si sviluppa a lungo e termina in una cadenza \"Piano\" densa di trilli. Riprende la battaglia dei due temi principali (volitivo e sarcastico), a tratti attraversati dalla scala ungherese con aumentazioni, per moto contrario. Recitativi e tema del \"Grandioso\" si alternano, poi ritorna brevemente l'episodio sarcastico, sorvolato dal volitivo: entrambi fluiscono in \"Andante sostenuto\", mentre quest'ultimo introduce il \"Quasi adagio\". Segue la melodia derivata dal tema sarcastico, intervallata dal \"Grandioso\" e in brevi momenti dal volitivo. Vi \u00e8 un grande sviluppo tematico, una pagina di grande libert\u00e0 espressiva rispetto alla forma sonata: il tutto si conclude con la scala discendente.\nAttacca poi l\"'Allegro energico\", fugato a tre voci e due soggetti, che altro non sono che i due temi principali, trattati secondo le regole del pi\u00f9 ardito contrappunto, con artifici quali il moto contrario retrogrado. Il fugato conduce ad una specie di ripresa. Qui ancora battaglia, i temi si affrontano e si alternano; si ripresenta il notturno che porta ad un \"Quasi presto\", che a sua volta sfocia in un vero e proprio \"Presto\", dove una scala ungherese prelude ad un \"Prestissimo\", volitivo, seguito dal \"Grandioso\", stavolta in si maggiore.\nLa composizione termina con un nuovo \"Lento assai\", che riprende l'apertura con scala ungherese discendente, ma in pianissimo: quasi un arrendersi del pensiero musicale di fronte al silenzio. Un finale problematico, moderno, inquietante: del resto tutta la \"Sonata\" ha un tono drammatico, a tratti macabro, con rari momenti lirici. La musica si estingue in maniera cupa, spettrale, con lo stesso spunto tematico con cui era iniziata. In un primo momento Liszt aveva ideato un altro finale, in \"Fortissimo\", sfavillante e cristallino, di tono trionfalistico; poi opt\u00f2 per la soluzione in \"Pianissimo\" che si ricollega all'inizio del brano.\nSimbologia.\nAssimilabile per la concezione ai poemi sinfonici scritti da Liszt negli stessi anni, in questa sonata \u00e8 stato spesso cercato un programma letterario e molti vi hanno riconosciuto un riferimento ai personaggi faustiani di Goethe. La \"Sonata\" sarebbe ispirata da un tema caro al compositore: quello del dualismo, dello sdoppiamento della personalit\u00e0 in Faust-Mefisto che ritorna in altre sue composizioni (la \"Faust Symphonie\" del 1857 e i \"Mephisto Valzer\").\nUtilizzo come modello formale.\nIl compositore e violinista catalano Joan Man\u00e9n (1883-1971) ha basato sulla metamorfosi tematica secondo il modello formale della \"Sonata in Si minore\" sia la Sonata-Fantasia op. A=22 (1928) per chitarra sola dedicata ad Andr\u00e9s Segovia che la successiva versione denominata \"Divertimento\" op. A=32 (1938) per orchestra dedicata a Olallo Morales Wilskman.\nCuriosit\u00e0.\nDopo che la \"Sonata\" venne data alle stampe nel 1854 Liszt ne invi\u00f2 a Schumann (il dedicatario) una copia. Poich\u00e9 a quella data quest'ultimo era gi\u00e0 ricoverato in una clinica per malattie nervose, il plico venne aperto dalla moglie Clara, la quale lesse il pezzo al pianoforte assieme a Brahms, che soggiornava in casa sua.\nClara scrisse nel suo diario:\nFu per\u00f2 cos\u00ec grande il ribrezzo che Clara prov\u00f2 per la composizione che venne meno ai suoi propositi e non ringrazi\u00f2 Liszt per la dedica al marito.\nBibliografia.\nMariateresa Storino, \"Franz Liszt. La Sonata in si minore\", Bologna, Albisani Editore, 2009"}
{"id": "1583845", "revid": "38120", "url": "https://it.wikipedia.org/wiki?curid=1583845", "title": "Kimishika iranai", "text": ""}
{"id": "1583846", "revid": "628767", "url": "https://it.wikipedia.org/wiki?curid=1583846", "title": "Yungay (Per\u00f9)", "text": "Yungay \u00e8 una citt\u00e0 del Per\u00f9. \u00c8 il capoluogo dell'omonima provincia nella regione di Ancash.\nA soli 15\u00a0km ad est della citt\u00e0 di Yungay, nella Cordillera Blanca delle Ande emergono le vette nevate dell'Huascar\u00e1n, Huandoy, Chopicalqui, Pishqo, Shapraraju, Pir\u00e1mide de Garcilaso, Yanapaccha, Contrahierbas e i laghi di Llanganuco, Morococha, laguna 69 e ad ovest sopra la cordillera negra i laghi di Tecllo e Qanchiscocha. Il Huascar\u00e1n \u00e8 alto 6.768 m s.l.m (22.205 piedi) la montagna pi\u00f9 alta del Per\u00f9 e 1000 metri pi\u00f9 alta del Kilimanjaro\nIl 31 maggio 1970 a seguito di un terremoto di 7,5 gradi sulla scala Richter con epicentro nell'oceano Pacifico, dal monte Huascaran si stacco una valanga di ghiaccio e roccia che si abbatt\u00e9 sulla Plaza des Armas facendo circa 25.000 vittime in gran parte ancora sepolte sotto i residui."}
{"id": "1583854", "revid": "287204", "url": "https://it.wikipedia.org/wiki?curid=1583854", "title": "Lyulka AL-21", "text": "Il Lyulka AL-21 \u00e8 un motore turbogetto a flusso assiale progettato dall'ufficio tecnico di Archip Michajlovi\u010d Ljul'ka, in Unione Sovietica.\nIl Lyulka AL-21F (il suffisso F, abbreviazione di \u0444\u043e\u0440\u0441\u0430\u0436, \"forsa\u017e\", indica che la versione \u00e8 dotata di postcombustore) entr\u00f2 in servizio nei primi anni sessanta, montato sui Sukhoi Su-17M \"Fitter\", Sukhoi Su-24 \"Fencer\", i primi modelli del Mikoyan-Gurevich MiG-23 \"Flogger\" ed infine sui primi prototipi del Sukhoi Su-27 \"Flanker\" (Sukhoi T-10). La versione sprovvista di postcombustore venne adottata dal caccia a decollo verticale Yakovlev Yak-38 \"Forger\"."}
{"id": "1583861", "revid": "123471076", "url": "https://it.wikipedia.org/wiki?curid=1583861", "title": "Holy Wars... The Punishment Due", "text": "Holy Wars... The Punishment Due \u00e8 l'opening track nonch\u00e9 singolo di \"Rust in Peace\", album del 1990 dei Megadeth e rappresenta anche uno dei maggiori successi del gruppo.\nLa canzone.\nTraccia d'apertura dell'album, \"Holy Wars... The Punishment Due\" ha una struttura inusuale: i primi 2:26 costituiscono la prima sezione della canzone, \"Holy Wars\", nettamente thrash metal, poi si passa tramite un bridge acustico di Marty Friedman ad una sezione pi\u00f9 heavy e lenta, \"The Punishment Due\". Tuttavia, spesso l'intera canzone viene chiamata solo \"Holy Wars\".\n\"Holy Wars\" tratta del conflitto israelo-palestinese. In un'intervista col giornale britannico Guitarist, Mustaine dichiar\u00f2 di essere ispirato a scrivere la canzone in Irlanda, dove scopr\u00ec alcune magliette non ufficiali dei Megadeth, i cui ricavi aiutavano \"The Cause\", che sosteneva il conflitto dell'Irlanda del Nord. \"The Punishment Due\" \u00e8 un cenno al popolare fumetto della Marvel, \"The Punisher\".\n\u00c8 inclusa inoltre nella tracklist del videogame \"\" ed \u00e8 uno dei brani pi\u00f9 impegnativi di tutta la serie.\nTracce.\n7\" edition\n12\" edition\n12\" edition\nCD edition"}
{"id": "1583863", "revid": "101175", "url": "https://it.wikipedia.org/wiki?curid=1583863", "title": "Coreggia", "text": ""}
{"id": "1583866", "revid": "16784", "url": "https://it.wikipedia.org/wiki?curid=1583866", "title": "Citt\u00e0 di Moreland", "text": "La citt\u00e0 di Moreland \u00e8 una Local Government Area che si trova nell'area metropolitana di Melbourne, nello Stato di Victoria. Essa si estende su una superficie di 51 chilometri quadrati e ha una popolazione di 147.241 abitanti. La sede del consiglio si trova a Coburg.\n\u00c8 formata dai sobborghi compresi tra 4 e 10\u00a0km a nord del centro di Melbourne. Il comune di Moreland \u00e8 stato creato il 15 dicembre 1994 nell'ambito della riorganizzazione generale dei confini degli enti territoriali dell'area di Melbourne, voluta dal governatore di Victoria, Jeff Kennet. Il nuovo comune contiene le precedenti citt\u00e0 di Brunswick e Coburg, nonch\u00e9 la parte meridionale della citt\u00e0 di Broadmeadows.\nAmministrazione.\nGemellaggi.\nMoreland \u00e8 gemellata con due citt\u00e0:"}
{"id": "1583869", "revid": "767487", "url": "https://it.wikipedia.org/wiki?curid=1583869", "title": "Cento uomini e una ragazza", "text": "\"Cento uomini e una ragazza (One Hundred Men and a Girl)\" \u00e8 un film del 1937 diretto da Henry Koster."}
{"id": "1583877", "revid": "56620", "url": "https://it.wikipedia.org/wiki?curid=1583877", "title": "L'occhio del drago (romanzo)", "text": "L'occhio del drago (\"The Dragon's Eye\") \u00e8 un romanzo avventuroso-fantasy per ragazzi del 2006 scritto da Dugald Steer e illustrato da Douglas Carrel.\nTrama.\nIl romanzo narra la storia di Daniel e Beatrice, due fratelli apprendisti dragologi. La loro storia inizia quando ricevono una lettera dai loro genitori che si trovano in India, nella quale gli spiegano che non possono tornare a casa e gli scrivono di andare da un loro amico, il Dottor Ernest Drake, un esperto dragologo. I due bambini partono per incontrare il famoso dottore e, in mezzo a tanti scaffali, conoscono un bambino di nome Emery che poi diventer\u00e0 loro amico. Dopo aver trascorso la notte in una locanda vicina, partono tutti insieme per dirigersi alla Rocca del Dottor Drake. Arrivati alla Rocca il dottore spiega cosa dovranno fare e durante il loro soggiorno scopriranno l'esistenza di un drago di nome Fiamma. Mentre passeggiano per la foresta che circonda la rocca, vedono un altro drago di nome Guizza e si incuriosiscono. Il Dottor Drake allora li invita a partecipare a delle lezioni di dragologia che sarebbero iniziate una settimana dopo e fornisce loro il materiale di cui avranno bisogno. All'inizio delle lezioni, Daniel e Beatrice fanno la conoscenza di nuovi amici. Durante le lezioni il Dottor Drake fa fare un giuramento ai bambini che poi entreranno a far parte della \"Segreta e Antica Societ\u00e0 dei Dragologi\", la S.A.S.D.\nNel corso di queste lezioni conosceranno meglio Fiamma e scopriranno l'esistenza di dodici tesori della Societ\u00e0, tra cui il pi\u00f9 importante \u00e8 una gemma chiamata \"\u00abl'Occhio del Drago\u00bb\". Ogni tesoro ha un potere magico e quello di questa gemma \u00e8 quello di scegliere ogni nuovo \"Maestro dragologo\". Ignatius Crook \u00e8 un uomo malvagio che vuole impossessarsi della gemma il cui potere, unito a quello di altri tesori, permette di poter comandare il drago pi\u00f9 potente che esiste. A questo punto gli amici partono con una nave per un viaggio avventuroso alla scoperta di alcuni dei tesori della Societ\u00e0. Approdati su una spiaggia incontrano un drago che affida loro uno scrigno che contiene la polvere di drago, ma che sfortunatamente Ignatius riesce a rubare. Drake, Daniel e Beatrice partono all'inseguimento di Ignatius e riescono a riprendersi lo scrigno grazie all'Occhio del Drago che gli viene consegnato da un vecchio drago, incontrato in una grotta. Recuperati i tesori il Dottor Drake i bambini fanno ritorno alla Rocca, dove il dottore scopre di essere il nuovo Maestro dragologo. A questo punto, Daniel e Beatrice non tornano in collegio ma restano a vivere con il dottore per continuare gli studi in dragologia."}
{"id": "1583879", "revid": "123585461", "url": "https://it.wikipedia.org/wiki?curid=1583879", "title": "Roberto Sambonet", "text": "Biografia.\nRoberto Sambonet ha frequentato la Facolt\u00e0 di Architettura di Milano, dedicandosi poi alla pittura. Dal 1948 al 1953 \u00e8 in Brasile, a San Paolo, dove insegna al Masp (Museu de Arte de Sao Paulo), diretto da Pietro Maria Bardi, progetta esposizioni e disegna tessuti.\nNel 1953 rientra in Italia, apre uno studio a Milano e decide di dedicarsi soprattutto al design e alla pittura.\nNel 1953 collabora con l'architetto finlandese Alvar Aalto, la cui amicizia sar\u00e0 un forte stimolo per il suo lavoro, e inizia a progettare oggetti in acciaio per Sambonet. Il pi\u00f9 noto tra gli oggetti progettati sar\u00e0 la Pesciera che, nel 1970, gli permetter\u00e0 di vincere uno dei suoi quattro Compassi d'oro. \nNel 1957 partecipa alla XI Triennale di Milano.\nDal 1957 al 1960 \u00e8 art director della rivista \"Zodiac\". Negli anni Sessanta \u00e8 consulente per la Rinascente e, in questa veste, si occuper\u00e0 di vetrine e di comunicazione, ma sceglier\u00e0 anche il repertorio merceologico del magazzino, con frequenti viaggi in Oriente e Sudamerica.\nCome designer collabora con alcune aziende quali Baccarat (cristalli), Archimede Seguso (vetreria di Murano), Tiffany (gioielli) e Richard Ginori (porcellane).\nNel 1974, insieme con Bruno Munari, Bob Noorda e Pino Tovaglia, progetta il marchio della Regione Lombardia .\nNon abbandoner\u00e0 mai l'attivit\u00e0 di pittore ed \u00e8 famoso per la serie dei \"Ritratti\" di amici e personalit\u00e0 della cultura.\nRoberto Sambonet \u00e8 stato membro dell'ADI e presidente della sezione italiana dell'AGI Alliance Graphique Internationale."}
{"id": "1583885", "revid": "339392", "url": "https://it.wikipedia.org/wiki?curid=1583885", "title": "Lyulka AL-21F", "text": ""}
{"id": "1583892", "revid": "1573940", "url": "https://it.wikipedia.org/wiki?curid=1583892", "title": "Goggia", "text": "Goggia \u00e8 un genere di piccoli sauri della famiglia dei Gekkonidi, diffusi principalmente in Sudafrica e Namibia.\nBiologia.\nSi nutrono di insetti.\nTassonomia.\nIl genere \"Goggia\" accoglie alcune specie precedentemente classificate nel genere \"Phyllodactylus\".\nComprende 8 specie:"}
{"id": "1583893", "revid": "125986638", "url": "https://it.wikipedia.org/wiki?curid=1583893", "title": "Roberto Accornero", "text": "Biografia.\nAccornero comincia molto presto a far teatro. Non finisce l'universit\u00e0, ma accetta un lavoro dal suo professore, Gian Renzo Morteo. Dal 1981 inizia un'intensa attivit\u00e0 nella prosa radiofonica che lo conduce a un duraturo sodalizio con Alberto Gozzi e con l'Istituto Barlumen. In quegli stessi anni \u00e8 molto a suo agio nel ruolo di Pieretto nel film pavesiano \"Il diavolo sulle colline\", di Vittorio Cottafavi (Festival di Cannes, 1985). Va avanti e lavora con Fellini (\"Ginger e Fred\"), Soldini (\"L'aria serena dell'Ovest\"), Giannarelli, Calopresti, Ferrario, Argento, Verdone, Faenza, Saura, Martone.\nIn teatro \u00e8 per due stagioni con Carlo Cecchi, poi con Ronconi, Missiroli e molti altri. In televisione \u00e8 stato spesso in sceneggiati nazional-popolari, in ruoli di guardia ma anche di ladro, diretto da Gregoretti, Perelli, Di Carlo, Questi, Capitani, Giordana, Zaccaro, Dayan, Cavani, Frazzi e molti altri. Nel 2010 \u00e8 premiato in tre festival come miglior attore per il corto di Cribari \"Diario di un disagiato\". Tra i ruoli che ha interpretato vi sono quelli di Monsignor Angelo Dell'Acqua nella miniserie \"Papa Giovanni\", quello del capitano Aloisi nella serie \"Il maresciallo Rocca\" e quello dell'inflessibile e cinico responsabile delle risorse umane Guido Geller nella sitcom \"Camera Caf\u00e9\"."}
{"id": "1583894", "revid": "92723", "url": "https://it.wikipedia.org/wiki?curid=1583894", "title": "Sagadi", "text": "La tenuta nobiliare di Sagadi, nel parco nazionale Lahemaa in Estonia, \u00e8 un palazzo in stile rococ\u00f2 costruito nel 1749 per la famiglia Fock a cui appartenne fino al 1919. Il parco disegnato nello stesso periodo, ha conservato l'impianto barocco. In uno degli annessi \u00e8 stato sistemato un museo forestale, sull'industria del legno in Estonia.\nOrigini.\nIl primo riscontro storico riguardante la tenuta di Sagadi risale al 1469. Nel 1687 la propriet\u00e0 pass\u00f2 a Gideon von Fock, un ufficiale svedese. Al tempo, la tenuta era in legno quando Johann Ernst von Fock, il nipote di Gideon von Fock, inizi\u00f2 la costruzione del nuovo maniero in pietra nel 1749. Il castello era costruito con eleganza barocca ed \u00e8 uno dei pochi esempi di decorazione rococ\u00f2 dell'epoca in Estonia. Il palazzo fu completato nel 1753.\nDopo la morte di Johann Ernst von Fock, la propriet\u00e0 pass\u00f2 a Gideon Ernst von Fock. La residenza cominci\u00f2 a divenire troppo piccola per la larga famiglia e per il crescente numero di servitori, Gideon Ernst von Fock intraprese una ricostruzione su ampia scala del complesso nel 1793. Nel 1794 fu completato l'ingresso neoclassico della residenza con il suo tetto in stile barocco."}
{"id": "1583896", "revid": "287204", "url": "https://it.wikipedia.org/wiki?curid=1583896", "title": "Camera cafe", "text": ""}
{"id": "1583897", "revid": "1372005", "url": "https://it.wikipedia.org/wiki?curid=1583897", "title": "Robert Fitzwalter", "text": "L'inizio della carriera.\nRobert Fitzwalter era il figlio Walter Fitzrobert, il cui padre, che era stato al servizio di Enrico I d'Inghilterra, ricevette in dono da questi la signoria di Dunmow e il maniero di Baynard. La famiglia Fitzwalter, pi\u00f9 che dalla nobilt\u00e0 normanna, veniva da una piccola nobilt\u00e0 locale che si faceva strada con i servizi resi alla corona ed era un tipo di societ\u00e0 che si andava espandendo rapidamente nel mondo feudale.\nLa nascita di Robert non \u00e8 registrata, si parla di un Robert Fitzwalter presente al corteo di Enrico il Giovane durante un torneo a Lagny-sur-Marne nel 1180. Si sa che si spos\u00f2 prima del 1198 e che dalla prima moglie ebbe due figli maschi, una terza figlia nacque dal suo secondo matrimonio.\nNel 1198 mor\u00ec suo padre ed entr\u00f2 in possesso delle propriet\u00e0 paterne e delle rendite della moglie che erano piuttosto cospicue, e anche di una parte di quelle materne, divenendo in breve piuttosto ricco, specie nel nord dove si concentravano le sue propriet\u00e0.\nNel 1202 chiese al re di poter ottenere la custodia del Castello di Hertford, sostenendo di avere diritti risalenti ai propri antenati, re Giovanni d'Inghilterra gliela concesse, ed in quell'occasione lo liber\u00f2 dai debiti che aveva contratto con alcuni usurai ebrei.\nL'anno successivo accompagn\u00f2 il re nella campagna francese, venne nominato governatore del castello di Le Vaudreuil, la costruzione era ben fortificata ed equipaggiata, tuttavia quando re Filippo II di Francia attacc\u00f2 Robert si arrese immediatamente e fin\u00ec per essere imprigionato. Portato a Compi\u00e8gne il re di Francia pretese un forte riscatto ed il re per liberarlo pag\u00f2 5.000 marchi, Giovanni d'Inghilterra sostenne che Fitzwalter si era arreso su suo ordine, come che sia nell'autunno del 1203 Robert dovette vendere delle terre per rifondere il re della somma spesa.\nLe pesanti tassazioni cui erano sottoposti i baroni li fecero insorgere contro il re cos\u00ec Robert si alle\u00f2 con Llywelyn il Grande ed Eustachio de Vesci in una cospirazione. La ragione ufficiale delle loro lagnanze era che Giovanni d'Inghilterra mostrava interessi lascivi sulle loro figliole, Robert in particolare lo accus\u00f2 di aver tentato di sedurre una delle sue figlie, tuttavia la motivazione finanziaria appare primaria e ben pi\u00f9 concreta.\nIn quel periodo Giovanni d'Inghilterra doveva vedersela anche con papa Innocenzo III, in seguito a uno scontro circa l'elezione dell'arcivescovo di Canterbury il re era stato scomunicato qualche anno prima. Nel 1213, il pontefice pareva essersi accordato con il re di Francia cos\u00ec da favorire un'invasione in Inghilterra da parte dei francesi ed era arrivato anche ad assolvere i baroni per la loro rivolta contro il re.\nIn quell'anno Giovanni d'Inghilterra decise di intraprendere una spedizione contro suo genero Llywelyn il Grande che dal Galles sembrava nutrire mire espansionistiche, mentre era in viaggio venne avvertito da alcune spie che i baroni in rivolta volevano catturarlo. Immediatamente il sovrano conged\u00f2 l'esercito regolare e, accompagnato da mercenari stranieri, ritorn\u00f2 a Londra, da qui chiese ai baroni di inviare un parente presso la corte come ostaggio, molti obbedirono, ma non Eustachio De Vesci e Fitzwalter, il primo scapp\u00f2 in Scozia, il secondo in Francia. Giovanni d'Inghilterra nel tentativo di indebolirlo saccheggi\u00f2 le sue propriet\u00e0 distruggendo due castelli e condannando Robert all'esilio perpetuo. \u00c8 qui che troviamo la minaccia pontificia di un'invasione insieme ai francesi, al re non rest\u00f2 che sottomettersi e Fitzwalter torn\u00f2 in patria, in segno di pace il re gli riconsegn\u00f2 tutte le propriet\u00e0 che gli aveva confiscato.\nQuesto non bast\u00f2 per placare Robert che continu\u00f2 ad osteggiare la politica regia, il 4 novembre 1214, lui insieme ad altri baroni ed esponenti del clero si incontrarono segretamente e giurarono che gli avrebbero mosso guerra se egli non avesse accettato entro Natale il documento che gli avevano sottoposto che diventer\u00e0 poi noto come Magna Charta. Il papa che prima li aveva appoggiati ora osteggiava i baroni (uno degli articoli della Magna Charta sosteneva che un gruppo di 25 baroni avrebbe potuto privare il re del potere anche con la forza ed il papa, che era un sovrano, forse cap\u00ec che questo poteva costituire un pericoloso precedente), il re non acconsent\u00ec e chiese una tregua fino alla Pasqua del 1215.\nIn aprile i baroni erano di nuovo sul piede di guerra, Giovanni d'Inghilterra continuava a temporeggiare rifiutando di apporre la firma, fedeli al loro patto i baroni si prepararono alla guerra. Fitzwalter fu eletto capo della rivolta, il loro successo non sembrava vicino, poi grazie all'influenza che Robert aveva nell'ambiente londinese la citt\u00e0 di Londra si schier\u00f2 con i rivoltosi garantendogli la vittoria. L'esercito dei baroni oltrepass\u00f2 le mura il 17 maggio e subito iniziarono a ricostruire le difese murarie.\nIl 15 giugno Giovanni d'Inghilterra si arrese e firm\u00f2 la Magna Charta, la pace per un po' sembr\u00f2 regnare, ma i baroni non lasciavano lo stato di guerra ne tantomeno si sentivano al sicuro, tanto che, per l'incontro chiesto dal re e fissato per Ferragosto, decisero di andare a vicino a Londra cos\u00ec da potersi rifugiare in citt\u00e0 in caso di necessit\u00e0. La pace apparente si ruppe in settembre, Papa Innocenzo III disconobbe la carta esortando i cattolici a non supportare un documento palesemente pericoloso, il parere pontificio ebbe il potere di allontanare i pi\u00f9 moderati fra i baroni. Questo non ferm\u00f2 Fitzwalter e gli altri irriducibili che cominciarono ad occupare diverse zone del paese, Robert si trov\u00f2 a proteggere dai realisti il castello di Rochester, nel Kent, la sua resistenza dur\u00f2 un mese, ma alla fine le truppe reali ebbero la meglio ed egli fu costretto a ritirarsi verso Londra nel mese di ottobre. I negoziati chiesti da Fitwalter fallirono, il 16 dicembre il Papa scomnuic\u00f2 tutti i ribelli, vista la criticit\u00e0 della loro situazione politica e bellica i baroni chiesero aiuto alla Francia. A questo proposito Fitzwalter si rec\u00f2 da Filippo II di Francia ed offr\u00ec il trono inglese a suo figlio, il futuro Luigi VIII di Francia.\nQuesti accett\u00f2 di tentare la conquista della corona e sbarc\u00f2 in Inghilterra nel mese di maggio; durante l'assenza di Fitzwalter le truppe regie avevano recuperato parecchio terreno, egli cerc\u00f2 dunque di convincere la popolazione di Essex e Sussex, le sue contee, ad appoggiare il nuovo re francese. Il 18 ottobre del 1216 Giovanni d'Inghilterra mor\u00ec lasciando il trono al figlio Enrico III d'Inghilterra che piano piano seppe recuperare il consenso del popolo che abbandonarono la causa di Luigi. Tuttavia il principe francese venne incoronato re d'Inghilterra il 28 ottobre, il paese quindi si trovava con due sovrani, uno dei quali ancora bambino. Le due fazioni si scontrarono in piccole scaramucce per tutto l'inverno e la primavera successiva, finch\u00e9 il 20 maggio ebbe luogo la seconda battaglia di Lincoln. Le forze ribelli subirono una pesante sconfitta, Fitzwalter stesso venne catturato, finalmente l'11 settembre 1217 venne siglata la pace. Nonostante la rivolta da lui capeggiata Fitzwalter venne rilasciato il 24 gennaio del 1218, e bench\u00e9 avesse personalmente fallito, la non abolizione della Magna Charta fu di sicuro un successo suo e di tutti i baroni che avevano lottato.\nL'anno successivo part\u00ec per la Terra Santa sull'onda della Quinta Crociata, rest\u00f2 in Egitto fino al 1221 quando una malattia lo costrinse a rientrare, gli ultimi anni li trascorse in patria ed in pace tanto che si riconcili\u00f2 con l'ormai cresciuto Enrico III d'Inghilterra.\nMor\u00ec il 9 dicembre 1235.\nNella cultura di massa.\nSi narra che Robert Fitzwalter sia il padre di Lady Marian, consorte del leggendario Robin Hood."}
{"id": "1583899", "revid": "767487", "url": "https://it.wikipedia.org/wiki?curid=1583899", "title": "Jean-Marie De Zerbi", "text": "Carriera.\nEsord\u00ec come professionista nel 1977, a diciotto anni non ancora compiuti, tra le file del Bastia, con il quale raggiunse il quinto posto alla fine del campionato e soprattutto la finale di Coppa UEFA, durante la quale sar\u00e0 schierato in campo diverse volte. De Zerbi giocher\u00e0 tra le file della squadra c\u00f2rsa fino al 1983 quando sar\u00e0 ceduto al Tours, squadra con la quale terminer\u00e0 la carriera a livello professionistico l'anno successivo.\nNel 1992, dopo un periodo trascorso lontano dalle scene calcistiche (lavor\u00f2 in una compagnia assicurativa), ritorner\u00e0 nel mondo del calcio nelle vesti di allenatore in seconda del Bastia, coadiuvando l'allora allenatore Fr\u00e9d\u00e9ric Antonetti. Nel 2001, dopo quasi dieci anni di permanenza nel club della citt\u00e0 natia, si trasfer\u00ec al Saint-Etienne sempre nelle vesti di allenatore in seconda, quindi dal 2005 al 2009 lavora come sostituto di Fr\u00e9d\u00e9ric Antonetti nel Nizza.\nDal 2009 al 2013 \u00e8 viceallenatore al Rennes ed dal 2015, fino al 2017 \u00e8 stato assistente allenatore al Lilla.\nCon il passaggio di Antonetti al Metz nel maggio 2018, De Zerbi lo affianca anche in questa nuova esperienza."}
{"id": "1583903", "revid": "88740", "url": "https://it.wikipedia.org/wiki?curid=1583903", "title": "Wilkins", "text": ""}
{"id": "1583904", "revid": "767487", "url": "https://it.wikipedia.org/wiki?curid=1583904", "title": "Dieter Eilts", "text": "Carriera.\nIn tutta la sua carriera gioc\u00f2 con il , conquistando due Bundesliga, tre Coppe di Germania e una Coppa delle Coppe.\nCon la collezion\u00f2 in tutto 31 presenze a partecip\u00f2 al vittorioso , giocando anche la finale, \nTerminata la carriera di calciatore allen\u00f2 dal 2003 al 2004 la selezione tedesca Under-19 e successivamente quella Under-21. Dal novembre 2008 allenava l'."}
{"id": "1583905", "revid": "1573940", "url": "https://it.wikipedia.org/wiki?curid=1583905", "title": "Contea di Catoosa (Georgia)", "text": ""}
{"id": "1583906", "revid": "599013", "url": "https://it.wikipedia.org/wiki?curid=1583906", "title": "Julius Aghahowa", "text": "Carriera.\nClub.\nHa iniziato la carriera nei Police Machines, squadra locale della polizia nigeriana, per trasferirsi successivamente ai Bendel Insurance. Ha poi firmato un contratto con l'Herning Fremad, squadra che poi si \u00e8 fusa con l'Ikast per dare vita al Midtjylland. Le buone prestazioni del calciatore ai campionati africani Under-19 del 1999, per\u00f2, hanno attirato le attenzioni di club maggiormente importanti. Infatti, ha firmato un contratto con l'Esp\u00e9rance, squadra tunisina, che ha rilevato il precedente accordo tra il nigeriano e il club danese.\nA met\u00e0 della stagione 2000-2001 si \u00e8 trasferito allo \u0160achtar, che di l\u00ec a poco avrebbe vinto il campionato ucraino. Uno dei momenti pi\u00f9 importanti in questa squadra, \u00e8 stato quando ha deciso la sfida del 2006 contro la Dynamo Ky\u00efv, con un colpo di testa nei minuti di recupero dell'incontro e che gli ha permesso anche di essere nominato migliore in campo. Dopo oltre sei anni nel club ucraino, Aghahowa si \u00e8 trasferito al Wigan Athletic. I termini dell'accordo sono rimasti privati e il permesso di lavoro gli \u00e8 stato concesso il 30 gennaio 2007.\nHa esordito con il nuovo club il 3 febbraio, nella vittoria per uno a zero contro il Portsmouth. In un anno e mezzo con la squadra inglese, Aghahowa non ha segnato alcuna rete. Cos\u00ec, il 20 giugno 2008, \u00e8 stato ufficializzato il suo passaggio ai turchi del Kayserispor.\nDopo una stagione con il Kayserispor, condita da 6 reti in 36 apparizioni, ha rescisso il contratto ed \u00e8 tornato allo \u0160achtar, manifestando il suo grande desiderio di giocare con la sua vecchia squadra. Con lo \u0160achtar vince il campionato 2009-2010, giocando solo 10 partite e segnando un gol. Nella stagione 2010-2011 prestato al PFC Sevastopol, per poi rientrare allo \u0160achtar nella stagione successiva. \u00c8 stato svincolato alla fine della stagione 2011-12 ed ha annunciato il suo ritiro dal calcio ad aprile 2013.\nAttualmente lavora in proprio ed ha anche una scuola calciocon giocatori di diverse fasce di et\u00e0, dai 13 ai 23 anni, la Oasis Football Academy.\nNazionale.\nHa disputato 32 partite con la , collezionando anche 14 reti, inclusa l'unica marcatura della squadra nel , contro la . \u00c8 stato il capocannonniere della selezione nella Coppa delle Nazioni Africane 2002. Inoltre, ha partecipato alla XXVII Olimpiade."}
{"id": "1583907", "revid": "417050", "url": "https://it.wikipedia.org/wiki?curid=1583907", "title": "Platea (citt\u00e0)", "text": "Platea (, o pi\u00f9 frequentemente al plurale \u03a0\u03bb\u03b1\u03c4\u03b1\u03b9\u03b1\u03af, traslitterato in Plataia o Plataiai; ) fu una citt\u00e0 situata nel sud-est della Beozia, a sud di Tebe e da essa divisa dal fiume Asopo, nella piana tra i monti Citerone ed Elicona. Ai confini quindi dell'Attica e del territorio di Megara.\nDeve probabilmente i suoi natali alla vicina Tebe, ma Pausania ci narra che fosse stata fondata dagli antichi abitanti del luogo e il nome fosse dovuto alla figlia di \"Asopo\".\nFu la localit\u00e0 dove venne combattuta la battaglia di Platea nel 479 a.C.\nLa citt\u00e0 venne successivamente distrutta durante la guerra del Peloponneso nel 427 a.C. dagli Spartani, per essere ricostruita solo nel 386 a.C.\nL'alleanza con Atene.\nTucidide ci rende noto che dopo la ristrutturazione verso il 525 a.C. del \"Koinon\" beotico, la citt\u00e0 piuttosto di cadere sotto l'influenza e la crescente forza egemonica di Tebe, accompagnata da Eleutere, prefer\u00ec mettersi nelle mani di Sparta. Gli spartani si rifiutavano di intervenire negli \"affari\" privati di Tebe e Atene, raccomandando i plateesi di affidarsi per\u00f2 ad Atene. Il suggerimento venne accettato e una delegazione si diresse in questa citt\u00e0, dove fu accolta ed ottenne un'alleanza.\nAlleanza che fu vista come una dichiarazione di guerra da Tebe, dato che il tiranno Ippia doveva il rientro di suo padre Pisistrato ad Atene proprio all'aiuto fornito da parte loro e per questo mandarono un contingente alla volta della citt\u00e0 di Platea, che venne per\u00f2 intercettato da un'armata ateniese. Corinto fece da mediatrice della disputa, raggiungendo un accordo sul confine tra Tebe e Platea. Tebe giur\u00f2 anche di non interferire sugli affari delle citt\u00e0 che non voleva far parte della confederazione beotica. Comunque, dopo che i corinzi furono partiti e gli ateniesi furono ritornati alle proprie faccende, attaccarono e in una successiva battaglia gli ateniesi prevalsero e posizionarono il confine sul fiume Asopo.\nGrazie ad Atene e ai loro alleati, i plateesi riuscirono a non cadere soggiogati dai loro vicini e mantennero la loro libert\u00e0. Per onorare questo debito morale, durante la battaglia di Maratona, combatterono a fianco di Atene, inviando ogni loro uomo abile. Come segno di ringraziamento per questo atto di fedelt\u00e0 vennero schierati nel fianco sinistro dello schieramento di battaglia; come \u00e8 ben noto era questo un grande onore secondo solo ad essere posizionati all'estrema destra. Dopo la battaglia ai plateesi venne permesso di partecipare alle commemorazioni della battaglia: ai riti di ringraziamento, ai sacrifici e ai giochi.\nNelle successive battaglie delle guerre persiane, furono presenti alla battaglia sull'Artemisio, mentre a Salamina non poterono intervenire perch\u00e9 le loro navi erano occupate ad evacuare la citt\u00e0, che venne rasa al suolo dai persiani probabilmente rispondendo alle richieste dei tebani. Dopo la vittoria nella battaglia di Platea, avendo fornito un considerevole apporto alla coalizione ellenica, vennero consegnati ai cittadini della citt\u00e0 ben 80 talenti con i quali ricostruire la citt\u00e0 e erigere un tempio ad Atena; fu poi istituita una festivit\u00e0 religiosa per i caduti in battaglia da svolgere ogni 5 anni e consacrata da Zeus \"Eleutterio\", per il quale fu costruito un tempio in citt\u00e0. Pausania proclam\u00f2 la citt\u00e0 e i suoi territori sacri ed inviolabili, ma dur\u00f2 poco.\nGuerra del Peloponneso.\nTucidide narra che nell'aprile del 431 a.C., un nutrito numero di tebani furono infiltrati nella citt\u00e0 da dei traditori, appartenenti all'aristocrazia pro-spartana, che appoggiavano l'oligarchia. Essi cercarono di persuadere i cittadini ad aiutare Sparta, alleata di Tebe in quel periodo, permettendo a quest'ultima di attraversare i suoi territori senza intervenire. Il complotto fu scoperto ben prima che l'armata tebana potesse intervenire.\nVisto il fallimento decisero di occupare i territori circostanti la citt\u00e0 e i suoi abitanti per poter scambiare i prigionieri catturati dai plateesi, i quali anticipando le mosse degli avversari mandarono un messaggero a Tebe che denunci\u00f2 il complotto, minacciando di uccidere i prigionieri se un esercito avesse sconfinato nei loro territori.\nI tebani invasero lo stesso i territori plateesi, i quali misero a morte i fautori del complotto. Vennero uccisi ben 180 oppositori tra cui Eurimaco, il traditore che li aveva aiutati. Le autorit\u00e0 di Platea inviarono immediatamente una richiesta di aiuto ad Atene, sicuri di un loro intervento. Giunsero provvigioni e soldati, sebbene venissero mosse loro delle critiche per l'uccisione cruenta dei prigionieri.\nTucidide ci dice che il negoziato era ormai impossibile, dopo ci\u00f2 che era avvenuto, perci\u00f2 dovettero intervenire gli ambasciatori di Atene e Sparta. Essi riuscirono a mantenere la pace per un breve periodo di tempo, ma l'ingerenza di Atene e la sua politica di espansione, ben presto si scontreranno di nuovo con l'unica polis che poteva competerle.\nDurante l'estate di due anni dopo, il re Archidamo II che stava occupando i territori dell'Attica, pot\u00e9 finalmente impegnare le armate del Peloponneso contro la citt\u00e0 di Platea iniziando a razziare le campagne. I plateesi inviarono un dispaccio rammentandoli del loro apporto durante le guerre persiane e di come gli stessi spartani abbiano protetto in passato la loro indipendenza - nel 479 a.C. Pausania aveva decretato che \"Platea\" era una citt\u00e0 autonoma e che nessuno la doveva attaccare -. Gli spartani risposero chiedendo a Platea di rimanere neutrale in cambio della loro protezione. Dopo essersi consultati con Atene, i plateesi rifiutarono la proposta e si prepararono per difendere la citt\u00e0. Gli spartani passarono all'azione, ma pur impiegando numerose innovazioni tecnologiche, non riuscirono a scardinarne le difese: Infine, i lacedemoni costruirono un muro d'assedio attorno alla citt\u00e0, lasciarono un contingente a presidiarlo e si allontanarono.\nLa fine.\nI Platensi si trovavano in una situazione disperata, assediati da spartani e beoti, con un alleato Atene asserragliato all'interno delle sue mura, con le scorte ormai alla fine. 220 di loro scelsero la fuga aiutati da una bufera e dall'oscurit\u00e0, mentre il resto della citt\u00e0 chiese la resa agli spartani l'estate successiva. Si accordarono con essi per essere trattati con giustizia e venne concesso \"solo i colpevoli saranno puniti\". Vennero ritenute colpevoli 200 persone tra cui 25 ateniesi, secondo Tucidide. La citt\u00e0 venne poi razziata dai tebani, che con le rovine ersero un tempio in onore di Era. La popolazione chiese asilo ad Atene, che forn\u00ec aiuto ai suoi abitanti oltre alla possibilit\u00e0 di trasferirsi a Scione in Calcidica, finch\u00e9 con la pace di Antalcida poterono ricostruire la citt\u00e0.\nNel 372 a.C. la citt\u00e0 in fase di ricostruzione fu nuovamente occupata e distrutta dai tebani e i suoi abitanti non fecero altro che rifugiarsi ad Atene, dove vissero fino al 338 a.C., quando dopo la battaglia di Cheronea, Filippo II di Macedonia consent\u00ec loro di riappropriarsi della citt\u00e0. Pi\u00f9 probabilmente ancora, la ricostruzione fu una decisione voluta da Alessandro Magno, dopo la loro partecipazione alla vittoria sulla ribelle Tebe e la sua completa distruzione dell'agosto 335 a.C., cosa della quale furono per sempre grati al grande Re.\nPlatea non ebbe pi\u00f9 la stessa importanza nella vita della Grecia; si ricorda la ricostruzione, da parte di Giustiniano, delle sue mura di cui rimangono poche parti insieme con l'acropoli."}
{"id": "1583911", "revid": "647919", "url": "https://it.wikipedia.org/wiki?curid=1583911", "title": "Ginz\u014d Nakamori", "text": ""}
{"id": "1583914", "revid": "125145020", "url": "https://it.wikipedia.org/wiki?curid=1583914", "title": "Michele di Grecia", "text": "Biografia.\nGiovinezza ed educazione.\nMichele nasce Principe di Grecia e di Danimarca da Cristoforo di Grecia e da Francesca d'Orl\u00e9ans; i suoi nonni sono Giorgio I di Grecia e Olga di Russia, Sovrani di Grecia, e Giovanni di Guisa e Isabella d'Orl\u00e9ans, pretendenti al Trono di Francia.\nDopo gli studi in scienze politiche a Parigi serv\u00ec per quattro anni la Patria nell'esercito ellenico.\nMatrimonio.\nIl 7 febbraio 1965 spos\u00f2 al Palazzo Reale di Atene l'artista Marina Karella (17 luglio 1940), appartenente ad una distinta famiglia greca. Il matrimonio fu comunque considerato morganatico e comport\u00f2 la previa rinunzia di Michele ai diritti di successione al Trono, per s\u00e9 e per i suoi discendenti.\nIl re Costantino II ammise l'uso del titolo di \"Principe\" e \"Principessa di Grecia\" (ma non \"di Grecia e di Danimarca\") per la discendenza, ma senza il trattamento di \"Altezza Reale\".\nDopo il matrimonio, Michele di Grecia si \u00e8 dedicato alla scrittura, in lingua francese, di romanzi e di saggi storici, ottenendo nel 1970 il Prix Cazes.\nDiscendenza.\nDal matrimonio tra il principe Michele e Marina Karella sono nate due figlie:\nOpere.\nMichele di Grecia \u00e8 l'autore di numerosi saggi e romanzi:"}
{"id": "1583916", "revid": "599013", "url": "https://it.wikipedia.org/wiki?curid=1583916", "title": "Kemokai Kallon", "text": ""}
{"id": "1583920", "revid": "767487", "url": "https://it.wikipedia.org/wiki?curid=1583920", "title": "Lago Todos los Santos", "text": "Il Todos los Santos (in italiano \"Tutti i Santi\"), \u00e8 un lago cileno che si trova sulla Regione dei Laghi, vicino al confine con l'Argentina, nel Parco Nazionale Vicente P\u00e9rez Rosales, il pi\u00f9 antico del paese. \nIl lago \u00e8 circondato da tre vulcani: l'Osorno, che lo separa del Lago Llanquihue, il Puntiagudo e il Monte Tronador. Le sue acque sono di colore smeraldo, ed \u00e8 fiancheggiata da foreste di \"coig\u00fce\" (\"Nothofagus nitida\"), \"ulmo\" (\"Eucryphia cordifolia\") e \"olivillo\" (\"Aextoxicon punctatum\"). Si estende su una superficie di 17500 ettari e si trova ad una altezza di 187 metri sopra il livello del mare.\n\u00c8 stato scoperto e battezzato con il nome attuale il 1\u00ba novembre 1670 da dei missionari gesuiti, il giorno dedicato a tutti i Santi. I padri uscivano dalla loro sede di Castro, Chilo\u00e9, alla ricerca di un passo tra le montagne che li conducesse alle pampas per istituire una missione tra i Tehuelche e trovare la mitica citt\u00e0 dei Cesari (\"Ciudad de los C\u00e9sares\") conosciuta anche con il nome di \"Citt\u00e0 incantata della Patagonia\". Questi attraversamenti continuarono fino al 1718, quando abbandonarono la missione Nahuel Huapi, a causa dell'assassinio di alcuni missionari.\nIl lago \u00e8 stato dimenticato fino al 1848, quando John Renus scal\u00f2 il vulcano Osorno e lo vide di nuovo."}
{"id": "1583928", "revid": "1711941", "url": "https://it.wikipedia.org/wiki?curid=1583928", "title": "Nienor", "text": ""}
{"id": "1583933", "revid": "985522", "url": "https://it.wikipedia.org/wiki?curid=1583933", "title": "Unit\u00e0 pastorale", "text": "Nella Chiesa cattolica si chiama unit\u00e0 pastorale un insieme di parrocchie vicine tra loro e affini per quanto riguarda il tipo di territorio (in montagna, in una grande citt\u00e0, nelle periferie) e le condizioni di vita degli abitanti (per esempio un insieme di piccole frazioni che gravitano tutte attorno ad un unico paese principale). \nGeneralmente pi\u00f9 unit\u00e0 pastorali sono inglobate in un vicariato della diocesi.\nL'unit\u00e0 pastorale \u00e8 usualmente guidata da un parroco moderatore.\nTante diocesi, in Italia come altrove, stanno sperimentando questo tipo di organizzazione pastorale per cercare di far fronte ad alcuni problemi:\nAttualmente (a differenza di quanto accade per la parrocchia e per la diocesi) non esiste una formalizzazione giuridica delle unit\u00e0 pastorali, quindi ogni diocesi segue criteri propri per definire le proprie unit\u00e0 pastorali e stabilirne i compiti e le competenze. Non \u00e8 neanche ben chiaro a cosa tender\u00e0 questo nuovo istituto: se a divenire una \u00absuper parrocchia\u00bb (una parrocchia che incorpori le vecchie) oppure una \u00abmini pieve\u00bb (una pieve in miniatura, costituita da tre-quattro rettorie). Quest'ultima sembrerebbe la tendenza presa nella diocesi ambrosiana: avere un solo parroco generale con un proprio capitolo di sacerdoti reggenti ognuno dei quali avente responsabilit\u00e0 su una precisa parrocchia.\nA seconda del modo di organizzare l'unit\u00e0 pastorale alcune diocesi utilizzano nomi diversi: cos\u00ec nell'arcidiocesi di Milano si usa l'espressione \"comunit\u00e0 pastorale\" in quanto ciascuna comunit\u00e0 dispone di pi\u00f9 sacerdoti, nella diocesi di Asti si usa l'espressione \"unit\u00e0 parrocchiale\" per indicare le parrocchie affidate ad un solo parroco, mentre in quella di Novara si parla di \"unit\u00e0 pastorali missionarie\" per indicare l'impegno prioritario di una nuova evangelizzazione del territorio."}
{"id": "1583938", "revid": "88740", "url": "https://it.wikipedia.org/wiki?curid=1583938", "title": "Cespite", "text": "Il cespite (pronuncia: oppure ; in lingua inglese asset), nella finanza e nell'economia aziendale, \u00e8 un bene o risorsa sia tangibile che intangibile di propriet\u00e0 che ha un valore quantificabile tramite valuta, che si pu\u00f2 scambiare tramite compravendita e che si pu\u00f2 convertire in denaro liquido (cio\u00e8 si dice \"liquidabile\", dotato di \"liquidabilit\u00e0\").\nCaratteristiche e le due classificazioni base.\nNelle trattazioni tecnico-economiche tradotte dall'inglese, \u00e8 raro usare il termine italiano \"cespite\" (che ha una valenza contabile, di bilancio) piuttosto si usa la parola bene.\nSia soggetti privati (persone fisiche e giuridiche come le societ\u00e0, cio\u00e8 aziende e partnership varie, e organizzazioni non-profit) che soggetti pubblici come lo Stato e le sue istituzioni sono proprietari/titolari di asset.\nEsempi di asset sono il denaro, prodotti finanziari come le azioni e obbligazioni (sono delle security), i conti in banca, i forwards, i futures, le options, gli SWAP (le securities, i conti e questi altri strumenti derivati sono detti \"asset finanziari\"), edifici, terreni, macchinari, veicoli, brevetti, software, certificazioni e il valore del brand e del know-how.\nNello stato patrimoniale, facente parte del foglio di bilancio, sono parte delle attivit\u00e0. Nel caso di una societ\u00e0, compongono il capitale sociale. Il capitale sociale \u00e8 a sua volta un macro-asset ibrido e composto da asset di pi\u00f9 tipi, anche finanziari (per esempio, denaro conferito dai soci tramite l'acquisto di security, ovvero azioni e obbligazioni, e terreni/macchinari/veicoli/edifici conferiti). Questi asset si usano per gestire le attivit\u00e0 di business (e.g. macchinari) o migliorarle (e.g. macchinari nuovi e hi-tech), fare investimenti per soddisfare i bisogni correnti o nel medio e lungo termine, per ottenere guadagni e generare cash flow anche passivamente nell'immediato o nel futuro pi\u00f9 o meno lontano (e.g. possesso di brevetti e marchi sfruttati da terze parti previo pagamento dei diritti e delle royalties nel franchising, possesso di beni dati in prestito tramite per esempio la formula del leasing) e per ottenere finanziamenti a debito siccome gli asset correnti si possono porre a garanzia. L'accumulo di debiti tramite ricorso alle banche e all'emissione di obbligazioni/bond creano gravame sugli asset, cio\u00e8 accumulano le liability. Se dagli asset si sottraggono le liability, si ottiene un valore che, nell'accounting finanziario delle corporation, si dice equity: l'equity sono gli asset liberi da gravame. Nel caso degli stati, questo valore in macroeconomia non si chiama \"equity\" ma ricchezza nazionale (wealth).\nCome detto in precedenza, gli asset fondamentalmente sono di due tipi, ovvero tangibili e intangibili in base alla loro fisicit\u00e0, ma quelli intangibili/immateriali si possono suddividere in asset finanziari e non-finanziari. I primi sono tutti i titoli di credito e debito emessi da una societ\u00e0 per finanziarsi tramite debito o non a debito, cio\u00e8 tramite equity; in altre parole, sono i titoli immateriali (in passato erano pezzi di carta oggi dematerializzati e scambiati over the counter OTC o in borsa se la societ\u00e0 \u00e8 quotata) con cui una societ\u00e0 pratica il debt financing o l'equity financing, come indica la corporate finance (l'equity \u00e8 pubblica se avviene in borsa siccome \u00e8 un mercato pubblico e regolamentato, mentre si dice \"private equity\" se lo scambio di titoli avviene over the counter, non in borsa ma in altri canali privati, informali e non regolamentati). Gli asset finanziari sono le azioni, le obbligazioni e i derivati. Peraltro, tutti e tre sono detti \"security/valori mobiliari\". Le obbligazioni sono emesse sia dalle societ\u00e0 (obbligazioni societarie/corporate bond) che dallo Stato e dalle municipalit\u00e0 (obbligazioni statali/government bond). Gli altri asset immateriali non-finanziari sono per esempio i software, i brevetti, i marchi o brand e le licenze.\nIn sintesi, anche solo per comodit\u00e0, si possono riordinare in due categorie:\nNei fogli di bilancio/balance sheet e simili report finanziari (le societ\u00e0 quotate in borsa devono produrli trimestralmente e devono farli controllare e revisionare da una societ\u00e0 di audit) gli asset possono essere suddivisi in quattro categorie (la classe \"asset finanziari\" \u00e8 in comune).\nLa prima classe \u00e8 quella degli asset correnti, cio\u00e8 le risorse da liquidare/convertire in denaro entro un anno, dunque in un orizzonte temporale di breve termine. Essi sono il denaro, i cash equivalents (come i certificati di deposito/CD bancari), i crediti/accounts receivable (e.g. i pagamenti dei clienti, che nel commercio internazionale possono avvenire anche a 30, 60, 90 giorni dalla spedizione o dall'emissione della fattura commerciale/invoice; nei casi limite, il cliente \u00e8 insolvente perch\u00e9 effettivamente tale o perch\u00e9 dichiara bancarotta fraudolenta), le spese prepagate (e.g. un pagamento anticipato per coprire i costi di spedizione o assicurazione di merce o per sicurezza) e le scorte/inventory ancora utilizzabili (potrebbero deperire nel tempo). Se un asset corrente si deprezza/svaluta, si registrano sia il costo originale che quello attuale, che pu\u00f2 essere deprezzato o addirittura rivalutato (si registra cio\u00e8 il costo storico/historical cost). Se i crediti non si possono pi\u00f9 ricevere in nessun modo a seguito di insolvenza di un creditore (e.g. un cliente), il credito diventa inesigibile e cessa di essere un asset corrente e diventa di fatto una spesa (\u00e8 come spendere risorse per \"donare\" beni e servizi che non verranno mai pi\u00f9 pagati); la voce apposita si chiama \"spese per crediti inesigibili\" (bad debt expense). Il bad debt non si pu\u00f2 pagare ed \u00e8 una perdita per il creditore, a differenza di un debito che viene sfruttato per crescere e ripagato al creditore con eventuali interessi; quest'ultimo si pu\u00f2 immaginare come \"good debt\". Il valore degli asset totali si calcola come un'addizione del valore quantificato con una valuta di tutti i suoi componenti detti finora: Current Assets = C (cash) + CE (cash equivalents) + I (inventory) + AR (accounts receivable) + MS (marketable securities) + PE (prepaid expenses) + OLA (other liquid assets); in breve, current assets = C + CE + I + AR + MS + PE + OLA.\nLa seconda categoria \u00e8 quella degli asset intangibili.\nLa terza categoria, che viene considerata come separata dalla seconda e non sovrapposta (non ci sono overlap) \u00e8 quella degli asset finanziari acquisiti da altre societ\u00e0 e stati tramite l'acquisto (quelli emessi e venduti dalla societ\u00e0 stessa sono calcolati tra quelli correnti siccome, con la compravendita spedita, sono facilmente cedibili e liquidabili: sono infatti titoli mobiliari e negoziabili, \"marketable securities\").\nLa quarta \u00e8 quella degli asset fissi o non correnti o \"beni capitali\" (capital goods): esse sono le risorse a lungo termine e che si utilizzano senza consumarle completamente, e.g. edifici, impianti e capannoni, terre, macchinari, veicoli, mobili e computer. Una celebre sigla per indicarli \u00e8 PP&amp;E, ovvero \"property, plant, and equipment\". Le scorte, siccome si usano nel breve termine (anche se ne avanzano e si conservano), non sono asset fissi: cento chili di arance intere per produrre succo sono diversi da un capannone in cui le arance si spremono per produrre succo d'arancia: entrambi si usano ma, mentre i cento chili di arance intere spariscono in pochi giorni, il capannone di base \u00e8 ancora presente e in piedi dopo dieci anni. Gli asset fissi/non correnti si liquidano meno lentamente (e.g. se si rivende un macchinario), sicuramente non si considerano come liquidabili entro un anno e sono esposti al deprezzamento lungo il tempo in base all'usura, alla mancanza di manutenzione, ai prezzi di mercato e all'innovazione tecnologica. Gli asset correnti non sono deprezzati.\nIn sintesi, in base alla comune classificazione nei fogli di bilancio, gli asset formanti il capitale (nelle societ\u00e0, il cosiddetto capitale sociale/capitale di rischio) si possono riordinare in quattro categorie:\nNel mondo, ogni stato ha un suo standard contabile (e.g. negli Stati Uniti, si usano i GAAP, molto noti); a essi, si aggiungono gli IFRS, che sono internazionali e sono molto usati in Europa.\nI cespiti possono essere dismessi tramite cessazione d'uso o vendita, e secondo le normative vigenti in termini di bilancio, devono essere svalutati e/o ammortizzati all'avverarsi di certe condizioni. Nelle tecnologie dell'informazione e della comunicazione coincidono con il complesso di hardware, software e know-how consolidato di propriet\u00e0 dell'impresa.\nAsset.\nNell'inglese tecnico, asset \u00e8 genericamente un \"bene\" e quindi equivale al cespite italiano. In realt\u00e0, in diversi contesti settoriali, per asset s'intende qualcosa di pi\u00f9 lato cio\u00e8 \"risorsa\". Quindi non solo asset materiali (macchine, apparecchiature, dispositivi, impianti, mezzi, infrastrutture, ecc.) o immateriali (software, informazioni, certificazioni o qualifiche), ma anche conoscenze e capacit\u00e0 delle persone (il capitale umano) e patrimonio (disponibilit\u00e0 finanziarie).\nQuesta tematica \u00e8 trattata dalla gestione patrimoniale che non riguarda solo i meri aspetti contabili/amministrativi relativi ai cespiti e, soprattutto, nella business continuity ove asset \u00e8, genericamente, qualsiasi bene che abbia valore per un\u2019organizzazione. In italiano, questo concetto allargato di asset, \u00e8 tradotto \"risorsa\"."}
{"id": "1583953", "revid": "785863", "url": "https://it.wikipedia.org/wiki?curid=1583953", "title": "Re Luigi", "text": "Re Luigi (\"King Louie\") \u00e8 un personaggio immaginario apparso per la prima volta nel film d'animazione Disney \"Il libro della giungla\" (1967). \u00c8 un orango del Borneo che regna sugli altri primati della giungla e tenta di acquisire la conoscenza del fuoco da Mowgli per diventare pi\u00f9 simile a un umano. A differenza della maggior parte dei personaggi adattati nel film, Luigi non \u00e8 presente nelle opere originali di Rudyard Kipling.\nStoria.\nNei film Disney.\nDurante la produzione de \"Il libro della giungla\", lo sceneggiatore Bill Peet concep\u00ec il re delle scimmie come un tiranno che, sebbene mantenendo il desiderio di imparare il segreto del fuoco da Mowgli, avrebbe schiavizzato il ragazzo costringendolo a ricostruire le rovine del suo palazzo. Una scena tagliata tratta dal racconto \"L'ankus del re\" avrebbe rappresentato il re mostrando il suo vasto tesoro a Mowgli, che per\u00f2 ne rimarrebbe indifferente. Walt Disney decise infine di alleggerire la scena ponendo enfasi sul lato comico e musicale del personaggio. Richard M. Sherman disse in un'intervista che, durante la composizione di \"I Wan'na Be Like You (The Monkey Song)\", stesse pensando a Louis Armstrong, e da l\u00ec il personaggio ricevette il suo nome. Walt Disney scelse Louis Prima per il ruolo, e, secondo l'animatore Floyd Norman, il cantante apparve inaspettatamente alla sala di registrazione con tutta la sua troupe, e i tecnici del suono dovettero isolare la sua voce data la frenesia con cui la sua banda suonava insieme con lui. Norman avrebbe poi scritto \u00abNon sto esagerando quando dico che Prima e la sua banda impazzirono di grosso. Le tracce finali che sentite sono state pacate, e intendo dire molto, ma molto pacate. Louis Prima in pieno vigore era pi\u00f9 di quanto gli spettatori Disney degli anni sessanta avrebbero potuto sopportare\u00bb.\nIn \"Mowgli - Il libro della giungla\" del 1994, girata dalla Disney per celebrare il centenario della pubblicazione de \"Il libro della giungla\", Luigi viene interpretato da un orango nato in cattivit\u00e0 di nome \"Lowell\". Un recensore de \"The New York Times\" scrisse scherzosamente che l'orango era il membro del cast animale con pi\u00f9 probabilit\u00e0 di vincere un Premio Oscar, definendo le sue scimmiottaggini del comportamento umano come evocative del precedente personaggio animato.\nRe Luigi riappare in live-action nel film del 2016 \"Il libro della giungla\", diretto da Jon Favreau. A differenza della versione animata del 1967, viene rappresentato come un gigantopiteco, una scimmia preistorica con un areale che inglobava l'India, in contrasto agli oranghi che non sono indigeni dell'Asia continentale. A doppiarlo in lingua originale \u00e8 l'attore Christopher Walken mentre in italiano \u00e8 Giancarlo Magalli. Walken descrisse il personaggio come alto quattro metri, e capace di essere carismatico quanto intimidatorio. Richard Sherman fu incaricato di riscrivere certi versetti della canzone \"I Wan'na Be Like You\" per meglio rappresentare il cambiamento di specie del personaggio. Sebbene la rappresentazione pi\u00f9 cupa di Walken venga spesso dichiarata simile a uno stereotipico capo mafioso, lo sceneggiatore Justin Marks spieg\u00f2 come la vera ispirazione dietro il personaggio fu il colonnello Walter E. Kurtz, interpretato da Marlon Brando in \"Apocalypse Now\".\nControversie.\nAccuse di razzismo.\nCerti autori che vedono in questo film un commentario sociale degli Stati Uniti degli anni sessanta affermano che le scimmie, che ballano il jazz, parlano nello slang hipster e cantano in stile scat, siano praticamente caricature contemporanee di afroamericani. Inoltre, il doppiatore originale di Re Luigi avrebbe dovuto essere inizialmente il celebre musicista Louis Armstrong, ma poi si pens\u00f2 bene di optare per un doppiatore bianco, poich\u00e9 all'epoca far doppiare una scimmia a un afroamericano avrebbe sicuramente fatto pensare a una forma subdola di razzismo (gi\u00e0 sospettato tra l'altro nelle scimmie di Re Luigi).\nEredit\u00e0 di Louis Prima.\nLouis Prima aveva firmato un contratto con la Walt Disney Productions nel 1965 che prevedeva che avrebbe ricevuto royalty dalle merci di qualsiasi registrazione del film. Nel 1999, la vedova di Prima mise in causa la Disney per royalty delle videocassette e DVD non pagate. Disney concili\u00f2 la causa nel 2001, non potendo pi\u00f9 per\u00f2 imitare la voce di Prima. In conseguenza, il personaggio di Re Luigi fu scartato ne \"Il libro della giungla 2\", e la serie \"House of Mouse - Il Topoclub\" introdusse un gemello identico nominato \"Re Larry\"."}
{"id": "1583954", "revid": "1543377", "url": "https://it.wikipedia.org/wiki?curid=1583954", "title": "Sanctuary (Iron Maiden)", "text": "Sanctuary \u00e8 un singolo del gruppo musicale britannico Iron Maiden, il secondo estratto dal primo album in studio \"Iron Maiden\" (nonostante nell'edizione europea il brano non fu incluso) e pubblicato il 16 maggio 1980.\nAntefatti.\nUna prima versione di \"Sanctuary\" apparve nella raccolta \"Metal for Muthas\" (1980) ed era stata realizzata dal gruppo mentre era costituito da quattro membri, con Doug Sampson alla batteria. Nonostante la raccolta fosse stata recensita negativamente dalla rivista \"Sounds\", la stessa apprezz\u00f2 gli Iron Maiden, descrivendo la canzone come \"allettante per il loro album di prossima pubblicazione.\"\nLa versione definitiva fu registrata durante le sessioni dell'omonimo album di debutto e, secondo il chitarrista Dave Murray, \"era dieci volte meglio della versione apparsa originariamente in \"Metal for Muthas\".\"\nNonostante sia accreditata a Murray, Steve Harris e a Paul Di'Anno, la canzone venne originariamente scritta dal chitarrista Rob Angelo (membro degli Iron Maiden nel 1977), il quale venne pagato 300 sterline per i diritti sulla canzone.\nPubblicazione.\nIl singolo fu pubblicato in 45 giri il 16 maggio dello stesso anno durante le tappe britanniche dell'Iron Maiden Tour, debuttando alla posizione 33 nella Official Singles Chart e raggiungendo la 29\u00aa posizione nella settimana successiva.\nIl lato B include due brani eseguiti dal vivo il 3 aprile 1980 al Marquee Club di Londra: \"Drifter\" (apparsa successivamente nel secondo album \"Killers\") e \"I've Got the Fire\", originariamente composta dai Montrose. La versione dal vivo di \"Drifter\" presente nel singolo include un'interazione con il pubblico, il quale viene invitato a seguire l'allora cantante Paul Di'Anno mentre egli cantava \"Yo Yo Yo\", parodiando \"Walking on the Moon\" dei Police.\nCopertina.\nLa copertina del singolo fu oggetto di controversia, in quanto mostra la mascotte Eddie brandire un coltello mentre sta accovacciato sul cadavere dell'allora Primo ministro Margaret Thatcher. Il manager del gruppo, Rod Smallwood, spieg\u00f2 il concept della copertina: Fu lo stesso Smallwood a suggerire all'EMI che la copertina venisse pubblicata con la faccia della Thatcher censurata \"in quanto avrebbe ritagliato un angolo per i tabloid, attirando su di essa l'attenzione.\"\nIl tentativo di ottenere la copertina ebbe successo, con il \"Daily Mirror\" che riport\u00f2 una storia sul singolo, pubblicando la versione non censurata il 20 maggio con il titolo \"\u00c8 omicidio! Maggie aggredita dal rock.\" Anche il \"Daily Record\" pubblic\u00f2 un articolo in cui espresse il proprio disappunto per la copertina (definendola orribile), cos\u00ec come le interviste ai Giovani Conservatori Scozzesi che definirono la copertina \"di pessimo gusto.\"\nMargaret Thatcher apparve anche nella copertina del singolo successivo \"Women in Uniform\", la quale viene raffigurata armata di mitragliatrice e pronta a vendicarsi su Eddie."}
{"id": "1583955", "revid": "78273", "url": "https://it.wikipedia.org/wiki?curid=1583955", "title": "Superhero!", "text": ""}
{"id": "1583958", "revid": "88740", "url": "https://it.wikipedia.org/wiki?curid=1583958", "title": "Sonata per pianoforte n. 19 (Beethoven)", "text": "Composta nel 1797-98, la sonata per pianoforte n. 19 venne pubblicata nel 1805 insieme alla sonata in Sol maggiore, condividendo con essa il numero d'opera 49 e la denominazione \"sonata facile\".\nStampatore di entrambe le composizioni fu il \"Bureau des arts et de l'industrie\".\nStruttura.\nLa sonata \u00e8 composta da due soli movimenti (esattamente come l'appena citata Op. 49 n. 2):\nAnalisi del Primo movimento.\nIl Primo movimento della sonata \u00e8 in tempo due quarti nella tonalit\u00e0 di base di sol minore. La struttura formale \u00e8 quella della forma-sonata: Esposizione \u2013 Sviluppo \u2013 Ripresa.\nL\u2019Esposizione (misure 1 \u2013 34) \u00e8 basata su due temi e una codetta. Il Primo tema (misure 1- 16) \u00e8 nella tonalit\u00e0 di base (sol minore) e non \u00e8 molto ricco di significato soprattutto anche in considerazione del fatto che nello svolgimento non ha nessuna importanza. Tutta l'esposizione di questo primo tema consiste in due classiche frasi di 8 misure (una la ripetizione pi\u00f9 o meno dell'altra) con una cadenza sulla dominante maggiore (cadenza sospesa - re maggiore) alla fine della prima fase. [batt. 1 \u2013 9]\nLa seconda frase inizia sempre alla tonica (sol minore) ma verso la fine modula al fa (sensibile). Questo ambiente tonale \u00e8 interpretato come la dominante della dominante: infatti il secondo tema \u00e8 esposto nella tonalit\u00e0 di si bemolle maggiore (relativa maggiore della tonica) di cui il fa \u00e8 la dominante.\nIl Secondo tema (misure 17 - 20), marcato \u201cdolce\u201d, e \"\u201ddi breve respiro\u201d\", consiste in un inciso di due misure ripetuto una ottava sopra. L'ambiente tonale \u00e8 quello della relativa maggiore (si bemolle maggiore). Questo secondo tema \u00e8 senz'altro pi\u00f9 importante del primo visto che d\u00e0 vita allo sviluppo. [bat. 17 \u2013 20]\nUna codetta di 14 misure chiude l'esposizione. Le ultime cinque misure di questa fase sono dedicate alla semplice ripetizione dell'inciso del secondo tema; un accorgimento che ha lo scopo di preparare adeguatamente l'inizio dello sviluppo successivo.\nLo Sviluppo (misure 1 \u2013 34) inizia \"\u201dfragorosamente\u201d\" sull'inciso del secondo tema con un movimento verso la sopradominante (mi bemolle maggiore) raggiunta dopo 6 misure. [batt. 35 \u2013 40]\nL'elaborazione prosegue con del materiale nuovo basato su classiche fioriture. Pi\u00f9 volte si ripresenta l'inciso (in tutto nello sviluppo compare cinque volte). Alla fine questa sezione si conclude (secondo la norma) con un pedale di dominante (re maggiore) per preparare il rientro del primo tema alla tonica. [batt. 56 \u2013 67]\nLa Ripresa inizia con la riesposizione integrale della prima frase del primo tema (misure 66 -73). Nella ripetizione (misure 74 \u2013 81) il tema viene spostato al basso mentre la mano destra realizza un nuovo contrappunto. Il secondo tema, che compare subito dopo, \u00e8 ora realizzato (secondo le norme) sull'armonia della tonica (sol minore).[batt. 74 \u2013 83]\nViene ripreso il materiale della codetta dell'Esposizione (da misura 86), ma subito trasformato in una nuova coda (coda finale del movimento). Anche in questa fase Beethoven trasferisce l'inciso del secondo tema al basso. Quindi otto misure in pianissimo chiude il movimento su un pedale di tonica.\nAnalisi del Secondo movimento.\nIl Secondo movimento della sonata \u00e8 in tempo sei ottavi nella tonalit\u00e0 di base di sol maggiore. La struttura formale \u00e8 quella del Rond\u00f2 con una elaborata sezione centrale. In questo movimento possiamo individuare le seguenti sezioni:\nI temi del Rond\u00f2 sono due. Il primo, in sol maggiore, si presenta con due frasi di quattro misure ciascuna; la prima cadenza sulla dominante, la seconda ritorna alla tonica. [batt. 1-9] \nUna codetta di 8 misure (da battuta 9 a battuta 17) con due cadenze, la prima sulla settima di dominante (re maggiore settima a battuta 13) e la seconda sulla tonica, chiude il primo tema. Il secondo tema del Rond\u00f2 \u00e8 una frase discendente che inizialmente viene presentata all'unisono tra le due mani e poi prosegue con un accompagnamento di sestine di semicrome. L'ambiente tonale \u00e8 sol minore che poi viene ulteriormente cambiato in si bemolle maggiore (a misura 20 c'\u00e8 anche un cambio dell'armatura di chiave). [batt. 17-24]\nNella parte centrale (che inizia a misura 33) un terzo tema di 8 misure viene presentato in si bemolle maggiore (con cadenze sul fa \u2013 dominante di si). [batt. 33-41]\nQuesto tema viene ripetuto con una seconda frase (misure 41 \u2013 49) che cadenza sul si bemolle maggiore. La coda (o conclusione) di questa parte centrale consiste in un ulteriore \"\u201dsviluppo di transizione\u201d\" di quattro misure seguito da una ripresa abbreviata (altre 4 misure) del tema sempre in si bemolle maggiore. [batt. 49-57]\nQueste 8 misure vengono ripetute, dopodich\u00e9 vengono ripresi i temi principali del Rond\u00f2 ma con ordine invertito. Inizia il secondo tema con la frase all'unisono in sol minore e quindi con l'accompagnamento delle sestine (misure 65 \u2013 79). A misura 80 compare brevemente il primo tema in sol minore e quindi (con un cambio delle chiavi in armatura) in sol maggiore in modo simmetrico rispetto alla prima esposizione. Uno \"\u201dsviluppo secondario\u201d\" ci presenta prima il primo tema (8 misure da 97 a 104) e poi una ripetizione della parte centrale trasportata nella tonalit\u00e0 di sol maggiore. A misura 135 inizia la coda finale di 30 misure basata sul primo tema."}
{"id": "1583970", "revid": "767487", "url": "https://it.wikipedia.org/wiki?curid=1583970", "title": "Palazzo de Larderel", "text": "Palazzo de Larderel \u00e8 il pi\u00f9 imponente e sontuoso palazzo dell'Ottocento livornese.\nSi innalza lungo la via omonima, tra il Cisternone e la piazza della Repubblica; oggi ospita i locali del Tribunale Civile di Livorno.\nStoria.\nFran\u00e7ois Jacques de Larderel era un imprenditore di origine francese e giunse a Livorno a seguito della rivoluzione; nel 1818, con alcuni soci, avvi\u00f2 lo sfruttamento industriale dei soffioni boraciferi di Montecerboli e intorno alla met\u00e0 del medesimo secolo ne divenne l'unico proprietario.\nLa sua ascesa nel panorama imprenditoriale del Granducato di Toscana coincise con la costruzione di un imponente palazzo residenziale lungo la via dei Condotti Nuovi.\nQui, nel 1830, de Larderel acquist\u00f2 un ampio appezzamento di terreno e diede incarico a Riccardo Calocchieri di realizzarvi una prima palazzina (1832).\nNel 1837 Francesco, ormai divenuto a tutti gli effetti un nobile livornese, fu nominato conte di Montecerboli e parallelamente avvi\u00f2 i lavori di ampliamento della residenza labronica; all'edificio, portato a termine nel 1839 su progetto di Gaetano Gherardi, furono aggiunte due ali laterali, munite di terrazze alla sommit\u00e0.\nIntorno 1850 i vari corpi di fabbrica furono uniti in un unico prospetto ad opera di Ferdinando Magagnini, che in passato aveva gi\u00e0 lavorato come ebanista all'interno della residenza del conte de Larderel.\nAltri lavori portarono alla costruzione di una nuova scala monumentale, probabilmente disegnata con la consulenza del celebre architetto Giuseppe Poggi.\nDescrizione.\nIl Palazzo de Larderel si erge su un ampio lotto di terreno posto all'esterno del Fosso Reale e che, all'epoca della costruzione, presentava ancora i caratteri di un ambiente scarsamente urbanizzato.\nLa facciata, in deprecabile stato di forte degrado, fu ideata da Ferdinando Magagnini; si estende per circa 80 metri e si innalza per quattro piani fuori terra, richiamando alla mente quella del Palazzo Belgioioso di Milano.\nIl basamento, trattato mediante bugnato, presenta una serie di aperture simmetriche e, al centro, \u00e8 sovrastato da un lungo balcone; le grandi finestre del primo piano sono evidenziate da timpani, mentre alla sommit\u00e0 dell'edificio si apre un grande frontone, al cui interno sono impressi alcuni strumenti del commercio, della meccanica e dell'agricoltura, realizzati nel 1847 dallo scultore Luigi Magi.\nAll'interno, che ormai ha perso quasi tutti gli arredi originari, si trova un vestibolo nel quale sono collocate alcune statue in gesso di toscani illustri, copie di quelle presenti lungo la Galleria degli Uffizi, a Firenze; altre statue adornano l'adiacente scalone d'onore, la cui realizzazione fu portata a termine nella seconda met\u00e0 dell'Ottocento.\nAl pian terreno, gli ambienti pi\u00f9 significativi si devono all'opera del Gherardi, che vi realizz\u00f2 una grande sala da pranzo affiancata da un salone per le feste; la sala da pranzo, articolata da robusti colonnati, \u00e8 decorata per mezzo di grottesche (elementi tipici delle residenze livornesi dell'epoca) e presenta una caratteristica nicchia sopra la porta d'accesso, decorata con una volta a lacunari d'ispirazione neoclassica.\nAl piano superiore, al quale si accede dalla doppia rampa di scale, si trova una vasta sala (la cosiddetta \"Sala Rossa\" o \"Gran Galleria\") dove in origine era ospitata la collezione d'arte del conte, oggi dispersa: l'opera, avviata da Gherardi, fu conclusa dal Magagnini dopo il 1845 ed \u00e8 caratterizzata da un'interessante copertura vetrata, mentre ai lati sono disposte delle pitture nelle quali \u00e8 possibile leggere un'allusione al grande prestigio conseguito dalla famiglia de Larderel.\nAdiacente alla \"Gran Galleria\" \u00e8 ubicata la sala da ballo, decorata con colonne di ordine ionico e con bassorilievi classicheggianti derivati dallo stile di Bertel Thorvaldsen: l'orchestra era ospitata su una tribuna posta al piano superiore ed un raffinato sistema meccanico, ancor oggi presente, permetteva di impartire ordini ai musicisti direttamente dal livello inferiore. Alla sommit\u00e0 della volta si trova un dipinto di Cecrope Barilli, dove si riconoscono una locomotiva a vapore e persino degli isolatori elettrici.\nInteressante, seppur spogliato dei decori originari, \u00e8 il cosiddetto \"Gabinetto gotico\", realizzato dallo stesso Magagnini nel 1836: in stile neogotico, presenta uno sfarzoso apparato ligneo, completamente dorato, con archi acuti e bifore che inquadrano le porte d'accesso e gli specchi disposti lungo le pareti."}
{"id": "1583972", "revid": "486946", "url": "https://it.wikipedia.org/wiki?curid=1583972", "title": "Societ\u00e0 Sportiva Fabriano", "text": ""}
{"id": "1583973", "revid": "110157", "url": "https://it.wikipedia.org/wiki?curid=1583973", "title": "Cattedrale di Santa Maria (Sydney)", "text": "La cattedrale metropolitana di Santa Maria (in inglese: \"Metropolitan Cathedral of Saint Mary\") \u00e8 il principale luogo di culto cattolico della citt\u00e0 australiana di Sydney, chiesa madre dell'omonima arcidiocesi metropolitana.\nLa cattedrale, dedicata a \"Maria, aiuto dei cristiani\", patrona dell'Australia, \u00e8 un'imponente costruzione neogotica caratterizzata da alte guglie e torri, si erge nel centro cittadino, in \"College Street\".\nLa cattedrale di Sydney venne insignita del titolo di basilica minore nel 1930 da Pio XI.\nStoria.\nNel maggio 1820 i primi sacerdoti cattolici, John Therry e Philip Conolly, giungono a Sydney. Nel 1821 fondano una cappella dedicata a santa Maria. Nel 1835 giunge a Sydney John Bede Polding, primo vescovo della diocesi, e la cappella di Santa Maria diviene cattedrale.\nNel 1851 iniziano i lavori di ampliamento della cattedrale, su progetto dell'architetto inglese Pugin. Nel 1865 un incendio distrugge la chiesa. Nel 1869 l'arcivescovo Polding pone la prima pietra della costruzione della nuova cattedrale, progettata da William Wilkinson Wardell, discepolo di Pugin e autore di numerose architetture neogotiche in Australia.\nLa cattedrale viene consacrata nel 1905 e la costruzione \u00e8 quasi completata nel 1928, quando l'arcivescovo Kelly inaugura la navata centrale. Nel 1930 papa Pio XI conferisce il titolo di basilica minore alla cattedrale di St Mary. La cattedrale \u00e8 stata visitata da Paolo VI, che vi celebr\u00f2 messa, nel 1970, da Giovanni Paolo II nel 1986 e nel 1995, e da Benedetto XVI nel 2008, quando ha consacrato il nuovo altare maggiore.\nDescrizione.\nEsterno.\nLa cattedrale \u00e8 costruita in pietra arenaria, che le conferisce il particolare colore dorato. La facciata principale, rivolta a sud, \u00e8 preceduta da una scalinata e presenta due campanili gemelli ai lati, tre portali, che immettono nelle rispettive navate, e un ampio rosone al centro. Il lato rivolto ad occidente, col prospetto del transetto ovest (anch'esso con tre portali e un rosone), si affaccia sul vasto \"Hyde Park\", importante zona verde del centro di Sydney. L'intera costruzione \u00e8 caratterizzata esternamente dagli archi rampanti, dalle guglie e dalle caratteristiche gargolle. Corona l'edificio una torre a canna quadra, che si eleva all'incrocio della navata col transetto.\nInterno.\nL'interno \u00e8 a pianta cruciforme, con tre navate e transetto. Le pareti della navata centrale si elevano su tre livelli, costituiti alla base dalla successione di arcate ogivali sostenute da pilastri polistili, che la separano dalle navate laterali, sopra le quali si dispongono il matroneo e il cleristorio. La navata centrale ha una volta lignea con archi diaframma finemente lavorati; \u00e8 lignea anche la volta del presbiterio, a crociera. Le navate laterali presentano volte in pietra, a crociera costolonata e con gemme lapidee al centro.\nPregevoli le vetrate colorate, con raffigurazioni di storie della vita di Cristo, della Vergine e dei santi, realizzate tra il 1880 e il 1930 dalla \"Hardman &amp; Co.\". Le vetrate ornano anche l'enorme finestrone della parete di fondo del presbiterio, quest'ultimo a pianta rettangolare. Tra le opere d'arte custodite nella cattedrale vi sono gli oli su tavola delle stazioni della \"Via Crucis\", del 1885, una statua copia della \"Piet\u00e0\" di Michelangelo, nel transetto ovest, e la tomba dell\"Unknown Soldier\" (milite ignoto), sopra la quale \u00e8 posta una scultura bronzea raffigurante un soldato morto, opera di G.W.Lambert, commissionata dai marinai e soldati cattolici nel 1928 e inaugurata dall'arcivescovo Kelly il 26 luglio 1931.\nOrgani a canne.\nNella cattedrale si trovano quattro organi a canne:"}
{"id": "1583982", "revid": "15756", "url": "https://it.wikipedia.org/wiki?curid=1583982", "title": "Glas Serie 04", "text": "La Serie 04 era una famiglia di autovetture di fascia media prodotte dalla Casa automobilistica tedesca Hans Glas GmbH dal 1962 al 1968.\nStoria e profilo.\nLa storia della Serie 04 ha inizio nel 1960, quando allo stabilimento di Dingolfing si decise di iniziare a proporre modelli di fascia via via pi\u00f9 alta, a partire dalla fascia media, ancora inesplorata dalla Glas, che nei primi anni di attivit\u00e0 ha proposto unicamente vetture di fascia bassa.\nPer contenere i costi di produzione, si decise di partire dal pianale della Isar, anche se allungato di poco.\nCome unit\u00e0 propulsiva, fu scelto un motore da 1 litro, progettato e realizzato da un ex ingegnere della BMW, Max Ischinger.\nL'anno seguente venne realizzata una scocca portante in acciaio di tipo coup\u00e9 con cui racchiudere l'intera meccanica.\nIn tale configurazione, la vettura definitiva fu presentata al Salone di Francoforte nel settembre 1961, con il nome di Glas S 1004.\nCi\u00f2 che colp\u00ec immediatamente nella vettura fu la misura del passo molto ridotta rispetto alla lunghezza complessiva della vettura. In effetti, essendo la nuova vettura media derivata dalla pi\u00f9 piccola Isar, tale caratteristica era evidentissima.\nIn ogni caso, se ne decise la produzione in serie ed il lancio sul mercato avvenne nell'agosto del 1962.&lt;br&gt;\nLa nuova \"S 1004\" fu proposta inizialmente solo con carrozzeria coup\u00e9: era una coup\u00e9 a tre volumi e a due porte, con piccoli finestrini posteriori di forma triangolare.\nL'unit\u00e0 motrice realizzata da Ischinger era un 4 cilindri in linea da 992 cm\u00b3 e proponeva una soluzione all'epoca innovativa come la distribuzione ad asse a camme in testa, che in questa vettura, per la prima volta al mondo, era comandato da una cighia dentata. L'alimentazione era a carburatore Solex e la potenza massima era di 40 CV.\nDella \"S1004\", la stampa dell'epoca apprezz\u00f2 le doti del brillante piccolo propulsore, specialmente in allungo, ma ne critic\u00f2 l'eccessivo beccheggio e la frenata non pronta dei quattro tamburi; a richiesta, con sovrapprezzo, era possibile avere i freni anteriori a disco.&lt;br&gt;\nNel gennaio del 1963, la gamma si ampli\u00f2 notevolmente con l'arrivo della versione cabriolet, equipaggiata dallo stesso propulsore. Contemporaneamente furono lanciate la \"1204\" e la \"S 1204\": quest'ultima non era che una \"S 1004\" con motore maggiorato a 1189 cm\u00b3 grazie all'aumento della corsa dei cilindri, ed era disponibile sia come coup\u00e9 che come cabriolet. La \"1204\", invece, propose per la prima volta una carrozzeria berlina a tre volumi e a 2 porte, sempre con lo stesso motore da 1.2 litri. La potenza sal\u00ec da 40 a 53 CV, con conseguente aumento delle prestazioni.\nNel novembre del 1963 furono lanciate due versioni sportive, ossia la TS 1004 e la TS 1204, riviste nella meccanica in maniera tale da passare rispettivamente da 40 a 63 CV e da 53 a 70 CV. Sulla TS 1204, la velocit\u00e0 di punta arriv\u00f2 a ben 160 km/h, un dato notevole per una vettura di fascia media dell'epoca, poco distante dalle prestazioni di auto pi\u00f9 blasonate come le Alfa Romeo. Queste due versioni montavano i freni a disco anteriori di serie ed erano pertanto anche pi\u00f9 pronti in frenata. Inoltre, queste due versioni furono utilizzate anche in alcune competizioni, dove riuscirono a strappare anche alcuni successi agonistici.\nNel marzo del 1965 il motore della sportiva Glas 1300 GT fu montato sulla una \"S 1204\" al posto dell'originario motore da 1.2 litri, dando luogo quindi alla nuova \"TS 1304\" con potenza di 75 CV. Sei mesi dopo, a settembre, fu la volta delle \"1304\" ed \"S 1304\", disponibili come berlina, ma anche nelle versioni coup\u00e9 e cabriolet. Le \"1304\" e le \"S 1304\" erano dotate dello stesso 1.3 litri della \"TS 1304\", ma proposto in una versione depotenziata a 60 CV.\nContemporaneamente alla nascita di queste ultime due versioni, vide la luce anche una versione semplificata ed economica della berlina, denominata semplicemente \"1004\", e dotata dell'unit\u00e0 da 1 litro da 40 CV.\nAlla fine dello stesso 1965, la potenza della \"TS 1304\" venne innalzata a 85 CV.\nUn anno dopo, nell'agosto del 1966 fu la volta della \"1004 CL\" e della \"1304 CL\", caratterizzate da un'inedita carrozzeria di tipo hatchback, cio\u00e8 a due volumi con portellone posteriore. Tali versioni, come suggeriva anche il nome, montavano le unit\u00e0 da 1 ed 1.3 litri presenti anche su altre versioni della gamma.\nAlla fine del 1967, quasi tutta la gamma della Serie 04 venne tolta di produzione: rimase in listino solo la versione CL, che usc\u00ec a sua volta di produzione nell'aprile 1968."}
{"id": "1583992", "revid": "287204", "url": "https://it.wikipedia.org/wiki?curid=1583992", "title": "Alex Kidd in Shinobi World", "text": "Alex Kidd in Shinobi World \u00e8 un platform nella serie di giochi di Alex Kidd per Sega Master System.\nIl gioco \u00e8 l'ultimo della serie ed intende essere una sorta di parodia di un'altra famosa serie, sempre targata SEGA, quella di \"Shinobi\". Alex si trova in un ruolo simile a quello dell'eroe dei vari giochi di quella serie, e anche le sue mosse, se si esclude il salto, risultano diverse da qualsiasi altro suo gioco.\nModalit\u00e0 di gioco.\nLo scopo di Alex \u00e8 quello di salvare la sua ragazza, un abitante di Shinobi World, dal malvagio di turno, un ninja di nome Hanzo.\nNel corso della sua avventura Alex esplora quattro mondi:\nOriginariamente anche questo gioco, come \"Alex Kidd in High-Tech World\", non era stato creato per far parte della serie di Alex Kidd. Alex ha sostituito il personaggio originale, Shinobi Kid, nel ruolo di protagonista. Inoltre ha subito un cambiamento il boss del Round 1 che avrebbe dovuto chiamarsi Mari-Oh ed essere cos\u00ec una parodia della famosa mascotte di casa Nintendo.\nColonna sonora.\nCelebre per gli appassionati di videogiochi, \u00e8 la colonna sonora e soprattutto l'adattamento per il round 1 in cui si pu\u00f2 ascoltare una composizione veloce di chitarra elettrica."}
{"id": "1583993", "revid": "15756", "url": "https://it.wikipedia.org/wiki?curid=1583993", "title": "Episodi di Everwood (prima stagione)", "text": "La prima stagione della serie televisiva \"Everwood\" \u00e8 andata in onda negli Stati Uniti d'America dal 16 settembre 2002 al 19 maggio 2003 sul canale The WB. In Italia \u00e8 andata in onda dal 13 giugno 2005 al 13 luglio 2005 su Canale 5. Dopo vari passaggi in replica su diversi canali Mediaset, la serie viene nuovamente riproposta su Italia 1 dal 23 gennaio 2012, alle ore 10:00, con due episodi al giorno, per la prima volta in formato 16:9 (anche se inspiegabilmente non tutti gli episodi hanno il formato widescreen, come il 1x12).\nDalla citt\u00e0 alla provincia.\nTrama.\nIl Dr. Brown (Treat Williams) \u00e8 uno neurochirurgo di fama mondiale. Vive a New York con la moglie e i due figli, Ephram (Gregory Smith) e Delia (Vivien Cardone). Una tragica notte sua moglie Julia (guest star Brenda Strong) ha un incidente e muore. Andy, straziato dal dolore, ricorda di quando la moglie gli ha parlato di un luogo bellissimo, in Colorado, chiamato Everwood. Il medico, per dare una svolta alla sua vita, decide di trasferircisi con i figli, i quali, specialmente Ephram, non sono affatto d'accordo. A Everwood tutti sono eccitati all'idea del suo arrivo, anche se c'\u00e8 chi \u00e8 parecchio contrariato. Il dottor Abbot (Tom Amandes), il medico del paese, non \u00e8 felice di avere un rivale che, a quanto pare, \u00e8 addirittura deciso ad aprire uno studio medico dove i pazienti non pagano le visite. Anche Ephram \u00e8 costretto a vedersela con dei bulli che il primo giorno di scuola lo deridono. Tra loro c'\u00e8 Bright (Chris Pratt), fratello della bella Amy (Emily VanCamp), che invece accoglie Ephram molto amichevolmente. I due ragazzi sono casualmente anche i figli del Dottor Abbott. L'infermiera Edna (Debra Mooney) intanto chiede di essere assunta da Andy, il quale accetta senza sapere che la donna in realt\u00e0 \u00e8 la madre dell'altro dottore. Edna \u00e8 fidanzata attualmente con l'autista dell'autobus di Everwood, Irv (John Beasley), il quale fa amicizia con la piccola Delia. Ed \u00e8 proprio lui a dire alla piccola che suo padre probabilmente \u00e8 affetto dalla malattia del cuore straziato, infatti il neurochirurgo parla a volte con la moglie morta e ricorda in modo molto vivo alcuni loro discorsi. Andy inoltre conosce la sua nuova vicina di casa, Nina Feeny (Stephanie Niznik), una donna incinta. Ephram litiga col padre, ma alla fine riescono a riappacificarsi quando il ragazzo decide di ricominciare a suonare il pianoforte, che aveva abbandonato alla morte della madre.\nVisite a domicilio.\nTrama.\nA Everwood c'\u00e8 la settimana del disgelo, durante la quale delle ondate di vento caldo ristagnano sulla citt\u00e0 e la neve dei ghiacciai delle montagne vicine si scioglie. Il Dr. Brown ha la sua prima visita a domicilio, ed eccitato corre dalla signora Dudley (guest star Victoria Mallory), che ha molti figli, tutti malati. Ephram \u00e8 molto dispiaciuto del comportamento del padre, che li lascia pi\u00f9 volte a cena per andare a curare dei malati. Amy decide di andare alla festa del disgelo proprio con Ephram e lui ne \u00e8 felicissimo, anche se dovr\u00e0 sopportare suo fratello Bright. Alla festa, sulla ruota panoramica, Amy chiede al ragazzo se pu\u00f2 chiedere al padre di dare un'occhiata a Colin, il suo fidanzato in coma. Ephram si aspetta la domanda poich\u00e9 Bright gli aveva precedentemente detto che secondo lui sua sorella lo stava solo sfruttando per avere un aiuto per Colin. Nonostante ci\u00f2, Ephram dice ad Amy che parler\u00e0 col padre. In realt\u00e0 il ragazzo le mentir\u00e0 dicendole che, avendolo chiesto al padre, lui aveva risposto di no. Intanto Delia si \u00e8 presa una nota disciplinare per aver chiesto di essere spostata di banco e per aver tenuto il cappello in classe. Il padre va dalla maestra alla convocazione dei genitori e riesce a tener testa all'insegnante un po' troppo conservatrice. Inoltre l'ambulatorio del Dr. Brown si svuota a causa di una sua figuraccia: alla festa del disgelo, davanti a tutti, inizia a parlare apparentemente da solo, anche se in realt\u00e0 lui immagina di parlare con la moglie defunta. Vederlo in quello stato sconvolge non solo i figli, che lo avevano visto altre volte, ma anche tutti i cittadini di Everwood.\nGara di solidariet\u00e0.\nTrama.\nNina, la vicina di casa dei Brown incinta, rivela alla citt\u00e0 che quello che porta in grambo non \u00e8 suo figlio. Sara, la vera madre, ha cinquantacinque anni e non pu\u00f2 avere pi\u00f9 figli, perci\u00f2 si \u00e8 affidata a Nina per averne uno. Tutta la comunit\u00e0 di Everwood \u00e8 in disaccordo con la scelta di Nina, che l'ha fatto non solo per carit\u00e0, ma anche per soldi e avere il marito a casa pi\u00f9 volte all'anno (lui \u00e8 infatti spesso in giro per lavoro). A scuola Ephram conosce Wendell (guest star Cody McMains), un tipo piuttosto strano che vuole aiutarlo a fare colpo su Amy. Intanto anche Delia ha un nuovo \"amico\", il bulletto Magilla (guest star Bret Loehr), che gli ruba alcune cose, ma poi capisce che ha bisogno di un amico tanto quanto la nuova arrivata. Nina inizia ad avere le doglie e il Dr. Brown insieme a Ephram l'accompagnano all'ospedale. In macchina il bambino inizia a spingere un po' troppo e i due sono costretti a fermarsi in una caffetteria e a far nascere il bambino con pentole e lacci delle scarpe. Tutto procede bene e il bambino \u00e8 sano. Amy vorrebbe invitare Ephram a una festa, ma le sue amiche non lo vogliono e si inventano una scusa per non farlo venire. Ephram \u00e8 molto dispiaciuto e si arrabbia con Amy, che alla fine decide di non andare alla festa e di scusarsi con il ragazzo.\nIl ponte dei baci.\nTrama.\nA Everwood hanno deciso di demolire il ponte dei baci, un ponte che ormai si regge in piedi per miracolo, ma che ha dietro di s\u00e9 una storia straordinaria. Edna sembra essere l'unica a preoccuparsene, dato che ci \u00e8 molto affezionata. La donna non vuole ammetterlo, ma alla fine riesce a parlarne con Irv, suo marito. Nel frattempo i due dottori notano che in citt\u00e0 si sta diffondendo la gonorrea e, sotto consiglio del Dr. Brown, decidono di fare educazione sessuale ai ragazzi del liceo. Ephram, Amy e Bright non sono affatto felici della cosa e si sentono imbarazzati. Inoltre si sta avvicinando il ballo della scuola e Amy \u00e8 triste perch\u00e9 non pu\u00f2 andarci con Colin (guest star Mike Erwin), che \u00e8 ancora in coma. Ephram si offre di accompagnarla a Denver per andare a salutare il ragazzo all'ospedale e a invitarlo al ballo, anche se naturalmente non pu\u00f2 n\u00e9 sentire n\u00e9 parlare. Amy ed Ephram dunque saltano la scuola e vanno a Denver, lasciando i genitori preoccupati ad aspettarli a casa. Quando il Dr. Brown per l'angoscia sta per chiamare la polizia, il Dr. Abbott lo informa che probabilmente sa dove sono i loro figli, cio\u00e8 all'ospedale di Colin. I due medici vanno a recuperare i ragazzi che hanno perso l'ultimo autobus e sono bloccati in un bar. Infine Edna riesce a riconciliarsi con il passato facendo saltare in aria lei stessa il ponte dei baci.\nCoincidenze religiose.\nTrama.\nUn daino ha lasciato il suo habitat naturale tra le montagne e vagando \u00e8 arrivato fino a casa dei Brown, che se lo ritrovano in giardino. Andy chiama la protezione animali, ma Ephram, che scopre che il daino verr\u00e0 lasciato in una terreno di caccia, decide di riportarlo personalmente a casa. Andy ed Ephram allora vanno a fare un'escursione tra i boschi con il daino, in modo da riportarlo nella riserva. Intanto Delia sta a casa di Edna e Irv, ma \u00e8 molto triste a causa di una domanda che le ronza nella testa: Dio esiste e se esiste come lo si prova? Secondo Magilla (guest star Bret Loehr), il suo nuovo amico, Dio non esiste e scoppia una discussione in classe. Delia ne parla anche con Edna, che per\u00f2 capisce che la piccola non sta cercando Dio, ma il Paradiso, dove spera si trovi la sua mamma morta. Edna porta con s\u00e9 Delia dal rabbino pi\u00f9 vicino: un soldato in una base militare (guest star Jeremy Elliot). Il soldato non da risposte molto convincenti alla piccola Delia ma lei riesce comunque a ritrovare Dio quando, tornando a casa con il sidercar di Edna, la benzina dura pi\u00f9 del dovuto. Ephram e il padre arrivano alla riserva, che per\u00f2 \u00e8 in cenere. Portano perci\u00f2 il daino in un posto pi\u00f9 a nord, lontano dai cacciatori. Infine, una volta tornato a Everwood, Ephram trova il coraggio di chiedere al padre di aiutare Colin e di dire ad Amy di averle mentito.\nUna decisione difficile.\nTrama.\nA Everwood \u00e8 arrivata la dottoressa Trott (guest star Jane Krakowski), una psicologa che passa di paese in paese con il suo studio mobile in un camper. Andy parla con i genitori di Colin, ma all'ultimo si tira indietro poich\u00e9 non si sente pronto e ha paura. Dice tuttavia che siano stati gli Hart a rinunciare, ma Amy rivela a Ephram che non \u00e8 cos\u00ec. Ephram \u00e8 arrabbiato con il padre che si \u00e8 tirato indietro e anche Amy ne \u00e8 dispiaciuta. Intanto a Delia viene proibito dai genitori di Magilla di vedere il bambino, che si comporta in modo strano. Edna confida ad Andy che Magilla (Bret Loehr) in realt\u00e0 non \u00e8 nato maschio e che quindi stando con Delia si comporterebbe da femmina. I genitori del bambino perci\u00f2 decidono di mandarlo in una scuola maschile, in modo che possa formarsi da maschio durante le pubert\u00e0. Delia \u00e8 molto dispiaciuta e Andy riesce e fare incontrare i due amici per l'ultima volta prima della partenza di Magilla. Amy ha un mancamento a causa di Colin, che secondo la ragazza non si sveglier\u00e0 mai. Il Dr. Abbott vedendo sua figlia in quelle condizioni va dal Dr. Brown a dirgli di comportarsi come ha sempre fatto e di curare Colin. Andy riuscir\u00e0 a ritrovare fiducia in s\u00e9 stesso proprio grazie a una seduta dalla dottoressa Trott, che ormai \u00e8 in procinto di andarsene.\nUn'amara verit\u00e0.\nTrama.\nGli Hart hanno deciso per l'intervento e il Dr. Brown si sta preparando per il grande giorno. Da New York arriva il suo braccio destro, il Dr. Holderman (guest star Lamont Thompson). L'operazione consiste nel togliere un frammento rimasto nel cervello di Colin e si svolger\u00e0 in una sala operatoria a Denver. Amy e gli Hart si recano all'ospedale per aspettare l\u00ec la fine della lunga operazione. Ephram rimane a casa, ma quando riceve la telefonata di un'agitata Amy, sotto consiglio di Nina, decide di andare in ospedale e di aspettare con lei. In quest'episodio vi sono inoltre numerosi flashback sul giorno dell'incidente di Colin: \u00e8 il quattro luglio e alla famiglia Abbott \u00e8 stato richiesto di vestirsi da rivoluzionari per una festa di paese di commemorazione. Bright accetta dell'alcool da Colin (guest star Mike Erwin), mentre quest'ultimo litiga con Amy che gli dice di amarlo, ma non riceve risposta dal fidanzato. Bright e l'amico decidono di fare un giro con la macchina del padre di Colin e si allontanano dalla festa. A guidare \u00e8 Colin, come da sempre sostenuto da Bright, ma alla fine si scopre che in realt\u00e0 i due si erano scambiati di posto ed era stato Brgiht, ubriaco, a causare l'incidente. L'operazione procede bene: i chirurghi non solo asportano il frammento ma ne trovano e asportano un secondo. Intanto Bright trova il coraggio di dire la verit\u00e0 sull'incidente di Colin al padre e agli Hart. Infine Andy riemerge dalla sala operatoria e d\u00e0 a tutti la buona notizia che l'intervento \u00e8 andato bene, anche se ci vorranno settimane prima del risultato.\nIl giorno della speranza.\nTrama.\n\u00c8 il giorno del ventesimo anniversario di matrimonio per Andy, che \u00e8 costretto a passarlo da solo. Proprio quel giorno infatti la classe di Ephram ed Amy va in gita alle miniere. Inaspettatamente si scatena un temporale che blocca l'autostrada, perci\u00f2 i ragazzi sono costretti a ritardare nel tornare a casa. Dovendo rimanere nelle miniere, durante una chiacchierata Ephram bacia Amy, che per\u00f2 scappa via confusa. Durante il viaggio di ritorno Amy riceve una telefonata in cui le viene comunicato che Colin si \u00e8 svegliato dal coma. In citt\u00e0, intanto, il Dr. Brown mente a tutti dicendo di stare bene e di poter superare questa giornata di ricordi, ma questi riaffiorano quando Andy scopre che la moglie aveva prenotato un viaggio a Firenze per loro due soli, come d'abitudine nella settimana dell'anniversario. Intanto si avvicina anche la domenica della speranza, un giorno in cui a Everwood si celebra la speranza e la pace, con il discorso del reverendo Keyes (guest star Tim DeKay), che raduna tutta la comunit\u00e0 nella sua chiesa, di qualunque religione essa sia ed elegge \"l'uomo della speranza dell'anno\". Quest'anno per\u00f2 il reverendo ha problemi familiari che gli impediscono di pensare alla speranza: sua moglie (guest star Melinda Clarke), per dimagrire, mangia solo pollo e lui, in momenti di intimit\u00e0, ha attacchi di orticaria. La moglie \u00e8 convinta che lui non riesca semplicemente a starle vicino, ma il Dr. Brown tenta di trovare una soluzione pi\u00f9 scientifica, testando i prodotti di bellezza della donna per vedere a quali di quelli \u00e8 allergico il reverendo. Infine, capisce che il problema sono i polli: mangiandone eccessivamente, la donna assume anche moltissimi antibiotici che vengono dati al pollame, antibiociti ai quali il reverendo \u00e8 allergico. Andy pensa di aver risolto il caso e di aver salvato il loro matrimonio, ma i due coniugi hanno invece deciso di separasi ugualmente. Gi\u00f9 di morale, per l'assenza della moglie e del compito fallito, Andy si reca in chiesa e prega. A sentirlo per puro caso \u00e8 lo stesso reverendo, che la domenica successiva decide di eleggerlo uomo della speranza dell'anno.\nL'arrivo dei nonni.\nTrama.\nLa famiglia Brown si sveglia con un buon profumo di cannella per casa: sono i nonni di Ephram e Delia, suoceri di Andy, arrivati all'improvviso da New York, che stanno preparando la colazione. I nonni Jacob e Ruth (guest stars Mark Rydell e Doris Belack), senza nessuno preavviso, sono venuti a trovare i nipoti e Andy, che non vedono da quando sono partiti per Everwood. I figli di Andy sono entusiasti della visita e Delia salta scuola per far loro da guida. La piccola presenta a sua nonna Edna, con la quale aveva un appuntamento in cui avrebbero cambiato insieme una gomma alla macchina di Edna e quest'ultima le avrebbe insegnato qualcosa sui motori. La nonna di Delia, per provocazione decide di assistere alla lezione e rimprovera Edna per essere troppo intraprendente alla sua et\u00e0. Allo stesso modo Edna sfida la nonna partecipando a una serta di sola cultura. Le due donne infine capiscono che Delia non \u00e8 legata pi\u00f9 alla vita di New York, quando andava a vedere spettacoli a teatro, ma \u00e8 diventata pi\u00f9 forte e indipendente. Con Ephram invece c'\u00e8 il nonno Jacob, con il quale il ragazzo parla di Amy e del suo futuro. Intanto i genitori di Colin non vogliono che Amy passi il tempo in ospedale e la mandano via. Bright parla con Ephram chiedendogli di venire a una festa alla quale ci sar\u00e0 la sorella, per tirarla su di morale. Ephram chiede quindi al padre di poterci andare, ma Andy glielo proibisce e lo manda in punizione in camera sua. Ephram allora scappa dalla finestra e va alla festa, dove viene trattato male da Amy che \u00e8 ancora scossa dal comportamento dei genitori di Colin. Ephram reagisce ubriacandosi e quando la polizia interrompe la festa, un poliziotto riporta a casa Ephram. L'episodio si conclude con la decisione di Ephram di tornare a New York coi nonni. Andy, che \u00e8 rimasto parecchio occupato con un paziente difficile, vede realizzarsi il suo imcubo peggiore: cio\u00e8 che Jacob riesca a portargli via Ephram.\nUn padre a met\u00e0.\nTrama.\nAndy non d\u00e0 il suo permesso a Ephram di andarsene da Everwood e questo causa un'ulteriore lite fra i due. Inoltre il chirurgo si infuria con il suocero, poich\u00e9 pensa che quest'ultimo sia venuto a Everwood apposta per riportare a New York il ragazzo. Si avvicina il compleanno di Edna, la quale odia questa festivit\u00e0 e non la festeggia mai. Delia scopre che nessuno vuole fare una festa per lei (in realt\u00e0 \u00e8 la stessa Edna che proibisce a tutti di organizzarne una) e insieme alla nonna ne prepara una a casa loro. Vi sono numerosi invitati, tra cui la famiglia Abbott, e Amy ha l'occasione per scusarsi con Ephram. Bright invece non vorrebbe andarci poich\u00e9 lui \u00e8 in cattivi rapporti con la nonna, che crede che lui sia un fannullone. Durante la festa, Ephram e suo padre hanno l'ennesima lite, che scoppia davanti a tutti gli invitati. Intanto sta scendendo moltissima neve e tutti gli ospiti rimangono bloccati a casa Brown. Bright inizia ad avere mal di stomaco e presto si scopre che la causa del dolore \u00e8 l'appendicite infiammata. Non potendolo portare in ospedale, Jacob e Andy improvvisano una sala operatoria nello studio del Dr. Brown. L'operazione si conclude bene e Bright viene portato in ospedale, dove Edna si congratula con lui per il coraggio. Andy riesce finalmente a parlare con Ephram e a convincerlo a non andare.\nL'eremita.\nTrama.\nSi avvicina il giorno del Ringraziamento e a casa Brown si percepisce che non sar\u00e0 come quello di tutti gli anni. Quella che soffre pi\u00f9 di tutti \u00e8 Delia, che vorrebbe una festa come quella organizzata da sua madre ogni anno. Il Dr. Brown, per niente abile in cucina, decide di prendere una cena del Ringraziamento da asporto, ma Ephram decide di cucinare lui cercando di fare una cena pi\u00f9 simile possibile a quella di sua madre. Intanto il Dr. Abbott va dal suo medico (guest star Paul Kiernan) per fare il controllo annuale e questi gli dice che ha trovato una piccola macchia in una radiografia. Probabilmente non \u00e8 nulla, ma il Dr. Abbott inizia a pensare cosa accadrebbe se lui morisse e si rende conto che in citt\u00e0 non \u00e8 ben voluto e che al suo funerale non ci sarebbe nessuno, se non pochi intimi. In un attacco di mezza et\u00e0 invita quindi Edna, Irv, e altri concittadini a casa sua per il Ringraziamento. Il Dr. Brown ha una caso medico particolare: Marty Mawuell (guest star Robert Peters) ha bisogno di un rene nuovo, ma a causa di una lite con il fratello, non \u00e8 pi\u00f9 in contatto con lui da parecchio tempo. Andy allora decide di andare tra le montagne a cercare Daniel (guest star John Savage), il fratello di Marty, e convincerlo a donare il rene. Andy scopre che il motivo che ha allontanato i due fratelli \u00e8 una donna (guest star Jensen Buchanan), prima moglie di Daniel, che ha lasciato per Marty. Amy decide di aiutare Ephram a cucinare per il cena del Ringraziamento e in un momento di intimit\u00e0 lo bacia. Alla cena del Ringraziamento il Dr. Abbott riceve una telefonata dal suo medico che gli dice che c'\u00e8 stato un errore del laboratorio e che dunque lui \u00e8 sanissimo; saputa la notizia, Harold caccia tutti via da casa sua. A casa Brown, invece, Delia non \u00e8 felice della cena, che trova diversa dagli altri anni, e si mette a urlare. Nina riesce a calmarla e a farle capire che Ephram ha fatto tutto quello che poteva per farle capire quanto le vuole bene. Il giorno successivo Ephram va a casa di Amy per darle un regalo, ma il Dr. Abbott gli dice che Amy \u00e8 andata a trovare Colin. In realt\u00e0 Amy cerca di evitarlo perch\u00e9 non sa cosa fare, poich\u00e9 \u00e8 legata sia a lui che a Colin, che si risveglier\u00e0 da un momento all'altro. Infine Andy riceva la visita di Daniel, che si \u00e8 convinto a donare il rene.\nIl ritorno di Colin.\nTrama.\nUna grossa quantit\u00e0 di marijuana viene scoperta in casa di una donna defunta e il sindaco dopo una votazione con i cittadini decide di distruggerla, ma il dottor Abbott riesce a salvarne una parte per donarla a un malato terminale di tumore. Colin viene dimesso dall'ospedale e viene organizzata una festa in suo onore ma il ragazzo ha gravi vuoti di memoria e non ricorda quasi pi\u00f9 nulla del suo passato.\nIl prezzo del successo.\nTrama.\nIl dottor Brown, Delia, Harold e altri abitanti di Everwood sono impegnati nella realizzazione di un musical, ma Evelyn la regista decide di abbandonare le prove in quanto malata di leucemia e chiede a Edna di prendere il suo posto ma le cose non funzionano a causa dei modi scorbutici della donna. Colin torna a scuola e cerca l'amicizia di Ephram, in quanto \u00e8 l'unica persona a non conoscerlo e quindi a non aspettarsi niente da lui; dopo una iniziale titubanza il ragazzo accetta.\nUn nuovo amico.\nTrama.\nEphram cerca di aiutare Colin nello studio ma il ragazzo inizia a mostrare segni di squilibrio, prima distruggendo una vetrina all'interno della scuola con un pallone da pallacanestro e in seguito infrange il vetro del finestrino della sua macchina, proprio nel momento in cui lui ed Amy vengono nominati re e regina della scuola. Il marito di Nina torna a Everwood ma il loro matrimonio sembra in crisi. A fine episodio Ephram conosce il suo nuovo maestro di pianoforte.\nWeekend sulla neve.\nTrama.\nEphram conosce Laynie la sorella maggiore di Colin mentre i ragazzi del liceo partono per un weekend sulla neve accompagnati dal dr. Abbott; durante la gita Colin e Amy si baciano, anche se il ragazzo continua ad avere vuoti di memoria. Andrew viene invitato in un locale per single dal reverendo Keyes ma non riesce ad entrare. A fine episodio il dottore rivela al reverendo che purtroppo ha una malattia degenerativa agli occhi che a breve lo porter\u00e0 a perdere la vista.\nLe stagioni dell'amore.\nTrama.\nLa psicologa Gretchen Trott torna in citt\u00e0 e seduce il dottor Brown, il quale dopo una notte d'amore con lei decide di non iniziare una nuova relazione. Ephram chiede a Laynie di uscire insieme il giorno di San Valentino e la ragazza accetta, suscitando la gelosia di Amy che \u00e8 costretta a rivelare la verit\u00e0 a Colin circa i suoi sentimenti per Ephram.\nIndagato per omicidio.\nTrama.\nUn anziano del paese affetto da demenza senile confessa un omicidio avvenuto 30 anni prima rivelando che il padre del dr. Abbott fu suo complice; in realt\u00e0 si tratta di un equivoco. Ephram continua ad uscire con Laynie ma durante la serata in un locale jazz la ragazza capisce che \u00e8 ancora innamorato di Amy.\nChiarimenti.\nTrama.\nNel giorno dell'anniversario della morte di Julia, Ephram ha dei flashback e credendo che il padre abbia tradito sua madre lo affronta ma la verit\u00e0 sar\u00e0 sconvolgente per lui in quanto era proprio sua madre ad avere un amante. Colin continua a soffrire degli effetti collaterali dell'operazione e Amy chiede consiglio a suo padre finendo per avere una violenta discussione con lui, mentre i genitori di Colin chiedono al dr. Brown di non occuparsi pi\u00f9 del ragazzo.\nIl miracolo di Everwood.\nTrama.\nUn giornalista del New York Times arriva a Everwood per scrivere un articolo sulla vita del dottor Brown e viene a sapere della storia di Colin, il quale \u00e8 sempre pi\u00f9 irascibile e distrugge l'ufficio del suo coach che non gli aveva consentito di giocare a pallacanestro mentre in seguito arriva allo scontro fisico con Ephram e Bright (che viene colpito duramente con quattro pugni al volto). Nel frattempo Delia per una bravata resta chiusa in un museo egizio.\nArrivano gli alieni.\nTrama.\nAmy chiede a sua nonna di passare una serata insieme per assistere ad alcuni fenomeni paranormali attribuiti agli alieni, scopriranno che in realt\u00e0 si tratta di effetti ottici provocati dalle falene. Ephram intanto ha la sua prima esibizione di pianoforte in pubblico e scopre che il suo maestro Matt ha una relazione con un'allieva di nome Kate.\nPiccole donne crescono.\nTrama.\nIl padre di Kate chiede al dottor Brown di far abortire sua figlia in quanto \u00e8 rimasta incinta di Matt, ma Andy rifiuta e chiede a Harold di eseguire l'operazione al posto suo.\nI ragazzi del liceo si recano al ballo scolastico di fine anno ma Ephram viene mollato dalla sua damigella cos\u00ec Amy lo invita a ballare suscitando la forte gelosia di Colin; il giorno dopo il ragazzo viene colto da un malore in casa sua e sviene.\nVerit\u00e0 nascoste.\nTrama.\nAndy e Ephram partono insieme a Irv per un weekend al lago; dopo una lite col padre Ephram prende il motoscafo per fare un giro nel lago ma perde il controllo del mezzo e finisce in acqua rischiando di morire per ipotermia. Colin intanto deve decidere se farsi operare nuovamente a causa di un frammento di vetro che ostruisce un'arteria del cervello e che potrebbe causargli un ictus in qualsiasi momento. Infine Nina scopre la relazione omosessuale avuta dal marito e lo lascia.\nUn nuovo intervento.\nTrama.\nColin accetta di farsi operare cos\u00ec il dottor Brown torna a New York insieme a Ephram e Delia per incontrare il suo collega Donald Douglas e avere suggerimenti sull'operazione; il dottore per\u00f2 sconsiglia Andy di operarlo in quanto i rischi che il paziente muoia sono molto elevati. Colin, Amy e Bright nel frattempo partono per un'ultima gita insieme. La sera stessa Colin si reca a casa del dottore per chiedergli di lasciarlo morire nel caso si rendesse conto che dopo l'operazione sarebbe diventato un vegetale. Arriva cos\u00ec il giorno dell'intervento e le cose sembrano andare bene, finch\u00e8 Andy esce dalla sala operatoria scuro in volto..."}
{"id": "1583997", "revid": "125059891", "url": "https://it.wikipedia.org/wiki?curid=1583997", "title": "Episodi di Everwood (seconda stagione)", "text": "La seconda stagione della serie televisiva \"Everwood\" \u00e8 andata in onda negli Stati Uniti d'America dal 15 settembre 2003 al 10 maggio 2004 sul canale The WB. In Italia \u00e8 andata in onda dal 14 luglio 2005 al 12 agosto 2005 su Canale 5.\nIn ricordo di Colin.\nTrama.\nLa cittadina di Everwood \u00e8 sconvolta per la morte di Colin, nonostante sia passata un'intera estate. La citt\u00e0 incolpa il Dr. Brown della morte del giovane e lui stesso si sente in colpa per aver mantenuto la promessa fatta a Colin, non rianimarlo in caso l'operazione fosse andata male. Anche Ephram ritiene in parte il padre responsabile della morte del ragazzo, per il fatto che il padre non si \u00e8 fatto vedere in giro per l'intera estate a riprova del fatto che si sente colpevole. Dopo aver discusso con il figlio, il Dr. Brown capisce di dover andare avanti con la propria vita e per questo accetta l'invito a cena di Nina al nuovo ristorante aperto in citt\u00e0. La famiglia Brown si reca al ristorante, dove incontrano Amy che ancora disperata per la morte del proprio ragazzo, accusa pubblicamente il Dr. Brown di non aver fatto il possibile per salvare la vita a Colin. Purtroppo anche Delia risente delle ostilit\u00e0 verso suo padre ed \u00e8 esclusa dal pigiama party dell'amica a causa della madre che non vuole incontrare il Dr. Brown. Il Dr. Brown inoltre perde credibilit\u00e0 e, di conseguenza, la maggior parte dei pazienti, che preferiscono farsi visitare dal Dr. Abbott. La scuola indice una commemorazione dedicata a Colin ed \u00e8 Amy a doverla organizzare, proprio mentre quest'ultima cerca tra i ricordi e foto di Colin in vista della cerimonia si imbatte nella richiesta di non risveglio del ragazzo. Il giorno della cerimonia il Dr. Brown si presenta in palestra e ricorda Colin a modo suo, dicendo che il primo intervento fu un miracolo e che per il secondo intervento il ragazzo gli disse di fare solo il suo meglio, facendo ricredere la cittadina di Everwood. \nCorsa al college.\nTrama.\nEphram e Amy sono alle prese con la preparazione al college, essendo al terzo anno. Inizialmente il Dr. Brown non interferisce particolarmente con il futuro del figlio, ma parlando con il Dr. Abbott cambia idea e si fa coinvolgere e inizia a spingere il figlio a frequentare pi\u00f9 corsi possibile. Ephram per\u00f2 non intende seguire nessun corso extrascolastico per potersi dedicare esclusivamente alla musica, quando per\u00f2 un consulente scolastico lo classifica come un pianista mediocre, cambia idea iniziando a frequentare corsi che non gradisce. Intanto Amy continua la sua depressione per la morte di Colin, non si presenta ad un appuntamento fissatogli dal padre con un consulente di Princeton e non dorme da qualche giorno. A questo punto la madre consiglia ad Amy di frequentare un terapeuta, ma ci sono altri problemi in famiglia infatti Bright viene escluso dalla squadra di football per il suo scarso rendimento scolastico e questo fa arrabbiare il padre che aveva sempre visto lo sport l'unica strada per far entrare il figlio al college. Il Dr. Brown invece \u00e8 alle prese con una ragazza di 17 anni che essendosi rifatta il seno troppo presto ha problemi con le protesi, il dottore pi\u00f9 volte consiglia alla giovane di toglierle in maniera definitiva ma lei si rifiuta a causa dell'accaduto con Colin, per questo motivo la ragazza si rivolge al Dr. Abbott che per\u00f2 non la vuole visitare, per questo la ragazza ci ripensa e accetta di farsi rimuovere le protesi. Il Dr. Brown venuto a conoscenza del problema del figlio lo spinge a continuare a seguire ci\u00f2 che gli piace e di non farsi fermare dalle critiche, infine Bright rifiuta il consiglio del coach di usare la morte di Colin come scusa e si mette sotto con lo studio. \nRitorno in famiglia.\nTrama.\nLinda, la sorella del Dr. Abbott, torna a casa dopo tre anni di assenza, Edna \u00e8 felicissima dell'arrivo della figlia, Harold invece si comporta in modo ostile nei confronti della sorella perch\u00e9 la ritiene colpevole di aver abbandonato la famiglia nel momento pi\u00f9 difficile. Ci\u00f2 provoca una lite in famiglia perch\u00e9 oltre al Dr. Abbott anche Irv si sente geloso per via delle attenzioni di Edna per la figlia, tutto ci\u00f2 peggiora quando Linda da la notizia shock di voler rimanere a Everwood per sempre chiudendo con il suo lavoro di medico senza frontiere. Amy intanto si lega sempre pi\u00f9 ad Laynie la sorella di Colin, inizia inoltre a comportarsi in modo strano tanto da spingere il fratello Bright a chiedere ad Ephram di controllarla. Ephram inizialmente \u00e8 contrario ma vedendo il comportamento anomalo di Amy scopre che si recher\u00e0 ad una festa universitaria di una confraternita e lo dice a Bright. I due decidono di seguire Amy alla festa, una volta li Bright obbliga la sorella a tornare a casa, questo causa una brutta reazione di Amy che scaglia accuse per la morte di Colin al fratello, questo allontana ancor di pi\u00f9 Amy dalla famiglia. Il Dr. Brown intanto \u00e8 alle prese con un tredicenne che \u00e8 stato colto a rubare preservativi, dato che quest'ultimo \u00e8 figlio di un'amica di Nina, la donna spinge il Dr. Brown a parlare di sesso al giovane. Parlando con il ragazzino per\u00f2 il Dr. Brown scopre che il giovane ha gi\u00e0 avuto rapporti completi e che ci\u00f2 riguarda un gruppo di ragazzini. A questo punto il Dr. Brown fa eseguire delle analisi ai ragazzini con il consenso dei genitori che per\u00f2 chiedono che la cosa rimanga segreta. Il Dr. Brown non \u00e8 convinto sul fatto di tenere segreta la cosa e ne parla con Nina che a questo punto trova il coraggio di rivelare al Dr. Brown la decisione di divorziare dal marito dopo aver scoperto la relazione con un altro uomo.\nLa baby-sitter.\nTrama.\nAndy assume una baby-sitter Madison per Delia cos\u00ec da lasciare pi\u00f9 tempo libero ad Ephram, Delia va subito d'accordo con Madison mentre Ephram non gradisce l'idea di avere una baby-sitter in quanto sostiene di aver passato l'et\u00e0 infantile. Ephram durante un battibecco con Madison finisce per licenziarla senza chiedere permesso al padre, che una volta a conoscenza dell'accaduto convince il figlio a richiamarla e chiederle scusa. Intanto Linda addobba lo studio come un centro medico cinese e questo infastidisce Harold, cos\u00ec Linda gli propone un accordo, infatti Harold deve ritirare un premio per essere stato nominato Sommo Ariete Maschio ma ha un fastidioso torcicollo che se Linda riuscir\u00e0 a fargli passare, quest'ultimo gli permetter\u00e0 di tenere addobbato lo studio. Linda con delle tecniche orientali riesce a far passare il dolore al fratello, ma questo rende il fratello ipersensibile che durante la cerimonia di consegna del premio parlando del padre scoppia in lacrime. Nina ha il suo primo incontro con l'avvocato e una volta parlatoli decide di aspettare e lasciare cos\u00ec le cose per un po' e ne parla con Andy che gli consiglia di procedere con il divorzio e che lui le star\u00e0 accanto. Andy per\u00f2 si lascia prendere dal caso del padre di Colin che dalla morte del figlio non smette di bere, cos\u00ec gli consiglia un programma contro l'alcolismo per\u00f2 il padre del ragazzo non \u00e8 interessato in quanto l'alcol \u00e8 l'unico modo per non pensare alla scomparsa del figlio. Tutto ci\u00f2 allontana Andy da Nina che rimane delusa ancor di pi\u00f9 quando scopre che Andy ha raccontato i suoi problemi ad Ephram, Nina rimprovera Andy di saper dare consigli agli altri dicendogli di andare avanti, mentre lui \u00e8 vedovo da ormai due anni e indossa ancora la fede, ci\u00f2 lo fa riflettere. \nProblemi per Amy.\nTrama.\nAmy ha una reazione eccessiva nei confronti di un compagno al quale viene assegnato il vecchio armadietto di Colin, per questo motivo la terapista scolastica convoca i genitori della ragazza e discutendo dell'accaduto consiglia per la ragazza una cura farmacologica. Harold \u00e8 totalmente contrario riguardo al fatto di far assumere farmaci alla figli mentre la madre vuole pensarci, questo provoca tensione fra i coniugi, tutto ci\u00f2 peggiora quando Amy scopre che il padre ha prescritto a Laynie gli stessi antidepressivi che non vuole che lei assuma. A questo punto Amy ha uno scontro con il padre, nel quale la ragazza lo incolpa di essere insensibile al proprio dolore e che lei ha realmente bisogno di cure. Delia intanto \u00e8 alle prese con un compito scolastico, nel quale deve parlare del proprio eroe e tutti in famiglia sono convinti che il suo strano comportamento sia dettato dal compito ma Madison scopre che Delia \u00e8 gelosa del rapporto che si sta instaurando fra suo padre e la Dr. Linda Abbott. Questo diventa chiaro quando durante una cena in famiglia nel quale il padre invita Linda, la figlia rifiuta tutto il cibo portato dalla donna e infine scappa in camera sua, il padre parlandole scopre le motivazioni di tale comportamento. Andy e Linda collaborano al caso di Brittany l'amica della propria figlia che ha uno strano comportamento che il Dr. Brown riconduce all'uso di uno smalto tossico mentre Linda \u00e8 convinta che il comportamento anomalo sia dettato dalla sfera affettiva. Delia si fa promettere dal padre che non ci sar\u00e0 nessuna relazione futura tra lui e Linda e al compito la piccola sorprende tutti quando sceglie sua madre come proprio eroe.\nGli esami non finiscono mai.\nTrama.\nAmy ed Ephram devono sostenere entrambi l'esame della patente, mentre la ragazza viene promossa e per questo motivo il padre le compra un'auto nuova, Ephram viene bocciato e la prende male. Amy intanto chiede ad Ephram di uscire, il ragazzo \u00e8 felice ma quando scopre che il motivo per il quale Amy \u00e8 uscita con lui \u00e8 che Laynie gli ha dato buca hanno un diverbio ed Eprham se ne va deluso. Amy racconta tutto a Bright dicendogli che Eprham \u00e8 importante per lei ma non si sente pronta per iniziare una relazione, Bright comprende le motivazioni della sorella e le chiede comunque di non allontanarlo dalla sua vita in quanto \u00e8 una persona speciale. Amy allora si reca alla scuola guida dove Ephram deve ridare l'esame di guida, ma il ragazzo \u00e8 accompagnato da Madison che gli aveva dato una mano per prepararsi all'esame e una volta giunta sul posto Amy vede che Ephram ha preso la patente e essendo preso dalla gioia bacia Madison appassionatamente, cos\u00ec la ragazza se ne va. Al Dr. Brown viene chiesto di celebrare il matrimonio del reverendo Keyes in quanto suo buon amico, ma il reverendo malato di cecit\u00e0 ha un repentino peggioramento che lo spinge a fissare il matrimonio per la settimana seguente per poter vedere la sua futura moglie prima di perdere la vista totalmente. Andy per questo motivo consiglia al reverendo di provare un intervento sperimentale che potrebbe migliorare di molto la sua vista, inizialmente il reverendo \u00e8 titubante riguardo all'intervento ma alla fine decide di sottoporsi all'intervento ma nonostante ci\u00f2 non vi \u00e8 nessun miglioramento ma il matrimonio viene celebrato comunque. Infine alla cerimonia Ephram e Amy si chiariscono con quest'ultima che si fa promettere dal ragazzo che quello che c'\u00e8 tra di loro non dovr\u00e0 ostacolare una relazione futura.\nIl faro di Everwood.\nTrama.\nA Everwood c'\u00e8 un'esplosione alla miniera, che viene usato per raccontare le storie dei tre feriti pi\u00f9 gravi. La prima ferita grave \u00e8 Ellie una donna che assieme al marito si era rivolta al Dr. Brown avendo un problema nel rimanere incinta, il marito invece \u00e8 un consulente scolastico che da tempo stava aiutando Bright a migliorare i suoi voti, la donna verr\u00e0 salvata da Andy ma a causa dell'incidente le verr\u00e0 asportato l'utero e per questo non potr\u00e0 mai avere un bambino, ma il marito \u00e8 felice per non aver perso la moglie. Il secondo ferito in modo grave \u00e8 Will, che Andy riesce a salvare senza bisogno di amputargli il braccio (cosa che gli era stata consigliata da Harold), senza peraltro sapere che Will \u00e8 un eccellente pianista al quale Eprham aveva graffiato la macchina e recatosi a casa di quest'ultimo per risarcirlo scopre che Will \u00e8 un pianista e i due instaurano un ottimo rapporto in quanto Will chiede al ragazzo di acquistarli una raccolta di cd jazz da eBay. Infine la terza persona che rimane ferita gravemente \u00e8 Daniel il vicino di casa di Harold al quale il Dr. Brown salva la vita con un delicato intervento con i soli attrezzi a sua disposizione, in seguito si scoprir\u00e0 che Daniel stava costruendo da tempo un faro nel suo giardino perch\u00e9 aveva promesso alla moglie prima del matrimonio di trasferirsi in una localit\u00e0 di mare, mentre sono rimasti ormai da trent'anni a Everwood. L'episodio si chiude con un gruppo di volontari capeggiati da Harold che termina il faro che Daniel stava costruendo. \nPremonizioni.\nTrama.\nAllo studio del Dr. Brown si presenta una donna che vuol far visitare il figlio, quando Andy diagnostica una semplice influenza la donna non si trova d'accordo e chiede al medico di far visitare il figlio da uno specialista in quanto crede che il figlio abbia la meningite. Andy incuriosito dalla richiesta della donna accetta di far visitare il ragazzo da un amico specialista e rimane stupito quando dalle analisi scopre che il ragazzo ha realmente la meningite, a questo punto chiede spiegazioni alla donna che gli rivela di aver saputo dal meccanico locale Phil, il quale ormai da anni da delle premonizioni a chi glielo domandi. Andy cos\u00ec decide di andare a ringraziare Phil e parlando con l'uomo inizia a credere nella verit\u00e0 di quest'ultimo che gli dice che presto non manterr\u00e0 una promessa e inoltre ricever\u00e0 un bacio. Il Dr. Abbott \u00e8 invece contrario alle premonizioni di Phil, in quanto molti suoi pazienti fanno strane richieste dopo aver avuto una premonizione da Phil, proprio quando sta parlando con Phil riceve una telefonata dal farmacista che gli chiede delucidazioni a proposito di antidepressivi prescritti alla figlia da un Dr. Abbott. Harold rimane sconvolto e indagando scopre che durante una seduta di yoga con la zia Amy ruba le ricette di Linda e si fa prescrivere gli antidepressivi, per questo nasce una forte discussioni tra i coniugi Abbott e la figlia con Harold che alla fine rassegnato decide di prescrivere le medicine alla figlia. Madison porta Delia alle prove del suo gruppo, vengono per\u00f2 raggiunte da Ephram che arriva con la scusa del capotto dimenticato dalla sorella, qui i due assistono a una lite tra Madison e Jay un componente della band che per\u00f2 non vuole pi\u00f9 fare gruppo. Ephram per tirar su di morale la ragazza decide di migliorare alcuni pezzi della band, ci\u00f2 fa molto piacere a Madison che invita il ragazzo a unirsi al gruppo per un concerto in un locale, arrivato Ephram per\u00f2 scopre che Madison e Jay sono una coppia e accusa la ragazza di non essere stata sincera con lui in quanto dopo il bacio fra i due avrebbe dovuto parlargliene. Madison raggiunge Ephram per chiedergli scusa e chiarire che fra i due non potr\u00e0 mai esserci niente per la differenza d'et\u00e0, il ragazzo le chiede di non usare questa l'et\u00e0 come scusa e la sorprende baciandola. Andy intanto consolida il suo rapporto con Linda, spinto anche da Edna che sarebbe felice di una relazione tra i due, Andy quindi decide di confessare il suo amore per Linda che per\u00f2 lo rifiuta. A questo punto Edna chiede alla figli perch\u00e9 non vuole mettersi con Andy e Linda confessa alla madre di avere contratto il virus del HIV.\nCuori in fermento.\nTrama.\nBright convince Ephram a ignorare Madison, in quanto secondo lui in amore vince chi fugge, ma la cosa diventa complicata quando Delia invita la baby-sitter alla festa per il suo compleanno. Per questo motivo Bright si auto-invita alla festa cos\u00ec per far s\u00ec che Ephram stia lontano da Madison, ma ci\u00f2 non funziona infatti i due si ritrovano sotto il portico dove Madison confessa ad Ephram che il motivo per cui ha litigato e poi rotto con Jay e che a lei piace un altro ragazzo, lui. Andy nonostante il rifiuto da parte di Linda non demorde e anzi le manda prima delle rose e poi cento palloncini, ma ci\u00f2 che ottiene e un altro rifiuto da parte della donna, il Dr. Brown \u00e8 inoltre motivato dal fatto che proprio in questo periodo sta cercando di aiutare un suo paziente balbuziente a confessare il suo amore alla ragazza che ama. Cos\u00ec Andy consiglia all'uomo di cantare una canzone al karaoke alla ragazza, ma lei lo rifiuta nonostante ci\u00f2 l'uomo \u00e8 felice perch\u00e9 per una volta non ha avuto paura di confessare i suoi sentimenti. Andy dunque si reca da Linda con la chitarra per cantarle una serenata e a questo punto a Linda non resta altro che raccontare la sua malattia ad Andy. Amy recatosi alla farmacia per acquistare i soliti antidepressivi incontra Tommy un cassiere simpatico che per altre coincidenze incontrer\u00e0 varie volte, parlando del ragazzo con Laynie viene fuori che era ospite in una clinica per disintossicarsi, ma anche dopo aver saputo questa notizia da Laynie, Amy dopo averlo incontrato a una festa decide di uscire con lui raccontandogli la sua vita. \nLa fuga.\nTrama.\nAndy scopre la relazione tra Ephram e Madison e nonostante sia contrario decide di non licenziare la ragazza per il bene di Delia, ma vieta comunque ai due di frequentarsi. Madison accetta di non frequentare pi\u00f9 Ephram e decide di licenziarsi per reprimere i suoi sentimenti, ma Ephram si reca a casa sua e le dice che l'unica persona che pu\u00f2 impedirgli di amarla \u00e8 lei. Andy deve curare un giovane ragazzo indiano che ha un piede ustionato, chiedendo il motivo scopre che il ragazzo ha svolto le prove per la cerimonia del fuoco, durante la quale deve camminare su sassi ardenti. Il Dr. Brown va dal padre del giovane per chiedergli di aspettare che il piede del ragazzo sia guarito prima di sottoporlo alla cerimonia, ma il padre non ne vuole sapere. Anche la cena del Ringraziamento a casa Abbott finisce male, infatti Amy porta con s\u00e9 Tommy il suo nuovo ragazzo, ma ci\u00f2 non fa piacere a Harold che gi\u00e0 stressato per la presenza dei suoceri e conoscendo il passato del ragazzo lo umilia davanti a tutti, Amy si arrabbia e dice alla propria famiglia che l'unica nota positiva della sua vita ora \u00e8 Tommy e loro vogliono privarla anche di quello. Visti i rispettivi problemi Andy e Harold si incontrano al bar ma visto lo squallore decidono di recarsi alla riserva che in realt\u00e0 \u00e8 un casin\u00f2, qui Harold perde settemila dollari a Black-jack mentre Andy comprende che i figli hanno diritto di sbagliare per crescere. Tornato a casa Andy trova il figlio ad aspettarlo per dirgli che continuer\u00e0 a frequentare Madison, ma Andy \u00e8 d'accordo cos\u00ec Ephram rimane molto sorpreso, Harold invece trova la moglie Rose infuriata e una spiacevole sorpresa, Amy \u00e8 scomparsa. Intanto Linda incontra Andy e lo accusa di aver fatto di tutto per evitarla, Andy di tutta risposta la bacia. \nCrisi in famiglia.\nTrama.\nLa famiglia Abbott si rivolge al FBI per trovare la figlia, ma Edna tranquillizza tutti facendo sapere che Amy ha passato la notte da lei. Harold incolpa sua madre di cacciarsi in affari che non la riguardano ma Edna riesce a far confrontare Amy e la propria famiglia che per\u00f2 le chiede di scegliere tra loro e Tommy. Rose incolpa Harold di mettere la figlia davanti a tutti e cos\u00ec quando Edna chiama il prete che aveva celebrato il matrimonio del figlio, Harold augura buona fortuna alla figlia, lasciandola stare dalla nonna. Delia ha visto su padre mentre baciava Linda e si arrabbia molto in quanto Andy non ha mantenuto la promessa di non avere una relazione con la donna, per questo motivo Andy porta la figlia ad un weekend in mezzo alla natura, ma ci\u00f2 non fa per lui cos\u00ec alla fine i due passano la notte in un lussuoso hotel, qui Delia confida al padre che il motivo per cui non vuole che ci sia una relazione tra lui e Linda e che ha paura che sua madre morta non sia d'accordo. Il Dr. Brown al lavoro \u00e8 alle prese con una donna che vuole procreare attraverso la fecondazione in vetro utilizzando lo sperma del marito defunto, peccato che la donna ora sia sposata con un altro uomo che non \u00e8 d'accordo con la decisione della donna. Ma alla fine accetta la decisione del nuovo compagno \u00e8 decide di avere un figlio con lui, Ephram scopre anche lui la relazione del padre ed \u00e8 perplesso in quanto non pensava che il padre potesse innamorarsi cos\u00ec in fretta.\nPerdite di controllo.\nTrama.\nEphram si scontra per la prima volta con la differenza di et\u00e0 fra lui e Madison, prima non riuscendo ad acquistare i biglietti per un film vietato ai minori e poi quando Madison alle prese con un esame rifiuta un suo invito ad uscire. Ephram decide di prendere un documento falso per poter entrare nella biblioteca del campus dove studia Madison, qui la rimprovera del fatto che tutto ci\u00f2 che fanno avviene in segreto cos\u00ec la invita a un evento sportivo che si terr\u00e0 al liceo. L'evento \u00e8 un incontro di lotta greco-romana \u00e8 il principale atleta \u00e8 un paziente del dottor Brown in quanto dopo essersi pesato prima della gara sviene, Andy visitandolo scopre che per partecipare alla gara il ragazzo \u00e8 dovuto dimagrire molto diventando bulimico. La madre del ragazzo ne era a conoscenza e per questo \u00e8 d'accordo con Andy che consiglia al ragazzo di non partecipare all'evento, ma la ragazzo non ne vuole sentire avendo dalla sua il padre. Il giorno della gara Andy si reca in palestra dal ragazzo per provare a convincerlo di non partecipare ma la sua predica \u00e8 inutile, inoltre per questo motivo arriva in ritardo all'appuntamento che aveva programmato con Linda, che si arrabbia e addirittura lo caccia quando scusandosi Andy la chiama Julia. Anche Amy \u00e8 presente all'evento con il suo ragazzo Tommy, la ragazza \u00e8 stanca dell'indifferenza di Bright nei suoi confronti ha un diverbio con lui e Tommy per difendere Amy viene alle mani con il fratello della ragazza, evento che coster\u00e0 a Bright una sospensione di una settimana. Ephram alla gara si vanta di essere in compagnia di Madison, cosa che infastidisce molto la ragazza, tanto che Ephram si dovr\u00e0 far perdonare con fiori e pizza, Amy rimane turbata quando sorprende Edna e Irv durante un rapporto. Andy va da Linda per chiederle perdono spiegandolo che ci\u00f2 che lo spaventa non \u00e8 la sua malattia ma il fatto che la loro storia possa essere per tutta la vita, cos\u00ec il loro rapporto si sposta sul lato fisico. \nCena di compleanno.\nTrama.\nEphram scrive una canzone per Madison, ma la reazione della ragazza non \u00e8 quella sperata infatti non fa ascoltare il brano al gruppo cos\u00ec Ephram fa una figuraccia con Jay, Madison chiede scusa ad Ephram e gli chiede che il loro rapporto rallenti un po', inoltre scrive le parole della canzone. Anche Amy vuole dare un regalo a Tommy per il loro primo mese insieme, ma quando si reca a casa sua per consegnarglielo rimane delusa dall'ambiente che trova cos\u00ec mente alla madre del ragazzo che pensava che la ragazza fosse mandata dalla chiesa. Quando Amy incontra Tommy non gli racconta il fatto cos\u00ec quando il ragazzo ne viene a conoscenza i due litigano. Ephram e Amy devono recuperare entrambi per il compito di spagnolo cos\u00ec ripassano insieme, in questo modo parlano dei loro problemi ma non fanno altro che rinfacciarsi l'assenza dell'altro durante questi mesi, cos\u00ec Amy se ne va e finisce per incontrare Tommy che si scusa con lei dicendolo che si vergognava della differenza di classe tra i due, cos\u00ec la invita a cena a casa sua. Amy per\u00f2 si dimentica della cena per il compleanno del padre cos\u00ec la festa \u00e8 piena di tensione, Bright cerca di fingere che il suo regalo sia merito di Amy ma la cena passa in modo pessimo, tornata a casa Amy viene rimproverata da Edna, cos\u00ec decide di scrivere una lettera al padre. Harold spiega ad Andy che sta passando tempo solo con Linda trascurando Nina che ha bisogno del suo aiuto in questo periodo, cos\u00ec Andy si reca a casa della donna che per\u00f2 stanca dal lavoro lo caccia, a questo punto ne parla con Linda che gli fa capire dove ha sbagliato tornando a casa di Nina per\u00f2 trova Sam che \u00e8 finito contro un albero con l'auto della madre, in quanto Nina si \u00e8 addormentata, stanca dai doppi turni al lavoro. All'ospedale i due si chiariscono e Andy sta vicino alla donna. \nMomenti d'intimit\u00e0.\nTrama.\nAmy si trova per la prima volta a dover affrontare l'argomento sesso, dicendo a Tommy di essere ancora vergine cos\u00ec il ragazzo si scusa per averle fatto pressioni. Amy ne parla con Laynie che le consiglia di non avere grande aspettative in quanto rimarrebbe delusa, Amy allora si reca allo studio del Dr. Brown chiedendogli un anticoncezionale, ma Andy le consiglia di parlarne in famiglia ma la ragazza spiega che sarebbe inutile e che non sar\u00e0 pi\u00f9 come prima non essendoci pi\u00f9 Colin. A questo punto Andy le prescrive una serie di analisi omettendo ci\u00f2 a Edna, che per\u00f2 con una telefonata al laboratorio scopre l'incontro tra i due e si arrabbia molto con Andy in quanto secondo lei si sarebbe comportato in modo meschino nei confronti di Harold, ma Andy le chiede di non dire niente al figlio. Edna inizialmente vorrebbe dire tutto a Harold ma poi viene convinta da Andy di tenere il segreto professionale, ma la donna ricorda al dottore che se fosse stato Ephram a chiedere consiglio a Harold lui se la sarebbe presa, Andy invece \u00e8 convinto che il figlio prima di avere un rapporto ne parler\u00e0 con lui. Presto si scoprir\u00e0 che non \u00e8 cos\u00ec, infatti Madison invita Ephram a casa sua per il weekend in quanto la sua coinquilina e sar\u00e0 fuori citt\u00e0, il ragazzo viene convinto da Bright che \u00e8 una scusa per avere un rapporto sessuale, quindi il ragazzo mente ad Andy per andare dalla ragazza. Ephram dicendo al padre di dover andare a casa di Bright esce ma i due casualmente si incontrano in un supermercato, Andy rimprovera il figlio e i due finiscono per litigare, in quella che doveva essere la prima notte di Linda in casa Brown, ma la donna durante il litigio se ne va. Amy ha deciso che la sua prima volta sar\u00e0 con Tommy, che la invita ad una festa in uno chalet di montagna, ma durante la festa Laynie vede il ragazzo spacciare e lo dice ad Amy, che pretende spiegazione dal ragazzo, che le spiega di essere stato costretto, la ragazza accetta le scuse ma l'atmosfera \u00e8 rovinata. Infine Ephram si reca da Madison per cercare di chiarire, parlando i due decidono di andare a \"la punta\" un luogo di Everwood nel quale si incontrano le coppiette, qui Ephram consuma per la prima volta. \nRiflessioni.\nTrama.\nEphram \u00e8 su di giri per aver fatto sesso con Madison e quando i due devono separasi per un weekend il ragazzo le dice \"Ti amo\" ma non riceve la risposta desiderata. Ephram deve recarsi a Boulder per partecipare a un concorso per jazzisti al quale Will l'ha iscritto, mentre Madison avr\u00e0 il suo primo concerto pagato. Una volta a Boulder a Ephram viene la pazzia di guidare durante la notte per chiedere spiegazioni a Madison. Una volta arrivato alla porta per\u00f2 vede Madison felice festeggiare per il concerto riuscito cos\u00ec non ha il coraggio di entrare e torna a Boulder, ma essendo esausto per avere guidato tutta la notte il concorso va malissimo. Will tornando a casa decide di fermarsi ad un centro commerciale dove chiede a Ephram di suonare, spiegandogli che la musica \u00e8 passione, qui Andy scopre che a causa dell'esplosione alla miniera Will sta diventando sordo. Linda decide di tenere Delia per il weekend ma la cosa risulta difficile quando Delia litiga con l'amica Brittany e la situazione diventa ingestibile tanto che Linda va da Nina per chiedere aiuto. Nina le consiglia di diventare amica della bambina; seguendo il consiglio, Linda riesce a instaurare un bel rapporto con Delia. Amy \u00e8 decisa a troncare il suo rapporto con Tommy che per\u00f2 la sorprende lasciandola per primo, creandole dei dubbi, ma Laynie le dice di non provare sensi di colpa. Mentre escono di casa le due ragazze incontrano Tommy che sotto l'effetto di droghe prega la ragazza di rimanere insieme a lui, in quanto \u00e8 l'unica motivazione per smettere con le droghe. Laynie \u00e8 contraria ma Amy accetta di tornare con Tommy, decisione che porta alla rottura tra le due ragazze. \nVite a rischio.\nTrama.\nA Everwood arrivano le pagelle, mentre quella di Bright \u00e8 ottima, quella di Amy ed Ephram no, il ragazzo per\u00f2 anticipa Andy auto-punendosi per poter partecipare ad un concerto di Madison, al quale sar\u00e0 presente un discografico. Il concerto per\u00f2 si terr\u00e0 in un locale vietato ai minori, cos\u00ec grazie a Bright si procura un documento falso, ma Madison inizialmente \u00e8 contraria in quanto Ephram rischia guai con il padre, ma poi si convince. Al concerto Ephram non sopporta i commenti su Madison cos\u00ec si ubriaca mettendo in imbarazzo la ragazza davanti al discografico e arriva addirittura alle mani con Jay, l'ex di Madison. Per la rissa Ephram finisce in cella, Andy va a tirarlo fuori e ad aspettarli c'\u00e8 Madison che fa intendere al ragazzo che la loro storia \u00e8 finita. A Nina arriva l'istanza di divorzio da parte del ex marito Carl e ne rimane sconvolta, Andy per\u00f2 le sta accanto e le paga pure le spese legali causando la gelosia di Linda che lo fa notare ad Andy, lui per\u00f2 risponde che non vuole rinunciare a Nina. Amy chiede al fratello di nascondere la pagelle in quanto consapevole dei suoi voti, ma \u00e8 troppo tardi e viene chiamata dal preside per un incontro a cui naturalmente ci sono anche i suoi genitori, Amy pensando di averli delusi per l'ennesima volta, va a una festa con Tommy. Alla festa Amy si ubriaca e fa uso di droghe, e ha una visione di Colin che le chiede di dirgli addio e ricominciare a vivere; anche Tommy ne fa uso in quanto finora aveva mentito alla ragazza e finisce per avere un collasso, Amy non sapendo cosa fare chiama suo padre, il Dr. Abbott. \nUna questione di et\u00e0.\nTrama.\nAmy dopo l'incedente della festa torna a casa dopo tre mesi e decide di riprendersi la sua vita, Tommy per\u00f2 uscito dall'ospedale si presenta alla sua porta chiedendole di scusa e di dargli una seconda chance, ma lei questa volta si rifiuta, il ragazzo le dice che la sua vita non torner\u00e0 come prima. Amy nei giorni seguenti si rende conto di quanto sia difficile tornare alle vecchie abitudini, inoltre gli amici la ignorano compreso Bright che per\u00f2 le dice di insistere per tornare alla normalit\u00e0. Ephram va da Madison convinto che lei voglia lasciarlo, ma parlando la ragazza gli spiega che vuole provare a salvare il loro rapporto, per\u00f2 al compleanno di Madison quando le birre finiscono tutti si trasferiscono in un bar, ma Ephram per non mettere in imbarazzo Madison se ne va. Il giorno dopo Madison trova il regalo lasciatoli da Ephram e va da lui per aprirlo ma cui capiscono che la differenza di et\u00e0 fra i due e un ostacolo troppo grande cos\u00ec si lasciano. Nina \u00e8 chiamata in tribunale perch\u00e9 il marito vuole ottenere l'affidamento di Sam, usando contro di lei l'incidente successo al figlio con l'auto della madre, ma grazie a un discorso di Andy al giudice, Nina vince la causa. Harold portando a casa le cose di Amy trova le pillole e chiede spiegazioni ad Amy, che lo rassicura sul fatto di non aver fatto sesso, Harold allora si reca da Andy accusandolo di essere stato disonesto nei suoi confronti. \nTempo di crescere.\nTrama.\nDelia \u00e8 furiosa perch\u00e9 Madison non \u00e8 pi\u00f9 la sua baby-sitter, inoltre quella nuova \u00e8 una vera arpia, per questo Ephram va da madison e le chiede di tornare a occuparsi della sorella, almeno fino a quando non troveranno una buona sostituta. La cosa sembra funzionare in un primo momento, ma poi Ephram cerca di evitare Madison in tutti i modi e quando sente una telefonata tra lei e Jay le fa una scenata, per questo Delia decide di dire addio a Madison in quanto secondo lei suo fratello \u00e8 sempre triste quando c'\u00e8 lei. Ephram si arrabbia con il padre convinto che sia stato lui a cacciarla, ma quando scopre che \u00e8 stata Delia, va dalla ragazza per dirle addio anche lui. Bright rimane deluso quando riceve vari rifiuti dai college a cui aveva fatto domanda, ma spera ancora nella risposta del Notre-Dame, ma anche in questo caso viene rifiutato, non gli rimane che fare domanda ad agraria. A sorpresa per\u00f2 anche questa facolt\u00e0 non lo accetta, si sfoga quindi con Ephram che non fa altro che lamentarsi di non stare pi\u00f9 con Madison, ma Ephram lo convince a parlare con il preside della facolt\u00e0 di agraria per fargli cambiare idea. Bright decide di partire per il college ma la famiglia non \u00e8 d'accordo, soprattutto Harold che ritiene impossibile far cambiare l'idea gi\u00e0 presa, il viaggio si rivela inutile, ma a sorpresa Bright trova il padre fuori ad aspettarlo, dicendogli che qualsiasi sia il suo futuro la famiglia gli stara accanto. Linda che prescrive gli antidepressivi ad Amy, decide che \u00e8 ora di farne a meno ma Amy \u00e8 dubbiosa, infatti quando la madre l'abbraccia Amy chiede alla zia di poter usarli per un altro mese, in quanto ha paura di deludere la sua famiglia. Linda acconsente, ma quando Amy in farmacia incontra la madre di Colin consumata dagli antidepressivi, decide di smettere definitivamente di usarli. \nPer amore dei figli.\nTrama.\nDelia vede Linda mentre prende le sue medicine e le chiede il motivo, cos\u00ec Linda si trova costretta a raccontare la propria malattia alla giovane, facendole promettere di non dirlo a nessuno. Delia per\u00f2 lo racconta a Brittany, che a sua volta lo dice ai genitori e in breve tutta la cittadina viene a conoscenza della malattia della donna. Tutti i pazienti dello studio Abbott rimangono delusi in quanto dovevano essere avvertiti della malattia di Linda e minacciano di denunciare lo studio, Rose trova un compromesso, i cittadini non sporgeranno denuncia a patto che Linda lasci lo studio medico. Harold per\u00f2 non vuole perch\u00e9 pensa che se Linda lasciasse lo studio, potrebbe andarsene nuovamente in quanto non avrebbe pi\u00f9 motivazioni per restare, ma Linda decide lei stessa di abbandonare lo studio. Per\u00f2 la denuncia sporta verso lo studio non viene ritirata in tempo e per questo lo studio viene accusato di negligenza. Ephram spinto da Amy, decide di parlare al padre delle sue paure rispetto alla malattia di Linda, ma se in un primo momento Andy si arrabbia dicendogli di non intromettersi nella sua vita personale, finito di parlare con il figlio ci ripensa e decide che i loro figli al momento sono la cosa pi\u00f9 importante e che hanno bisogno di lui, per questo decide di troncare la sua storia con Linda. \nIl ballo di fine anno.\nTrama.\nLinda organizza una cena per tutta la famiglia, ma Harold si arrabbia molto ritenendola una cena d'addio, Linda si giustifica dicendo che le \u00e8 stato chiesto di andare con \"Medici senza frontiere\" in Namibia. Edna chiede alla figlia di riflettere bene su questa scelta e, se decidesse di partire, di non farlo prima di aver chiarito con Harold, Linda quindi va dal fratello per parlargli. Linda spiega che quest'ultimo periodo \u00e8 stato particolare per lei e ora ha bisogno di qualcosa di suo, ma che se lui lo volesse sarebbe disposta a rimanere, Harold per\u00f2 le d\u00e0 il permesso di partire. Harold il giorno della partenza di Linda, bussa alla porta di Andy nonostante i rapporti fra i due siano tesi, per avvertirlo della partenza di Linda e permettere ai due di salutarsi. Andy \u00e8 alla prese con il Dr. Douglas che gli chiede consiglio su un intervento a cui deve sottoporre un suo paziente, ma Andy gli dice di rinunciare all'intervento in quanto molto difficile, ma quando scopre che il paziente \u00e8 lo stesso Dr.Douglas cambia idea. I ragazzi sono alla prese con il ballo di fine anno, Bright fa le cose in grande in quanto \u00e8 il suo ultimo ballo, noleggia addirittura un camper e sceglie quattro ragazze come sue accompagnatrici e convince Amy ed Ephram a partecipare al ballo. Amy si accorge di provare qualcosa per Ephram e nonostante abbia maree di inviti, aspetta quello di Ephram, ma parlando con Bright capisce che Ephram non glielo chieder\u00e0 in quanto pi\u00f9 volte \u00e8 stato rifiutato dalla ragazza. Cos\u00ec decide di invitarlo ma il ragazzo rifiuta, salvo cambiare idea convinto da Bright, Amy decide di confessarsi con Ephram ma i suoi piani saltano quando i due incontrano casualmente Madison al supermercato. A questo punto Bright rivela a Ephram i sentimenti di Amy nei suoi confronti. \nUn futuro da scoprire.\nTrama.\nManca poco al giorno della consegna dei diplomi, ma Bright non vuole partecipare alla cerimonia in quanto l'unico del corso a non conoscere il suo futuro, nonostante Harold lo spinga ad andare per non pentirsene in futuro. Harold \u00e8 ancora alle prese con i problemi allo studio, deve trovare una compagnia che voglia stipularli una polizza, ma con suoceri in casa decide di mentire fio ad arrivare a pagare finti clienti. Ma una chiacchierata fra Harold e Bright porta i due a non mollare, Harold si convince a continuare a cercare una compagnia mentre Bright partecipa alla cerimonia dei diplomi, dove viene premiato come studente migliore del suo anno. Ephram \u00e8 alle prese con un'audizione per un corso estivo alla Julliard, cos\u00ec rifiuta un invito di Amy ad una festa, ma la ragazza viene a sapere che il ragazzo deve recarsi a Boulder da solo in quanto il padre \u00e8 occupato, cos\u00ec decide di diventare la sua compagna di viaggio. La presenza di Amy si riveler\u00e0 fondamentale infatti convince Ephram a esibirsi dopo un iniziale paura, finita l'audizione il ragazzo propone di passare la serata nelle strade di Boulder, qui Amy confessa i suoi sentimenti a Ephram ma rimane delusa quando scopre che il ragazzo ne era gi\u00e0 a conoscenza e decide di lasciar perdere, stanca di questi giochetti. Il tumore del Dr. Douglas cresce quindi egli chiede al Andy di limitare i danni \u00e8 non provare un intervento completo, Andy non confuso chiede consiglio a Nina, che ancora una volta gli apre gli occhi facendoli capire che la sua \u00e8 solo paura. Andy decide di operare il suo mentore e dopo 14 ore, l'intervento riesce perfettamente portando Andy a tornare ad essere considerato il genio della chirurgia, intanto Ephram riceve la lettere della Julliard che lo accetta al corso estivo, cosa che preoccupa sia Amy che Andy. \nSoci alla pari.\nTrama.\nHarold non \u00e8 ancora riuscito a trovare un'assicurazione che voglia stipulare una polizza al suo studio medico, decide cos\u00ec di aprire un negozio di ciambelle salate. Ma l'attivit\u00e0 si riveler\u00e0 un fallimento, Andy corre in aiuto di Harold, chiedendogli di diventare suo socio alla pari nello suo studio, all'inizio Harold non gradisce l'idea ma poi capisce che Andy \u00e8 stato un amico con lui e quindi accetta. Amy chiede a Ephram di non partire per New York, per partecipare al corso estivo della Julliard in quanto l'estate \u00e8 il periodo perfetto per cominciare la loro storia, in quanto liberi dalle pressioni scolastiche. Ephram anche se innamorato di Amy, decide di partire per la Julliard e chiede alla ragazza di aspettarlo per otto settimane, ma Ephram a sorpresa trova Amy seduta vicino a lui sull'aereo, i due passeranno dieci giorni, insieme prima che i loro rispettivi impegni li dividano. Andy ha a che fare con una paziente particolare, Madison. Madison si presenta allo studio del Dr. Brown per chiedere conferma di una presunta gravidanza, facendo le analisi, ci\u00f2 verr\u00e0 confermato. Madison vuole parlarne con Ephram ma Andy che \u00e8 rimasto sconvolto le chiede di non farlo, per non rovinare l'adolescenza del figlio, inoltre pagher\u00e0 lui tutte le spese necessarie, sia che la ragazza decida di tenere il bambino o meno. "}
{"id": "1584001", "revid": "124949210", "url": "https://it.wikipedia.org/wiki?curid=1584001", "title": "Episodi di Everwood (terza stagione)", "text": "La terza stagione della serie televisiva \"Everwood\" \u00e8 andata in onda negli Stati Uniti d'America dal 13 settembre 2004 al 23 maggio 2005 sul canale The WB. In Italia \u00e8 andata in onda dal 15 agosto 2005 al 10 settembre 2005 su Canale 5. La serie \u00e8 andata in onda in replica su La5 dal 10 aprile 2011 al 25 aprile 2011, alle ore 14:00, con due episodi al giorno, per la prima volta in formato 16:9.\nIl segreto.\nTrama.\nDurante l'estate ognuno ha il proprio da farsi, Ephram \u00e8 impegnato con i corsi estivi della Juilliard, Amy frequenta il corso di spagnolo, Andy e Harold con la ristrutturazione del loro studio e Delia con un nuovo \"look\" da sperimentare. Il ritorno di Ephram a casa segna l'inizio di un nuovo anno a Everwood, Amy che \u00e8 impaziente lo aspetta all'aeroporto e vorrebbe passare ogni istante con lui, ma il ragazzo sembra distante per questo Amy \u00e8 convinta che la voglia lasciare. Andy che ha dovuto convivere tutta l'estate con il segreto di Madison, decide di regalare al figlio uno studio dove potersi esercitare per la Juilliard, quasi per volersi discolpare in qualche modo, ma Madison non risponde pi\u00f9 alle sue chiamate in pi\u00f9 arriva una sua lettera, dove chiede ad Andy di non volere pi\u00f9 il suo aiuto e che decider\u00e0 da sola se tenere il bambino. Andy chiede consiglio a Edna che gli dice che l'unica cosa che pu\u00f2 fare \u00e8 rispettare la decisione di Madison. Andy non l'ascolta e si reca all'appartamento di Madison ma non la trova, trova invece una sua amica che lo accusa di essere stato meschino con Madison e che non merita la sua stima, Andy a questo punto confuso rivela Harold il suo segreto. In citt\u00e0 arriva un giovane di nome Jake Hartman che si \u00e8 trasferito a Everwood in quanto stanco dello stress della citt\u00e0. Harold che cerca qualcuno a cui poter affittare il suo ex studio medico, trova in Jake il candidato perfetto, salvo poi cambiare idea, quando scopre che Jake \u00e8 un medico. In realt\u00e0 il motivo per cui non vuole affittargli lo studio e che li ci sono molti ricordi legati al padre, ma prima Edna poi Andy lo convincono che i ricordi rimarranno sempre dentro di lui e non in un luogo. Amy scopre che il malumore di Eprham \u00e8 causato dal fatto che il ragazzo ha ottenuto un punteggio basso al corso estivo e per questo ha bisogno di provare molto \u00e8 impegnarsi quotidianamente per ci\u00f2 non sa se avrebbe tempo per la loro relazione, quindi lascia la loro relazione in pausa.\nParole chiare.\nTrama.\nAndy vorrebbe raccontare a Ephram tutta la verit\u00e0, ma \u00e8 combattuto in quanto pensa che il ragazzo sia gi\u00e0 a conoscenza del segreto, ma Harold parlando con Amy scopre che i ragazzi non ne sono a conoscenza, il motivo per cui Ephram \u00e8 triste \u00e8 la valutazione ricevuta dalla Julliard e corre subito a dirlo ad Andy. Amy non sa come affrontare il primo giorno di scuola senza Ephram, il padre le consiglia di far finta che non esista, ma alla fine Amy si ritrova ricca di impegni \u00e8 quindi non trova tempo per il ragazzo, che invece al contrario ha alleggerito il suo piano di studi per stare di pi\u00f9 con Amy. Sembra impossibile che i due possano passare del tempo insieme, ma quando finalmente riescono a parlare, capisco che entrambi vogliono la stessa cosa, stare insieme. Rose scopre che Bright non \u00e8 iscritto a nessun college, ma lui si giustifica dicendo che preferisce trovare un lavoro per capire cosa vuole fare del suo futuro, la madre aiuta il figlio a cercare un lavoro ma gli chiede di dire come stanno le cose ad Harold. Andy \u00e8 alle prese con una coppia di coniugi, il marito scopre di avere la clamidia, malattia che ha contratto tradendo pi\u00f9 volte la moglie, ma chiede al Dr. Brown di mentire alla moglie riguardo alle sue scappatelle, Andy \u00e8 dubbioso ma visitando la donna scopre che quest'ultima \u00e8 a conoscenza dei tradimenti del marito. Con questa vicenda riguardante le bugie, Andy decide di dire la verit\u00e0 a Ephram, ma Harold lo dissuade in quanto secondo lui \u00e8 tardi per dirglielo in quanto rovinerebbe la vita di molte persone, compresa Amy. Nina chiede a Ephram di fare da guida a Hannah, una ragazza che si \u00e8 trasferita da lei, dopo che i genitori sono andati a lavorare in Cina.\nLa scelta di Edna.\nTrama.\nEphram \u00e8 stanco di fare da guida a Hannah, ma Andy li ricorda quanto sia difficile ambientarsi e per cos\u00ec cambia idea. A Amy inizia a pesare il fatto che Ephram passi molto tempo con Hannah, inoltre la cosa peggiora quando le sue amiche le mettono in testa che la ragazza prova qualcosa per Ephram. Amy allora si mette all'opera per trovare un ragazzo a Hannah, ma tutti i ragazzi della scuola sono impegnati, quindi organizza un'uscita a quattro, invitando Bright. La serata per\u00f2 sar\u00e0 pessima, Bright ci prova con un'altra ragazza e per questo Hannah se ne va: Ephram allora capisce che \u00e8 successo tutto per la gelosia di Amy. I due si chiariscono ed Ephram rassicura Amy su i suoi sentimenti dopodich\u00e9 Amy va da Hannah per chiederle scusa la quale le accetta dicendole inoltre che a lei affascinano i tipi alla Bright. Harold fa alcune modifiche allo studio, la cosa per\u00f2 da molto fastidio a Edna che chiede aiuto ad Andy, il quale per\u00f2 non vuole immischiarsi in questioni familiari. Edna allora diventa furiosa e decide di licenziarsi dallo studio del Dr. Brown e andare a lavorare per il Dr. Hartman: Andy prova a riportarla nel suo studio ma lei risponde che finirebbe per litigare con il figlio e che quindi lo fa per il bene del loro rapporto. Andy si occupa di David, un ragazzino con una lussazione alla spalla causata da una caduta: Andy per\u00f2 dalle lastre scopre che il giovane ha diverse vecchie fratture. Harold sostiene che sia un caso da affidare agli assistenti sociali ma quando poi si reca a casa del giovane, scopre che ha un fratello affetto da autismo e che quindi la causa delle fratture sono gli attacchi di ira del fratello. Andy consiglia alla madre di iscrivere il figlio in una scuola speciale ma la donna non \u00e8 d'accordo e preferisce iscriverlo in una scuola privata per garantirgli un po' di pace. Nel frattempo Ephram e Amy si dicono \"ti amo\" per la prima volta.\nDomande curiose.\nTrama.\nDelia giocando con Sam, trova un vibratore sotto il letto di Nina e chiede alla donna cosa sia, ma Nina mente dicendo che si tratta di uno strumento per massaggiare i piedi. Nina ne parla con Andy che per\u00f2 turbato dall'argomento se la prende con la donna, dopo averci riflettuto per\u00f2 capisce l'errore e decide di affrontare insieme a Nina, l'argomento sesso con Delia. Bright \u00e8 contento del suo lavoro al ristorante, viene anche nominato impiegato del mese, ma Harold crede che il figlio stia sprecando le sue potenzialit\u00e0, cos\u00ec gli organizza un colloquio di lavoro, dove per\u00f2 Bright non si presenta in quanto accusa il padre di intromettersi nella sua vita. Andy visita Laura, una donna malata di cancro terminale, il cui unico desiderio \u00e8 partecipare al matrimonio imminente della figlia. Il marito Bill chiede ad Andy quanto tempo rimanga alla moglie, ma il Dr. Brown dice che nel migliore delle ipotesi vivr\u00e0 ancora per sei settimane. Andy scopre che Bill \u00e8 malato di cuore e che ha bisogno di un trapianto, ma il marito rifiuta di curarsi, perch\u00e9 vuole stare accanto alla moglie fino alla morte, per poi curarsi. Ephram scrive una poesia ad Amy, ma durante la cena per i quattro mesi e mezzo non riesce a dargliela poich\u00e9 Amy lo anticipa consegnandoli dei biglietti per la rassegna di un fumetto. Amy mette in imbarazzo Hannah iscrivendola a danza, ma la ragazza \u00e8 negata, cos\u00ec con l'aiuto di Ephram trovano una soluzione, infatti Hannah \u00e8 una brava scrittrice e per questo la spingono a scrivere un articolo per una rivista. Hannah non fa leggere il suo diario ad Amy, che rimane delusa pensando che la loro fosse un'amicizia speciale, ma Hannah si fa perdonare scrivendo un racconto su Amy ed Ephram.\nSette minuti in paradiso.\nTrama.\nAndy organizza una festa per il compleanno di Delia, ma durante la festa la sorprende dentro l'armadio mentre bacia Charlie, un suo amico per il gioco \"sette minuti in paradiso\". Andy rimane sconvolto per aver visto Delia baciata per la prima volte, allora si reca a casa di Charlie, dove spiega a Amanda la madre del bambino cosa sia successo, ma alla donna sembra una cosa normale, allora la cosa continua nello studio, dove la donna \u00e8 presente in quanto paziente di Harold, qui Andy le fa un'altra ramanzina. Andy per\u00f2 parlando con Harold scopre che i marito della donna \u00e8 affetto da un grave ictus, ormai da cinque anni e che per questo \u00e8 ridotto ad uno stato vegetativo. Andy si reca a casa di Amanda per scusarsi, inoltre avendo scoperto delle particolari cure sperimentali consiglia alla donna di sottoporre il marito almeno per un mese a tali cure. Jake chiede a Nina di uscire, essendo interessato alla donna, ma Nina in un primo momento rifiuta, salvo poi decidere di dare al giovane un'occasione, l'appuntamento sembra andare bene, fino a che Nina si rende conto di amare un altro uomo, Andy Brown, ma mente a Jake dicendo che si tratta di un vecchio compagno del liceo.\nAmbizioni segrete.\nTrama.\nIrv viene licenziato dal proprio lavoro, ma mente a Edna dicendole di aver scelto di lasciare il lavoro per potersi godere la terza vita, Edna scopre la verit\u00e0 ma decide anche lei di lasciare il lavoro per potersi godere la terza vita insieme a Irv. Edna per\u00f2 entra subito in crisi, in quanto si annoia non trovando niente da fare, anche il Dr. Hartman glielo fa notare, mentre Irv vorrebbe girare il mondo per trovare un posto dove poter scrivere il suo romanzo. Ma Edna decide di ricominciare a lavorare e si chiarisce con Irv, spiegandoli che le sue radici sono a Everwood e che quindi non si troverebbe bene da nessun'altra parte. Andy prepara un programma di musico-terapia per il marito di Amanda, che accetta di sottoporre il marito alla terapia, a patto che Andy cerchi di conoscerlo meglio. Amy deve spedire le lettere d'ammissione ai college, e lo fa in funzione di Ephram, scegliendo i college vicini alla Julliard, ma il padre le chiede di spedire la lettera anche a Princeton, ma la ragazza non vuole. Harold allora parla a Ephram e lo convince a mentire ad Amy dicendole di volersi iscrivere ad un conservatorio vicino a Princeton, ma quando Amy scopre la verit\u00e0 si arrabbia con il padre. Ephram avendo paura che Amy sia condizionata troppo dal loro rapporto, decide di mandare la lettera per Princeton al posto suo. Ephram viene contattato dalla Colorado University, per frequentare il loro corso di musica, ma Andy si arrabbia con Ephram in quanto la Julliard deve essere la sua priorit\u00e0, ma poi capisce che per Ephram \u00e8 solo un'alternativa.\nIl simbolo dell'infinito.\nTrama.\nEphram si reca dal Dr. Hartman per sottoporsi a degli esami di tipo sessuale, poich\u00e9 ha intenzione di fare nuovamente sesso, Jake non sapendo le intenzioni del ragazzo lo va a dire ad Andy. Capito cosa sta succedendo Andy va da Harold, che \u00e8 solo in quanto Rose \u00e8 dai suoi genitori per il fine settimana, i due parlano del fatto che i loro figli vogliano avere un rapporto sessuale e preoccupati che possa succedere di nuovo una cosa come quella di Madison, decidono di parlare ai rispettivi figli, per convincerli ad aspettare. Mentre Andy riesce a convincere Ephram ad aspettare per il bene del suo rapporto con Amy, Harold non riesce nell'intento e anzi fa capire ad Amy di essere pronta, Amy infatti capisce che lei ed Ephram hanno lo stesso desiderio e la pensano allo stesso modo sul sesso. Quando per\u00f2 scopre le analisi fatte dal ragazzo si arrabbia molto, rinfacciandoli il fatto di aver fatto gli esami prima di affrontare il discorso con lei, Amy allora va da Edna per sfogarsi, ma la donna riesce a far capire alla nipote che non deve prendersela n\u00e9 con Ephram n\u00e9 con lei, ma il motivo della sua rabbia \u00e8 la paura del cambiamento della propria relazione amorosa, Amy allora capendo l'errore torna in s\u00e9. Ephram regala ad Amy un ciondolo con il simbolo di infinito, come il loro rapporto, i due infine decidono di aspettare per fare l'amore. Hannah con la scusa di trovare un lavoro, si reca al ristorante dove lavora Bright, parlando con lui riesce a farsi invitare al cinema, la serata \u00e8 piacevole e quando Bright la riaccompagna a casa, lei tenta di baciarlo, ma lui le dice che non \u00e8 quel genere di uscita. Hannah sconvolta va in camera sua \u00e8 si mette a piangere, Nina sentendo la ragazza le chiede cosa sia successo, scoperto ci\u00f2 Nina la rassicura su ci\u00f2 che \u00e8 successo, dicendole di essere stata molto coraggiosa e le d\u00e0 un regalo che Bright ha lasciato fuori dalla porta. Nina per\u00f2 non riesce a mettere in pratica i consigli che ha dato alla ragazza, non riuscendo a dichiararsi ad Andy.\nVoglia di tornare a vivere.\nTrama.\nBright viene licenziato perch\u00e9 scoperto ad amoreggiare con Serena, una ragazza conosciuta sul posto di lavoro, ma non dice la verit\u00e0 alla famiglia, dicendo di essersene andato volontariamente perch\u00e9 non lo ritiene utile per il suo futuro. Harold e Rose sono entusiasti e si mettono all'opera per organizzare colloqui di lavoro al figlio, ma quando Harold scopre la verit\u00e0, decide di non potersi pi\u00f9 fidare di Bright e quindi dice a Rose di continuare da sola nell'aiutare il figlio. Rose \u00e8 combattuta ma decide di aiutare Bright per il suo futuro e cos\u00ec riesce a trovare un buon lavoro al figlio, che viene assunto. Harold \u00e8 convinto che le cure al marito di Amanda siano inutili, ma Andy non \u00e8 affatto d'accordo e anzi prescrive all'uomo un nuovo farmaco sperimentale, Amanda allora decide di portare Andy e il marito nel posto dove quest'ultimo le aveva chiesto di sposarlo. I due cominciano a scambiarsi confidenze, ma vengono interrotti dalle lacrime del marito, ma Andy \u00e8 convinto che sia solo un effetto collaterale, ma quando va a casa di Amanda per dirglielo viene sorpreso da tutti i parenti che sono li per festeggiare i miglioramenti del marito. Will scrive un componimento per Ephram, cos\u00ec che possa suonarlo alla Julliard, ma il ragazzo apporta delle modifiche al pezzo, pensando che a Will non dia fastidio, ma quando l'uomo lo scopre, incolpa Ephram di togliere i pezzi che ritiene troppo difficili. I due si chiariscono ma \u00e8 ormai chiaro ad entrambi che per i suoi problemi Will non pu\u00f2 pi\u00f9 insegnare ad Ephram.\nRiflessi istintivi.\nTrama.\nAmy ed Ephram si ritrovano a dover affrontare l'argomento sesso, mentre stanno guardando un film in macchina, ma non ritengono sia adatto farlo li, cos\u00ec optano per la sera seguente in una baita di montagna. Ephram chiede il permesso ad Andy di poter passare la notte fuori con Amy, allora al Dr. Brown non rimane che dire al figlio di essere prudente, Harold invece non \u00e8 convinto ma poi capisce che sua figlia sta crescendo. Ephram cosparge il pavimento di rose e fiori che piacciono ad Amy e accende delle candele profumate, Amy rimane piacevolmente sorpresa, ma quando arriva il momento cruciale si tira indietro, perch\u00e9 lo ritiene un grande passo in una coppia. Ma Ephram la rassicura e cos\u00ec i due passano la notte abbracciati, la mattina seguente Ephram prende in giro Amy perch\u00e9 russa, fra i due scoppia una grande complicit\u00e0, cos\u00ec la ragazza capisce che le sue paure erano infondate e che Ephram \u00e8 la persona giusta con cui condividere la sua prima volta, i due fanno finalmente l'amore. Amanda invita Andy a un'uscita a quattro con i figli, fingendo che l'idea sia di suo figlio Charlie, la donna in realt\u00e0 vuole capire cosa stia succedendo fra lei e il Dr. Brown, i due parlano ma Andy decide di non voler intraprendere nessun tipo di relazione con la donna, in quanto Amanda \u00e8 sposata e inoltre \u00e8 una sua paziente.\nDichiarazioni.\nTrama.\nIn giro per fare acquisti di Natale, Ephram si trova un volantino sul parabrezza dell'auto, si tratta di pubblicit\u00e0 per un concerto della band di Madison, poco dopo incontra per caso Bright in una rosticceria. I due parlano della possibilit\u00e0 di andare al concerto, ma Ephram ritiene che farebbe un torto ad Amy, Bright per\u00f2 lo convince che potrebbe andare senza dirlo alla ragazza, in quanto una piccola bugia. Ephram si convince ad andare e mente ad Amy dicendole di stare poco bene, con grande sorpresa al concerto trova Bright che \u00e8 li per farli da spalla, ma le sorprese non sono finite, Madison infatti non fa pi\u00f9 parte della band. Ephram riesce ad avere il numero della ragazza, ma Andy lo convince a non usarlo per non rovinare il suo rapporto con Amy. Amy durante lo shopping natalizio con Hannah, scopre che i genitori della ragazza non verranno a trovarla per le feste, cos\u00ec si reca da Nina per avere il numero dei genitori di Hannah, ma Nina pensa che sia una brutta idea e consiglia ad Amy di parlarne con Hannah, Amy conoscendo la ragazza inizia a capire che si tratti di qualcosa di brutto. Hannah parla con Amy e quando viene a conoscenza della conversazione con Nina, decide di essere sincera con Amy, rivelandole che suo padre \u00e8 affetto da una grave malattia che lo sta portando alla morte. Amy sconvolta da ci\u00f2 che appreso, cerca informazioni sulla malattia e scopre che essa \u00e8 ereditaria, quindi chiede a Hannah se ha fatto le analisi, ma la ragazza risponde che non ha intenzione di farle, ma preferisce non saperlo. Amy cerca conforto in Ephram, che per\u00f2 le rivela di averle mentito e di essere andato al concerto della band di Madison, Amy allora chiede a Ephram del tempo per digerire la cosa. Andy non vuole pi\u00f9 occuparsi di John, il marito di Amanda quindi chiede a Harold di farlo al suo posto, ma quando il Dr. Abbott si reca a casa della donna per parlargli delle terapie che ha intenzione di usare, viene cacciato da Amanda che dice di non voler pi\u00f9 far curare il marito. Andy capisce che questa reazione \u00e8 dovuto al fatto che ultimamente la sta evitando, allora si reca a casa della donna per chiarire, ma i due finiscono per cadere vittima dell'attrazione.\nScelte di vita.\nTrama.\nAndy dopo la notte passata con Amanda, si sente incolpa anche se John \u00e8 migliorato molto ed \u00e8 stato accettato da una clinica specializzata e quindi i due non hanno pi\u00f9 motivo per frequentarsi, cosa che pensa anche Amanda che decide di prendersi una vacanza alle Hawaii. Harold capisce che tra Andy e Amanda c'\u00e8 un rapporto che va oltre a quello di paziente, cos\u00ec fa presente ad Andy che ci\u00f2 non \u00e8 un bene perch\u00e9 rischia di pregiudicare lo studio medico, ma mentre discutono animatamente, Andy si sente male e viene ricoverato d'urgenza all'ospedale. Andy ha un'ulcera causata dal forte stress accumulato nell'ultimo periodo, Amanda appena saputo del malore di Andy va a trovarlo all'ospedale, rinunciando al viaggio in programma. Dalla storia del concerto di Madison sono passate ormai tre settimane, ma Amy non vuole ancora vedere Ephram, preferendoli Hannah, allora il ragazzo si convince che lei voglia lasciarlo, Bright dunque lo invita a cena per cercare di rimediare. Ma la cena sar\u00e0 un disastro, Amy infatti \u00e8 ancora arrabbiata con Ephram, lui le chiede delle spiegazioni ma scopre che la ragazza non \u00e8 triste solo per la storia di Madison, ma per il fatto che sta mettendo tutta se stessa in questa relazione, quindi ha paura che se dovesse finire lei rimarrebbe senza nulla. Amy riflettendo capisce che non pu\u00f2 dare la colpa di Ephram delle sue insicurezze, cos\u00ec fa pace con il ragazzo al quale per\u00f2 chiede di mettere tutto se stesso nel loro rapporto da qui in avanti. Irv \u00e8 in forte depressione in quanto non trova niente da fare, inoltre ancora pensa al fatto che Edna abbia bocciato la sua idea di andarsene da Everwood, ci\u00f2 ha conseguenza anche su Edna e il suo lavoro. Edna parlando di ci\u00f2 a Jake, capisce che deve trovare un motivo per cui Irv rimanga a Everwood, cos\u00ec regala a quest'ultimo uno studio dove poter scrivere il proprio romanzo. Ma Irv al posto di essere contento, cade ancor di pi\u00f9 in crisi e decide di lasciare Edna per una pausa di riflessione a tempo indeterminato.\nL'arrivo di Cameron.\nTrama.\nA Everwood arriva Cameron, la ragazza di Jake a Los Angeles, si dimostra simpatica e disponibile nei confronti di Nina, che sceglie come prima amica in citt\u00e0. Parlando davanti a una tazza di caff\u00e8, Cameron accenna a Nina i motivi per cui Jake si \u00e8 trasferito, parla inoltre dei progetti matrimoniali che avevano programmato. Nina allora si arrabbia con Jake, dicendogli che le aveva chiesto di uscire essendo gi\u00e0 impegnato, ma lui si giustifica dicendo di essersene andato da Los Angeles, senza dare spiegazioni a Cameron e che quindi doveva capire che la loro storia era finita. Nina chiede quindi a Jake di lasciare Cameron, ma in pi\u00f9 occasioni l'uomo non ci riesce, allora Nina si vede costretta a lasciarla al posto di Jake, questo causa la rabbia di Cameron che insinua che ci sia qualcosa tra i due. Nina la rassicura che non ci sar\u00e0 mai niente tra lei e Jake, ma questa conversazione viene sentita dall'uomo che rimane deluso, va allora da Nina per chiederle scusa e le spiega il motivo per il quale ha lasciato la sua citt\u00e0. Jake infatti aveva dei clienti famosi a cui prescriveva medicine senza visita medica, uno dei suoi clienti abus\u00f2 di tali medicine e mori per overdose, per lasciarsi alle spalle questa storia si \u00e8 trasferito a Everwood. Nina rassicura l'uomo dicendo che la persona che ha conosciuto lei \u00e8 gentile ed \u00e8 sempre simpatica con tutti, cos\u00ec i due finiscono per baciarsi. Delia ha le sue prime mestruazioni, ma non sembra essere preoccupata in quanto le sue amiche hanno gi\u00e0 vissuto questa esperienza, l'unica cosa che le interessa \u00e8 riuscire a giocare la partita di hockey, con la sua squadra. Andy allora visti i dolori della figlia, le fa assumere degli antidolorifici solo per questa particolare occasione, ma il rendimento durante la partita \u00e8 scarso, l'allenatore se la prende con Delia, allora Andy gli spiega il motivo, cosa che fa arrabbiare Delia. La ragazza si chiude in se stessa, Andy prova a fare qualcosa ma lei risponde che non pu\u00f2 capire cosa le stia succedendo e che in occasioni come questa avrebbe bisogno di una madre. Amy prova a entrare nella scuola di danza di Denver, il direttore per\u00f2 le consiglia di lasciar perdere in quanto troppo grande e grassa, ma lei non si d\u00e0 per vinto partecipando alle selezioni. Amy non viene accettata dalla scuola, rimanendo delusa, ma Ephram le spiega che \u00e8 una ragazza con un carattere fortissimo in quanto se non fosse accettato dalla Julliard lui sarebbe disperato. \nUna giornata perfetta.\nTrama.\nEphram \u00e8 ossessionato dal demo che deve presentare alla Julliard, ma quando finalmente spedisce il plico ha voglia di fare \u201cfollie\u201d.\nConvince cos\u00ec Amy a marinare la scuola per fare qualcosa di divertente, ma dopo una sosta al bar fuori citt\u00e0 il loro divertimento \u00e8 finito, cos\u00ec decidono di chiamare rinforzi. Amy rapisce Hannah nel bagno della scuola, ma anche Hannah non pu\u00f2 definirsi come la regina delle feste, pertanto la stessa Hannah suggerisce di coinvolgere Bright. \nLe idee di Bright vengono tutte boicottate ed il ragazzo si decide a non far saltare il suo appuntamento con Gillian, una collega di lavoro. Hannah per impietosire Bright racconta a tutti della malattia del padre, ma subito dopo si sente in colpa perch\u00e9 il motivo che l\u2019ha spinta a confidarsi con i suoi amici, attirare l\u2019attenzione di Bright, \u00e8 sbagliato.\nBright si convince a risollevare le sorti di quella giornata disastrosa coinvolgendo i suoi amici in una gara con le slitte.\nAmanda telefona a Andy per chiedergli se \u00e8 disposto a prendersi una giornata di vacanza per passare un po\u2019 di tempo solo con lei. Andy accetta cos\u00ec prende appuntamento per passare a prendere la donna all\u2019aeroporto l\u2019indomani mattina.\nAndy ed Amanda passano per casa di quest\u2019ultimo dove per caso vengono visti da Nina. La reazione di Nina alla sua storia con Amanda, non \u00e8 di certo quella sperata, la donna gli fa una vera e propria scenata di gelosia. Ma anche Andy \u00e8 sorpreso quando scopre della sua storia con Jake. \nVista la reazione eccessiva di Nina, Jake si convince che sia Andy il compagno di college di cui Nina si dichiarava innamorata all\u2019inizio della loro storia e la convince a chiarire con lui. \nNina va cos\u00ec a parlare con Andy, ma a differenza di quello che crede Andy non \u00e8 per chiedergli scusa, la donna \u00e8 l\u00ec per far capire al suo migliore amico che sta sbagliando tutto: sceglie sempre donne non disponibili perch\u00e9 in realt\u00e0 ha paura di impegnarsi in un rapporto dopo la morte di Julia.\nLe parole di Nina aprono gli occhi ad Andy, che nel pomeriggio aveva avuto una discussione con Amanda sulla loro storia, perch\u00e9 lui non era pronto a vivere completamente il loro rapporto. Cos\u00ec Andy va da Amanda per chiederle scusa per il suo comportamento e per dirle delle sue intenzioni di impegnarsi affinch\u00e9 il loro rapporto abbia un futuro."}
{"id": "1584002", "revid": "119189350", "url": "https://it.wikipedia.org/wiki?curid=1584002", "title": "Episodi di Everwood (quarta stagione)", "text": "La quarta stagione della serie televisiva \"Everwood\" \u00e8 andata in onda negli Stati Uniti d'America dal 29 settembre 2005 al 5 giugno 2006 sul canale The WB. In Italia \u00e8 andata in onda dal 25 dicembre 2006 al 20 gennaio 2007 su Italia 1."}
{"id": "1584004", "revid": "124988336", "url": "https://it.wikipedia.org/wiki?curid=1584004", "title": "Lincoln Memorial", "text": "Il Lincoln Memorial \u00e8 un monumento costruito in onore di Abraham Lincoln, sedicesimo presidente degli Stati Uniti, e sorge nel National Mall di Washington.\nL'edificio ha la forma di un tempio dorico e contiene l'enorme \"Abraham Lincoln (disegno di Daniel Chester French 1920)\", una statua raffigurante Abraham Lincoln seduto, oltre alla riproduzione del \"Discorso di Gettysburg\" e del 2\u00b0 indirizzo inaugurale pronunciati dal presidente. \nIl progetto dell'edificio monumentale \u00e8 dovuto all'architetto Henry Bacon; la statua di Lincoln invece fu realizzata dagli scultori italiani Piccirilli, mentre il pittore e decoratore Jules Guerin si occup\u00f2 della decorazione pittorica delle pareti. Il monumento a Lincoln \u00e8 stata la sede di numerosi discorsi storici, incluso quello di Martin Luther King che cominciava con le parole \"I have a dream\" e che fu pronunciato il 28 agosto 1963, durante un raduno alla fine della Marcia su Washington per il lavoro e la libert\u00e0.\nCome altri monumenti del National Mall, inclusi gli adiacenti monumenti ai caduti nel Vietnam e in Corea, il Lincoln Memorial \u00e8 amministrato dal National Park Service tramite la sezione National Mall and Memorial Parks ed \u00e8 stato ricompreso nel National Register of Historic Places (Registro nazionale dei luoghi storici) fin dal 15 ottobre 1966. Il monumento \u00e8 aperto al pubblico ventiquattro ore al giorno.\nProgettazione e costruzione.\nLa \"Lincoln Monument Association\" fu costituita dal Congresso degli Stati Uniti d'America nel marzo del 1867 con lo scopo di costruire un monumento a ricordo di Lincoln, ma non fu scelto un sito fino al 1901, quando fu individuata un'area che allora era paludosa. Il Congresso autorizz\u00f2 formalmente la costruzione del monumento il 9 febbraio del 1911 e la posa della prima pietra ebbe luogo il giorno del compleanno di Lincoln, il 12 febbraio 1914.\nIl monumento fu inaugurato con una cerimonia dal presidente della Corte Suprema degli Stati Uniti d'America William Howard Taft il 30 maggio 1922 alla presenza dell'unico figlio del presidente ancora in vita, Robert Todd Lincoln.\nL'edificio \u00e8 realizzato in granito dell'Indiana e marmo di Yule, quest'ultimo proveniente dalle cave di Marble in Colorado. La statua di Lincoln esposta all'interno \u00e8 fatta di marmo georgiano, proveniente dalle cave di Tate in Georgia.\nNel 1923 l'architetto e designer Henry Bacon ricevette la medaglia d'oro dell'American Institute of Architects, il pi\u00f9 alto riconoscimento professionale, per il progetto del Lincoln Memorial. Inizialmente posto sotto l'amministrazione dell'ufficio per gli edifici e i parchi pubblici, il monumento fu trasferito in gestione al National Park Service il 10 agosto del 1933.\nEdificio.\nContrariamente allo stile trionfalmente romano della maggior parte di Washington, il monumento assume le forme severe di un tempio greco dorico. \u00c8 un periptero dotato di trentasei massicce colonne, alte dieci metri, che circondano la cella. Successivamente alla progettazione, le trentasei colonne previste dal progetto vennero immaginate come il simbolo dei trentasei stati che componevano gli USA ai tempi della morte di Lincoln e i loro nomi furono scolpiti sulla trabeazione, alla sommit\u00e0 di ogni colonna. I nomi dei quarantotto stati dell'Unione al momento del completamento del Lincoln Memorial sono incisi sulle pareti esterne e una targa commemorativa, posta ai piedi della scalinata, ricorda l'ammissione degli ultimi due stati, l'Alaska e le Hawaii.\nInterno.\nL'ispirazione principale per il progetto del Lincoln Memorial fu il Tempio di Zeus a Olimpia. Il centro focale del monumento \u00e8 la grande scultura di Daniel Chester French che raffigura Lincoln seduto su un trono. French studi\u00f2 accuratamente molte delle fotografie di Mathew Brady che raffiguravano Lincoln e ritrasse il presidente assorto e pensieroso, con lo sguardo simbolicamente rivolto verso est, dove, al di l\u00e0 della Reflecting Pool, si trova il simbolo dell'Unione: il monumento a Washington.\nSul suo trono sono scolpiti in rilievo due fasci littori, simboli dell'autorit\u00e0 della repubblica. La statua \u00e8 alta sei metri ed \u00e8 stata ricavata da ventotto blocchi di marmo bianco della Georgia.\nIn alto, sul muro dietro la scultura, \u00e8 visibile un'iscrizione dedicatoria:\nAltre iscrizioni si trovano sulle pareti della cella. Sulla parete sud \u00e8 riprodotto il famoso Discorso di Gettysburg, mentre sulla parete nord \u00e8 iscritto il secondo discorso inaugurale del presidente. In uno di questi discorsi la parola \u201cFuture\u201d, per errore, fu scritta con una E iniziale invece di una F e si dovette perci\u00f2 procedere ad una stuccatura che \u00e8 tuttora visibile.\nAl di sopra delle iscrizioni vi sono una serie di affreschi dipinti dal pittore Jules Guerin. Gli affreschi rappresentano un angelo, simbolo della verit\u00e0, la liberazione degli schiavi (sulla parete sud, sopra il discorso di Gettysburg) e l'unit\u00e0 del Nord e del Sud degli Stati Uniti (sulla parete nord, sopra il secondo discorso inaugurale).\nEventi legati al monumento.\nNel 1939 alla cantante lirica afro-americana Marian Anderson fu rifiutato il permesso di esibirsi a Constitution Hall a causa del colore della sua pelle. Dietro suggerimento di Eleanor Roosevelt, moglie del presidente Franklin Delano Roosevelt, il segretario agli affari interni Harold L. Ickes organizz\u00f2 un'esibizione della cantante sui gradini del Lincoln Memorial per un pubblico di oltre settantamila persone oltre a una trasmissione radio nazionale.\nIl 28 agosto del 1963 il Lincoln Memorial ospit\u00f2 una delle pi\u00f9 grandi manifestazioni politiche della storia americana, la Marcia su Washington per il lavoro e la libert\u00e0 che rappresent\u00f2 il punto pi\u00f9 alto del movimento per i diritti civili negli anni sessanta. Si stima che circa 250.000 persone parteciparono alla manifestazione, durante la quale Martin Luther King pronunci\u00f2 il suo memorabile discorso che cominciava con le parole \u201cI have a dream\u201d, davanti al monumento dedicato al presidente che aveva proclamato l'emancipazione degli schiavi neri cento anni prima. Anche la polizia di Washington apprezz\u00f2 la scelta del sito perch\u00e9 essendo circondato su tre lati da acqua ogni incidente poteva essere facilmente contenuto. Una speciale mattonella, posta sui gradini del monumento, ricorda il luogo esatto dal quale King pronunci\u00f2 il famoso discorso.\nLeggende urbane.\nCi sono numerose leggende urbane legate al monumento a Lincoln. Secondo alcuni la faccia del generale Robert Edward Lee \u00e8 scolpita sul retro della statua di Lincoln. Secondo un'altra diffusa leggenda Lincoln \u00e8 raffigurato in modo da comporre con le mani le sue iniziali con la lingua dei segni. In effetti la mano sinistra del presidente \u00e8 una A e la destra una L nella lingua dei segni usata dai sordi. Il National Park Service ha dichiarato che nessuna di queste storie risponde a verit\u00e0.\nLo storico statunitense Gerald Prokopowicz ha scritto che, anche se non \u00e8 dimostrato che lo scultore Daniel Chester French abbia intenzionalmente scolpito le mani di Lincoln per formare le sue iniziali con la lingua dei segni, \u00e8 pur sempre possibile che la leggenda sia veritiera, visto che French conosceva la lingua dei segni americana e forse voleva omaggiare Lincoln per aver autorizzato un'universit\u00e0 speciale per studenti sordi.\nIl Lincoln Memorial nella monetazione degli USA.\nIl Lincoln Memorial compare sul verso delle monete da un centesimo di dollaro che raffigurano il volto di Lincoln sul retro. L'edificio compare anche sul verso della banconota da cinque dollari, sul cui recto compare un ritratto di Lincoln."}
{"id": "1584005", "revid": "174925", "url": "https://it.wikipedia.org/wiki?curid=1584005", "title": "Deformazione plastica", "text": ""}
{"id": "1584006", "revid": "118119693", "url": "https://it.wikipedia.org/wiki?curid=1584006", "title": "Rognone", "text": "Rognone \u00e8 il termine culinario con cui vengono chiamati i reni degli animali da produzione alimentare. Fa parte delle interiora rosse e, pi\u00f9 in generale, delle frattaglie.\nTipi.\nIl rognone di vitello \u00e8 tenero e delicato, pi\u00f9 duro e di sapore forte quello di manzo. Anche i rognoni di ovino e di suino sono normalmente utilizzati in cucina. In generale sono preferibili quelli prelevati da animali piuttosto giovani.\nAspetti nutrizionali.\nDi alto valore nutritivo con un apporto di 120 kCal per 100 g di prodotto fresco, il rognone contiene piccole quantit\u00e0 di grassi (5g per 100 di prodotto fresco) e, al pari di tutte le frattaglie, abbondante colesterolo, circa 375-400 mg per ogni 100 g di prodotto fresco, superato solo dal cervello che ne contiene 2000 mg e, tra gli alimenti diversi, dall'uovo fresco intero (500 mg). Inoltre, essendo impregnato di urina, contiene parecchia urea.\nComposizione chimica e valore energetico.\nLa tabella che segue riporta la composizione e il valore energetico del rognone suino per 100g di parte edibile:\nIn cucina.\nIl rognone non va mai bollito, altrimenti diventa gommoso e poco saporito; inoltre \u00e8 preferibile farne fette molto sottili. L'esterno di queste fette deve essere ben cotto e il centro deve essere rosa.\nNel frigorifero non deve essere conservato pi\u00f9 di 24 ore. Ottimo in umido accompagnato da un buon vino rosso corposo.\nGrasso di rognone.\nIl grasso di rognone \u00e8 il grasso animale che circonda, sostiene e protegge il rene bovino. Viene utilizzato in cucina e per produrre il sego. In inglese si chiama \"suet\" ed \u00e8 un ingrediente tradizionale di alcune pietanze tipiche, come il \"Christmas pudding\". \u00c8 bianco e friabile e deve essere conservato in frigorifero, come la carne.\nPer gli ebrei ortodossi il grasso di rognone rientra nei \"chelev\", una delle parti dell'animale bruciate sull'altare durante i sacrifici, per cui non \u00e8 kosher."}
{"id": "1584011", "revid": "287204", "url": "https://it.wikipedia.org/wiki?curid=1584011", "title": "Microregione di Itanha\u00e9m", "text": "Itanha\u00e9m \u00e8 una microregione dello Stato di San Paolo in Brasile, appartenente alla mesoregione di Litoral Sul Paulista.\nComuni.\nComprende 5 comuni:"}
{"id": "1584014", "revid": "287204", "url": "https://it.wikipedia.org/wiki?curid=1584014", "title": "Microregione di Registro", "text": "Registro \u00e8 una microregione dello Stato di San Paolo in Brasile, appartenente alla mesoregione di Litoral Sul Paulista.\nComuni.\nComprende 12 comuni:"}
{"id": "1584015", "revid": "106356", "url": "https://it.wikipedia.org/wiki?curid=1584015", "title": "Paul Adrien Maurice Dirac", "text": ""}
{"id": "1584018", "revid": "729019", "url": "https://it.wikipedia.org/wiki?curid=1584018", "title": "Pandolfo III Malatesta", "text": "Biografia.\nFiglio di Galeotto I Malatesta, Pandolfo ebbe da quest'ultimo la signoria di Fano.\nServ\u00ec Gian Galeazzo Visconti quale condottiero e alla morte di costui fu nominato consigliere della reggenza per i due eredi viscontei. Di questa circostanza Pandolfo approfitt\u00f2 per procacciarsi un grande stato.\nInviato con Facino Cane contro Brescia, con raggiri si impadron\u00ec della citt\u00e0 nel 1404, e se ne fece confermare il possesso da Caterina Visconti, in pegno di servigi resi alla duchessa che quest'ultima non era in condizione di saldare. In quello stesso anno Pandolfo conquist\u00f2 anche Montichiari.\nNel 1407 acquist\u00f2 Bergamo da Giovanni Ruggero Suardi e conquist\u00f2 Lecco; dovette poi lottare con Facino Cane, e quindi con il Carmagnola, mandato a recuperare le terre che Pandolfo aveva occupate. Lott\u00f2 strenuamente ma il Carmagnola ad uno ad uno gli tolse tutti i castelli e nel 1421 Pandolfo fu costretto ad abbandonare Brescia, che per altro non ebbe da lagnarsi della signoria malatestiana.\nRitiratosi a Fano, si consol\u00f2 del perduto dominio, raccogliendo antichi codici e mantenendo buone amicizie con dotti del suo tempo, e pi\u00f9 specialmente con Francesco Filelfo e Angela Nogarola.\nNel 1424 partecip\u00f2 alla Battaglia di Zagonara (28 luglio 1424) dove guid\u00f2 l'attacco alla fortezza, difesa dai Visconti di Milano. L'esito fu avverso ma Pandolfo riusc\u00ec a fuggire a Ravenna.\nNel 1425, secondo il racconto di Giovanni di Mastro Pedrino, raggiunse Forl\u00ec, da dove si imbarc\u00f2, lungo il fiume Montone, in direzione di Russi (13 marzo). Lo scopo era di raggiungere Milano, per ottenere aiuti dai Visconti e tentare di recuperare le sue terre. Ma la missione non ebbe successo.\nMor\u00ec a Fano il 3 ottobre 1427. \u00c8 sepolto nelle Tombe Malatestiane della citt\u00e0, presso la chiesa di San Francesco.\nDiscendenza.\nPandolfo si spos\u00f2 tre volte:\nDall'amante Antonia da Barignano ebbe:"}
{"id": "1584019", "revid": "287204", "url": "https://it.wikipedia.org/wiki?curid=1584019", "title": "Microregione di Limeira", "text": "Limeira \u00e8 una microregione dello Stato di San Paolo in Brasile, appartenente alla mesoregione di Piracicaba.\nComuni.\nComprende 8 comuni:"}
{"id": "1584021", "revid": "287204", "url": "https://it.wikipedia.org/wiki?curid=1584021", "title": "Microregione di Piracicaba", "text": "Piracicaba \u00e8 una microregione dello Stato di San Paolo in Brasile, appartenente alla mesoregione di Piracicaba.\nComuni.\nComprende 12 comuni:"}
{"id": "1584027", "revid": "767487", "url": "https://it.wikipedia.org/wiki?curid=1584027", "title": "J\u00f6rn Schl\u00f6nvoigt", "text": "Biografia.\nNasce a Berlino, nel quartiere di K\u00f6penick. A soli undici anni inizia a scrivere testi di canzoni e, poco tempo dopo, fonda con il fratellastro una band punk rock, i \"Cherry Poppers\", e impara a suonare la chitarra. Sempre in giovane et\u00e0, diventa modello per la Otto Verstand.\nDopo il diploma, studia per diventare venditore al dettaglio, ma lascia la scuola nel 2004 quando viene scritturato per il ruolo di Philip H\u00f6fer nella soap opera \"Gute Zeiten, schlechte Zeiten\". Nel 2007 ottiene per la sua \"performance\" un BRAVO Otto d'argento e, l'anno successivo, ottiene lo stesso premio d'oro.\nIl 7 settembre 2007 esce il suo singolo di debutto \"Das Gegenteil von Liebe\" che ottiene un grande successo in terra tedesca. Alla fine di novembre esce il suo secondo singolo, ma non ottiene il successo del precedente. Il 25 gennaio 2008 esce il terzo singolo \"Ein Leben lang\" che diventa la sigla della rete radiofonica RTL. Tutti i singoli sono contenuti nell'album \"J\u00f6rn Schl\u00f6nvoigt\" uscito il 28 settembre 2007.\nOltre alla carriere come attore e cantante, ha anche lanciato una linea di moda chiamata \"QNH - closing and more\"."}
{"id": "1584030", "revid": "287204", "url": "https://it.wikipedia.org/wiki?curid=1584030", "title": "Fire Emblem (videogioco 2003)", "text": "Fire Emblem, noto anche come \u00e8 il settimo capitolo della celebre saga omonima, il secondo ad approdare sul Game Boy Advance e primo tra tutti i titoli ad essere esportato in Europa, intitolato semplicemente Fire Emblem.\nIl gioco \u00e8 un \"prequel\" di \"\", ambientato nel continente immaginario di Elibe. Racconta la storia di Lyn, Eliwood e Hector, tre giovani lord che si uniscono in un viaggio per trovare il padre scomparso di Eliwood, Elbert, cercando nel frattempo di sventare una cospirazione pi\u00f9 grande che minaccia la stabilit\u00e0 del Paese. Il gameplay, che attinge ai precedenti titoli di \"Fire Emblem\", prevede combattimenti tattici tra eserciti su una mappa a griglia. Ai personaggi vengono assegnate diverse classi che ne influenzano le abilit\u00e0 e muoiono permanentemente se sconfitti in battaglia.\nLo sviluppo del gioco inizi\u00f2 nel 2002, ma \u00e8 stato prolungato in virt\u00f9 dell'aggiunta di nuove funzionalit\u00e0. Sebbene la serie \"Fire Emblem\" fosse inedita in Occidente a causa della difficolt\u00e0 dei giochi, il successo di \"Advance Wars\" e la grande richiesta in seguito all'inclusione dei personaggi della serie in \"Super Smash Bros. Melee\" spinsero a rendere disponibile il gioco anche all'estero. Il gioco ha venduto un cospicuo numero di copie ed \u00e8 stato accolto favorevolmente dalla critica internazionale. Il suo successo all'estero fece s\u00ec che tutti i giochi successivi (ad eccezione di \"\") venissero venduti anche al di fuori del Giappone.\nTrama.\nIl gioco si suddivide in tre avventure principali, le quali possono essere aumentate di alcuni capitoli se si soddisfano condizioni particolari:\nL'avventura di Lyn.\nLa prima enuncia di uno stratega ritrovato, inconscio, da una dolce nomade, Lyndis, abbreviato in \"Lyn\" da chi le \u00e8 amico. Lyn racconta allo stratega delle disgrazie passate, tra cui la perdita dei genitori, vittime di un assalto di banditi. Dopo aver sconfitto una coppia di banditi, lo stratega protagonista parte e Lyn lo accompagna. Pi\u00f9 avanti incontreranno due cavalieri, Kent e Sain, che noteranno una notevole somiglianza tra Lyn e la duchessa di Caelin.\nSentito ci\u00f2, Lyn si fa aiutare dai due cavalieri per scoprire le sue vere origini. Pi\u00f9 avanti incontreranno tanti altri personaggi, loro futuri alleati. Si scoprir\u00e0 degli orditi meschini dello zio di Lyn, fratello del marchese di Caelin, il cui obiettivo \u00e8 spodestare dallo scranno il nonno di lei.\nLyn, comprendendo di essere la figlia di una nobile, decide di liberare il popolo dalla tirannia dello zio e di salvare suo nonno.\nL'avventura di Eliwood.\nEliwood, figlio del marchese di Pherae, viene a sapere che il padre, partito per una spedizione, non \u00e8 pi\u00f9 ritornato. Decide allora di mettersi in viaggio per ricercarlo, accompagnato da Marcus, fedele paladino di corte, ed il suo allievo, il fantino Lowen.\nProprio prima di partire dei banditi attaccheranno gli abitanti della contea e, per difendere la popolazione inerme, alcuni personaggi si uniranno alla squadra. Pi\u00f9 avanti nel viaggio, mentre la trama si intreccia ancor pi\u00f9, vecchie e nuove conoscenze si porranno dinanzi ai protagonisti.\nL'avventura di Hector.\n\u00c8 ambientata contemporaneamente a quella di Eliwood, ma la si vive dal punto di vista di Hector. Presenta maggiore difficolt\u00e0 e alcuni capitoli extra.\nModalit\u00e0 di gioco.\nIn Fire Emblem al giocatore \u00e8 richiesto l'utilizzo di tattica. \u00c8 possibile utilizzare numerose unit\u00e0, ognuna con una propria classe ed una propria storia.\nOgni missione ha mappa ed obiettivi differenti: difendere personaggi indifesi, sconfiggere un determinato nemico, conquistare una o pi\u00f9 sedi sulla mappa.\nIl gioco si avvicina ancor di pi\u00f9 ad un JRPG grazie al fattore esperienza: ogni personaggio ottiene esperienza ferendo o uccidendo un nemico e pu\u00f2 progredire di un livello e migliorare una o pi\u00f9 delle sue statistiche una volta ottenuta esperienza a sufficienza. Il sistema di gioco si basa su una mappa divisa virtualmente in quadretti, ed un'unit\u00e0 singola occupa un quadretto.\nAbbiamo a disposizione un numero infinito di turni, che si alternano a turni alleati che nemici, in cui dovremo saggiamente muovere le nostre unit\u00e0 e decidere il da farsi; in alcune missioni, per lo pi\u00f9 di tipo difensivo, i turni sono limitati.\nDa tener conto che in Fire Emblem esiste il triangolo delle armi, un sistema di combattimento simile al gioco della Morra cinese o il classico \"carta-sasso-forbici\":\n\"Spada &gt; Ascia &gt; Lancia &gt; Spada\"\nGli archi sono armi senza vantaggi o svantaggi verso nessun altro tipo di arma, ma l'arciere non si pu\u00f2 difendere se attaccato da una casella di distanza.\nAnche le arti magiche sono soggette a questa regola:\n\"Magia nera &gt; Magia anima &gt; Magia luce &gt; Magia nera\"\nLe arti magiche non sono soggette al triangolo delle armi con le armi bianche.\nOltre a queste magie d'offesa, esiste anche la \"Magia curativa\", che consente ai chierici o vescovi di curare uno o pi\u00f9 alleati e non risente del triangolo delle armi e delle magie.\nSeguendo questo schema di base, \u00e8 possibile vincere con pi\u00f9 facilit\u00e0, ma oltre al triangolo delle armi esistono anche altri fattori da tenere a mente:\nMultigiocatore.\nIn Fire Emblem \u00e8 possibile sfidarsi fino a quattro persone in un'arena dove i personaggi dei giocatori si sfideranno. I giocatori possono scegliere sino a cinque dei loro personaggi usati nella storia. Ogni giocatore pu\u00f2 scegliere un combattente alla volta, senza che per\u00f2 l'avversario sappia quale. Vince il giocatore che riesce a sopravvivere. \u00c8 anche possibile aggiungere nemici dotati di intelligenza artificiale, eventualmente si voglia aumentare la sfida.\nSviluppo.\nLo sviluppo di \"Fire Emblem\" \u00e8 iniziato nel 2002 dopo l'uscita di \"The Binding Blade\". La trama \u00e8 stata costruita attorno a tre personaggi principali e ai loro punti di forza in battaglia: il personaggio centrale Eliwood \u00e8 stato reso abbastanza debole per adattarsi al concetto di una modalit\u00e0 \"facile\" per i nuovi giocatori, mentre Lyn e Hector sono stati realizzati per poter fornire sfide maggiori e porzioni di trama pi\u00f9 intense. Come con \"The Binding Blade\", il titolo \"Fire Emblem\" era rappresentato come uno stemma di famiglia. Sebbene inizialmente il gioco fosse stato concepito per essere molto simile al predecessore, vennero aggiunte numerose funzionalit\u00e0 in fase di sviluppo, quali i tutorial introduttivi e un maggiore ruolo del giocatore nel ruolo dello stratega invisibile. Ci\u00f2 ha portato il tempo richiesto per la realizzazione dai sette mesi previsti a pi\u00f9 di un anno. Il tutorial \u00e8 stato incluso perch\u00e9 la forte difficolt\u00e0 del gioco si era rivelata scoraggiante per i nuovi giocatori.\n\u00c8 possibile sbloccare contenuti aggiuntivi collegando il gioco al \"\" \"Bonus Disc\" tramite un cavo di collegamento GameCube - Game Boy Advance.\nPubblicazione.\n\"Fire Emblem\" \u00e8 stato annunciato per la prima volta all'inizio del 2003. \u00c8 stato il secondo titolo della serie \"Fire Emblem\" ad essere stato sviluppato per Game Boy Advance. \u00c8 stato pubblicato il 25 aprile 2003. Il gioco \u00e8 stato successivamente reso disponibile sulla Virtual Console per Wii U il 14 maggio 2014.\nLocalizzazione.\nL'idea di localizzare un gioco \"Fire Emblem\" in Occidente era in circolazione da un po' di tempo, ma gli elementi la presenza di molto testo e la possibilit\u00e0 che i giochi di ruolo tattici avrebbero avuto scarse vendite all'estero avevano mantenuto la serie esclusiva per il Giappone. Un altro fattore importante \u00e8 stata l'apparizione di Roy da \"The Binding Blade\" e Marth dal primo \"Fire Emblem\" nel picchiaduro del 2001 \"Super Smash Bros. Melee\". Il director del gioco, Masahiro Sakurai, intendeva includere Marth sin dall'originale \"Super Smash Bros.\", al fine di aumentare il numero di spadaccini nel gioco. La crescente base di giochi di ruolo tattici tra cui \"Advance Wars\", oltre all'interesse raccolto dall'apparizione di Roy e Marth in \"Melee\", convinse Nintendo a portare \"Fire Emblem\" oltreoceano. In una successiva intervista, l'addetto alla localizzazione Tim O'Leary dichiar\u00f2 che localizzare il titolo era stato pi\u00f9 difficile del suo successore \"The Sacred Stones\", ma era di dimensioni inferiori rispetto a \".\nSebbene la sua localizzazione all'estero fosse gi\u00e0 trapelata, il gioco venne mostrato per la prima volta all'Electronic Entertainment Expo del 2003, insieme a una demo giocabile. Per la sua uscita in Occidente, il sottotitolo fu rimosso, chiamandosi semplicemente \"Fire Emblem\"\". Il gioco \u00e8 uscito in Nord America il 3 novembre 2003, in Australia il 20 febbraio 2004 e in Europa il 16 luglio. Successivamente \u00e8 stato ripubblicato su Virtual Console per Wii U il 21 agosto 2014 in Europa e in Nord America il 4 dicembre dello stesso anno.\nAccoglienza.\n\"Fire Emblem\" ha ricevuto recensioni generalmente positive da parte della critica. Sull'aggregatore Metacritic, il gioco ha ottenuto un punteggio di 88/100 sulla base di 31 recensioni. \u00c8 stato il sesto titolo GBA pi\u00f9 recensito del 2003.\nLa rivista giapponese Famits\u016b ha elogiato i personaggi e ha ritenuto che fosse una valida aggiunta alla serie \"Fire Emblem\", mentre Tom Bramwell di Eurogamer ha definito la trama assimilabile ai migliori esponenti del genere J-RPG e la sua integrazione quasi perfetta con le meccaniche di gioco. Bethany Massimilla di GameSpot ha elogiato la scrittura e lo sviluppo dei personaggi. Christian Nutt di GameSpy ha definito la sceneggiatura molto piacevole sia per le versioni giapponesi che occidentali, e Craig Harris di IGN ha ritenuto che il gioco fosse superiore ad \"Advance Wars\" in virt\u00f9 della sua rappresentazione dei personaggi, criticando il fatto che alcuni personaggi fossero rimasti in vita per motivi narrativi nonostante la caduta in battaglia. Il revisore di PALGN Andrew Burns ha affermato che la storia iniziava a divenire interessante una volta completato l'arco narrativo di apertura di Lyn.\nRiguardo al gameplay, \"Famitsu\" ha presentato opinioni variegate; un critico ha elogiato il tutorial, aggiunto per facilitare i nuovi giocatori, mentre un altro lo ha paragonato a una madre fastidiosa. Bramwell ha elogiato l'integrazione di elementi RPG e tattici, trovando inoltre la morte permanente dei personaggi adatta al mondo di gioco. Dingo \u00e8 stato positivo riguardo al \"level design\" e ai controlli, ma ha notato che fosse piuttosto breve e poco approfondito rispetto a \"Final Fantasy Tactics Advance\". Massimilla ha definito il gameplay accessibile e stimolante mentre Nutt si \u00e8 mostrato scettico sul sistema di morte permanente nell'economia del gioco, apprezzando tuttavia il gioco nel suo complesso. Harris lo ha nuovamente confrontato con \"Advance Wars\", affermando tuttavia che \"Fire Emblem\" aveva abbastanza elementi unici per renderlo un prodotto a s\u00e9 stante, elogiando in generale i risultati del titolo. Burns, che aveva esperienza con i precedenti capitoli di \"Fire Emblem\", ha definito il gioco un degno membro nella serie e un buon prodotto per l'Occidente.\nVendite.\nNella sua settimana di debutto, \"Rekka no Ken\" si piazz\u00f2 al secondo posto nelle classifiche giapponesi con unit\u00e0 vendute. La settimana successiva scese in quarta posizione vendendone altri , portando cos\u00ec le vendite totali a unit\u00e0. La settimana successiva raggiunse poi il 3\u00ba posto vendendo altre unit\u00e0. Il gioco raggiunse poi la 21\u00aa posizione nella top 100 dei giochi pi\u00f9 venduti in quella met\u00e0 del 2003 con un totale di unit\u00e0. A partire dal 2012, \"Rekka no Ken\" ha venduto unit\u00e0 in Giappone. Sebbene non siano disponibili cifre esatte di vendita per i territori occidentali, gli sviluppatori hanno successivamente affermato che \"Fire Emblem\" era stato un successo commerciale all'estero e che avesse spinto lo sviluppo di \"\" per la console domestica GameCube."}
{"id": "1584032", "revid": "281779", "url": "https://it.wikipedia.org/wiki?curid=1584032", "title": "Vacanza reticolare", "text": ""}
{"id": "1584035", "revid": "44735", "url": "https://it.wikipedia.org/wiki?curid=1584035", "title": "Pier de' soldi", "text": ""}
{"id": "1584036", "revid": "13879382", "url": "https://it.wikipedia.org/wiki?curid=1584036", "title": "Misteri dionisiaci", "text": ""}
{"id": "1584037", "revid": "56620", "url": "https://it.wikipedia.org/wiki?curid=1584037", "title": "Juan Almeida", "text": ""}
{"id": "1584038", "revid": "287204", "url": "https://it.wikipedia.org/wiki?curid=1584038", "title": "Microregione di Rio Claro", "text": "Rio Claro \u00e8 una microregione dello Stato di San Paolo in Brasile, appartenente alla mesoregione di Piracicaba.\nComuni.\nComprende 6 comuni:"}
{"id": "1584040", "revid": "44735", "url": "https://it.wikipedia.org/wiki?curid=1584040", "title": "Le rose inglesi, troppo bello per essere vero!", "text": ""}
{"id": "1584051", "revid": "1573940", "url": "https://it.wikipedia.org/wiki?curid=1584051", "title": "Phoca largha", "text": "La foca maculata (Phoca largha ) \u00e8 una specie della famiglia dei Focidi. Abita le banchise e le acque del Pacifico settentrionale e dei mari adiacenti. Vive soprattutto lungo la piattaforma continentale dei mari di Beaufort, dei Chukchi, di Bering e di Okhotsk e nelle regioni settentrionali del mar Giallo, ma durante le migrazioni si sposta pi\u00f9 a sud, fino a raggiungere le acque prospicienti la costa settentrionale della provincia coreana dello Hwanghae e le regioni occidentali del mar del Giappone. Quando il mare \u00e8 libero dai ghiacci, in estate e autunno, periodo durante la quale si accoppia e d\u00e0 alla luce i piccoli, la foca maculata si incontra anche in Alaska, dalle regioni sud-orientali della baia di Bristol fino a Demarcation Point. Nel mare di Beaufort, invece, vivono popolazioni meno consistenti. Talvolta viene scambiata per la foca comune, sua stretta parente, e nelle zone in cui gli areali di entrambe le specie si sovrappongono questi animali si incontrano spesso insieme.\nLa riduzione della banchisa artica causata dal riscaldamento globale potrebbe in futuro spingere la foca maculata verso l'estinzione. Gli studi condotti dagli esperti della NOAA sulla consistenza delle popolazioni, tuttavia, hanno rivelato che per ora le foche maculate presenti nelle acque dell'Alaska non corrono alcun pericolo.\nEtimologia.\nIl nome scientifico dell'animale origina dal termine greco \"phoce\" (\u00abfoca\u00bb) e da \"larga\", nome con il quale esso \u00e8 noto presso i Tungusi della Siberia. Il nome comune, invece, si deve alla serie di macchie scure, di forma irregolare, tipiche di questa foca. Gli Eschimesi dell'Alaska la chiamano \"issuriq\" (nella lingua degli Yup'ik dell'Alaska centrale), gli Yupik dell'isola di San Lorenzo \"gazigyaq\" e gli Inupiaq \"qasigiaq\".\nDescrizione.\nRispetto ad altre foche, quella maculata presenta dimensioni intermedie, con esemplari adulti di ambo i sessi che pesano generalmente 81\u2013109\u00a0kg e misurano 150\u2013210\u00a0cm di lunghezza, all'incirca la stazza di una foca comune o di una foca dalle fasce. La testa della foca maculata \u00e8 rotonda, con un muso sottile che ricorda quello di un cane.\nLa foca maculata ha un corpo relativamente piccolo e natatoie posteriori brevi che spingono l'animale quando esso \u00e8 in acqua, mentre le piccole natatoie anteriori fungono da timoni. Il folto mantello varia nella colorazione dall'argento fino al grigio e bianco ed \u00e8 caratterizzato da macchie irregolari scure che spiccano nettamente su uno sfondo pi\u00f9 chiaro e che ricoprono interamente il corpo. Maschi e femmine differiscono ben poco in quanto a forma e dimensione. Nei luoghi dove l'areale di questa specie si sovrappone a quello della foca comune, come nella baia di Bristol, in Alaska, viene spesso scambiata per quest'ultima. Come la foca comune, anche quella maculata ha 34 denti.\nDistribuzione e habitat.\nLe foche maculate vivono in acque artiche e subartiche, spesso ai margini esterni della banchisa durante la stagione della riproduzione. Tendono a evitare le acque ove il pack \u00e8 pi\u00f9 spesso. Nei mesi estivi si spingono in oceano aperto o in acque costiere.\nLa specie viene suddivisa in tre popolazioni. Quella presente nel mare di Bering comprende circa 100.000 esemplari stanziati presso le coste della Kam\u010datka, nel golfo dell'Anadyr e nelle acque dell'Alaska (unica popolazione presente in territorio statunitense). Una seconda popolazione, costituita anch'essa da circa 100.000 unit\u00e0, si riproduce nel mar del Giappone e nel mare di Ochotsk. Una terza popolazione pi\u00f9 meridionale, comprendente solo 3300 capi, \u00e8 stanziata nella baia del Liaodong (Cina) e nella baia di Pietro il Grande (Russia). Vi \u00e8 inoltre una popolazione pi\u00f9 esigua di 300 esemplari nelle acque al largo dell'isola di Baengnyeong, situata nell'estremit\u00e0 settentrionale delle coste occidentali della Corea del Sud.\nBiologia.\nLe foche maculate sono relativamente timide e l'uomo riesce ad avvicinarle solo con difficolt\u00e0. Sono generalmente solitarie, ma durante la stagione dell'allevamento dei piccoli e della muta divengono gregarie e si radunano in gruppi numerosi sulla banchisa o, in mancanza di ghiaccio, sulla terraferma. In Alaska i gruppi pi\u00f9 numerosi si trovano nella laguna di Kasegaluk lungo le coste del mare dei Chukchi, nei pressi di Capo Espenburg nello stretto di Kotzebue, e sui banchi di sabbia della baia di Kuskokwim, dove si possono radunare varie migliaia di esemplari.\nLa maturit\u00e0 sessuale viene raggiunta all'et\u00e0 di quattro anni. La stagione della riproduzione va da gennaio a met\u00e0 aprile. Il picco delle nascite si ha intorno a met\u00e0 marzo. Si ritiene che le foche maculate siano monogame, sebbene cambino partner a ogni stagione degli amori, e ogni anno si formano \u00abfamiglie\u00bb composte da un maschio, da una femmina e dal suo piccolo, che nasce dopo un periodo di gestazione di 10 mesi. Alla nascita i piccoli misurano 100\u00a0cm di lunghezza e pesano circa 11\u00a0kg. Essi vengono svezzati dopo sei settimane. La durata di vita massima della foca maculata \u00e8 di 35 anni, ma sono ben pochi gli esemplari che superano i 25 anni.\nQuando vanno in cerca di cibo, costituito da numerose creature dell'oceano, le foche maculate si immergono fino a 300 m di profondit\u00e0. Gli esemplari giovani si nutrono prevalentemente di krill e di piccoli crostacei, mentre gli adulti consumano una vasta gamma di pesci, comprese aringhe, merluzzi dell'Artico, merlani e capelani. Non sembrano essere animali molto vocali, sebbene non si conosca granch\u00e9 dei loro vocalizzi. Sembrano emettere pi\u00f9 richiami quando si radunano insieme per effettuare la muta. Quando un esemplare si avvicina a questi gruppi, gli altri componenti emettono vari richiami, come brontolii, latrati, lamenti e ruggiti.\nConservazione.\nIl 28 marzo del 2008 gli studiosi statunitensi dell'Amministrazione Nazionale Oceanica ed Atmosferica (NOAA) iniziarono una campagna di studi, per conto della Legge per le Specie Minacciate (Endangered Species Act, ESA), per valutare lo stato di conservazione della specie. Dopo 18 mesi di studi, gli studiosi della NOAA annunciarono, il 15 ottobre del 2009, che due delle tre popolazioni di foca maculata, presenti in Alaska e nelle zone adiacenti, contano in tutto 200.000 esemplari e non corrono alcun rischio di estinzione, n\u00e9 ora n\u00e9 nell'\u00abimmediato futuro\u00bb, nonostante il riscaldamento globale abbia gi\u00e0 causato la perdita di buona parte dei ghiacci artici. L'annuncio dichiarava: \u00abNoi non prevediamo che le fluttuazioni dei ghiacci marini previste possano influire pi\u00f9 di tanto su questa specie da doverla considerare minacciata\u00bb.\nIn Corea del Sud, le foche dagli anelli sono state dichiarate Monumento Naturale n\u00b0 331 e specie minacciata di seconda categoria. Questo \u00e8 dovuto al fatto che gli esemplari stanziati nel Paese si spostano ogni anno, per riprodursi, verso Dalian, in Cina, dove varie migliaia di esemplari vengono abbattuti per i genitali e la pelle, venduti sul mercato nero per essere impiegati nella medicina cinese. Un'associazione ambientalista, denominata \"Green Korea United\", sta attualmente facendo pressione sui governi locali cinesi per impedire lo sterminio perpetrato dai pescatori cinesi.\nTre fratellini di foca sono stati scelti come mascotte per i Giochi Asiatici di Incheon del 2014."}
{"id": "1584053", "revid": "599013", "url": "https://it.wikipedia.org/wiki?curid=1584053", "title": "Jarre", "text": ""}
{"id": "1584058", "revid": "767487", "url": "https://it.wikipedia.org/wiki?curid=1584058", "title": "Philibert de Naillac", "text": "Reggente in un difficile periodo dell'Ordine, Philibert de Naillac si preoccup\u00f2 di riorganizzare l'Ordine degli Ospitalieri, gravemente provato dalla crisi in Medio Oriente e dai disordini interni che avevano portato all'elezione di un Gran Maestro \"anti grand ma\u00eetre\", Riccardo Caracciolo, a Roma. Anche se la politica del suo predecessore, Juan Fern\u00e1ndez de Heredia, Gran Maestro dal 1377 al 1396 aveva interessato molto l'operato dell'Ordine in Spagna (provincia d'Aragona), il suo spirito si distinse di nuovo al compito originario dell'organizzazione dei cavalieri ospitalieri. Scrittore di rilievo, compose 18 libri di cronache e traduzioni di Tucidide e Plutarco in spagnolo ed in molte altre lingue, anche se fu un mediocre comandante militare.\nBiografia.\nPhilibert de Naillac nacque verosimilmente, in data sconosciuta, al Castello di Bridiers, situato ai confini di Poitou, Berry, Marche e Limosino. Suo padre, P\u00e9richon de Naillac, era Visconte di Bridiers (uno dei sette visconti di Poitou), e Signore di Naillac, Blanc, e di Gargilesse.\nCome cavaliere dell'Ordine fu Comandante di Paulhac, e Bal\u00ec di Lureuil prima del 1374. Nel 1390, ottenne il Priorato d'Aquitania.\nIl disastro di Nicopoli (1396).\nNel 1396, Naillac, assieme ad altri nobili francesi membri dell'Ordine degli Ospitalieri, raggiunsero le armate del re Sigismondo d'Ungheria, nel tentativo di rinforzare i contingenti europei giunti da Inghilterra, Germania, Italia, Polonia, Spagna, Boemia e molti altri. Le armate cristiane si scontrarono quindi contro 100\u00a0000 uomini al comando del Sultano Bayezid I. In un primo tempo lo scontro parve favorevole agli europei, che misero fuori combattimento circa 30\u00a0000 turchi, ma i cavalieri cristiani finirono per scontrarsi, nel pi\u00f9 gran disordine, con l'armata principale di Bayezid, che fin\u00ec per prevalere. L'armata di Sigismondo, dal canto suo, venne attaccata sul fianco dalle truppe serbe di Stefano III Lazaro; la diserzione di elementi valacchi e transilvani rese la sconfitta una disfatta.\nTra i prigionieri risparmiati, Bajazet aveva riconosciuto un francese, Jacques de Helly, il quale l'aveva servito diverse volte come interprete. Tutti gli altri vennero giustiziati.\nAl termine del conflitto, anche per il valore dimostrato, Naillac apprese la propria elezione a gran maestro, e fece perci\u00f2 ritorno a Rodi, dove prese possesso del nuovo incarico nel gennaio del 1397.\nLa ripresa dell'Ordine.\nContrariamente ai suoi predecessori, che avevano abbracciato il partito papista di Avignone, Naillac ader\u00ec alle tematiche del \"grande scisma d'Occidente\", nel tentativo di slegarsi dall'influenza del Papa e dalla sua ingerenza negli affari dell'Ordine.\nEgli incominci\u00f2 col riunire una somma di 30.000 ducati d'oro per pagare il riscatto dei prigionieri di Nicopoli, rinforzare le difese della citt\u00e0 di Rodi e delle isole dell'arcipelago, e continuare a indirizzare l'ordine per la sua missione originaria: la lotta contro gli \"infedeli\" ottomani.\nNel 1402, Tamerlano era in Asia Minore. Bayezid, affrancato dalle forze serbe di Stefano III, si scontr\u00f2 con lui e le truppe mongole andarono incontro ad un disastro senza precedenti, nella regione di Ankara (20 luglio 1402). Tamerlano si diresse allora verso la costa mediterranea; egli assedi\u00f2 Smirne, possedimento degli Ospitalieri.\nNel 1403, Naillac accompagn\u00f2, assieme ad altri Ospitalieri, il maresciallo Boucicaut, allora governatore di Genova, in una spedizione contro i mamelucchi egiziani nel levante. Il corpo d'armata francese sbarc\u00f2 a Tripoli. Avvisati dai veneziani, che commerciavano con i turchi, i mamelucchi si organizzarono. L'armata, composta da 15\u00a0000 uomini, attacc\u00f2 Tripoli, Sidone e Beirut, che cadde nelle mani dei cristiani. Il 27 ottobre 1403, Ospitalieri e mamelucchi siglarono un trattato di pace, il quale verr\u00e0 rotto nel 1440 sotto il magistero di Jean de Lastic.\nTra le fortificazioni che Naillac apport\u00f2 a Rodi, nel porto, si ricorda una torre a suo nome, che venne poi distrutta da un terremoto nel 1863 e non venne mai pi\u00f9 ricostruita. La costruzione era fiancheggiata da quattro torrette.\nLa diplomazia.\nNel febbraio del 1409 Naillac lasci\u00f2 Rodi per l'Europa, dal momento che l'Ordine si trovava in aperti negoziati tra Roma ed Avignone. Fu ad Aix-en-Provence che si riun\u00ec il capitolo generale dell'Ordine, il 19 aprile 1410. I problemi essenziali discussi erano relativi alla regola, alla disciplina e alle finanze e per questo che i contrasti con la Santa Sede presero il nome di \"grande scisma d'Occidente\", dal momento che coinvolse gran parte dei governi europei. Naillac pretese che il Papa non interferisse negli affari dell'ordine e che al Gran Maestro spettasse il ruolo di nominare comandanti e priori.\nPer sostenere la sua causa, egli viaggi\u00f2 nelle corti d'Europa alla ricerca di appoggi. Egli colse quindi l'occasione per visitare la maggior parte delle commende dell'ordine in Europa, evento eccezionale e probabilmente unico per un Gran Maestro. Il suo lungo soggiorno, ad ogni modo, non lo distolse dal governo di Rodi, dove mandava continuamente una fitta corrispondenza con ordini e spunti.\nIl 9 luglio 1420, ritorn\u00f2 a Rodi, dove mor\u00ec l'anno seguente."}
{"id": "1584060", "revid": "767487", "url": "https://it.wikipedia.org/wiki?curid=1584060", "title": "Le tombe dei resuscitati ciechi", "text": "Le tombe dei resuscitati ciechi (\"La noche del terror ciego\") \u00e8 un film del 1971 diretto da Amando de Ossorio.\n\u00c8 il primo capitolo della saga dei Templari resuscitati ciechi.\nTrama.\nA Lisbona si rincontrano sulla spiaggia dopo molto tempo due vecchie amiche, Betty e Virginia. Betty fabbrica manichini; Virginia presenta il suo amico Roger a Betty. Roger e Virginia la invitano in campeggio e per raggiungere il luogo scelgono il treno; Virginia comincia ad essere gelosa di Betty e decide di scendere dal treno ma non c'\u00e8 nessuna fermata prima del capolinea. Dunque, appena rallenta un po' in una zona di campagna si getta dal treno; Roger attiva il freno di emergenza ma il macchinista non si ferma sostenendo che la ragazza non sa cosa l'aspetta. Virginia trova nelle vicinanze un villaggio abbandonato.\nEntra in una casa e vi accende un fuoco e, in compagnia di una radio e di un libro, si mette a dormire sul suo sacco a pelo. Intanto al cimitero del villaggio, dalle tombe resuscitano i morti, alcuni dei quali a cavallo. Virginia si sveglia, apre la finestra e ne vede uno; si mette a strillare ma presto sono molti che l'assediano. Riesce a fuggire su un cavallo, ma loro le vanno dietro, la prendono. Intanto in albergo a Lisbona, Roger e Betty chiedono informazioni sulla zona in cui \u00e8 scesa Virginia e una cameriera le dice che il paese l\u00ec vicino si chiama Berzano, ma che nessuno vi abita pi\u00f9 da cento anni.\nRoger e Betty decidono allora di affittare due cavalli per andarci. Intanto il macchinista del treno con il figlio vedono Virginia morta su un campo e decidono di andare alla polizia. Roger e Betty, arrivati a Berzano, rimangono subito a piedi, perch\u00e9 i due cavalli, senza apparente motivo, scappano. Scoprono le tombe dei Templari, trovano il sacco a pelo e una scarpa di Virginia. Trovano anche i poliziotti Martin e Oliveira, che comunicano loro che Virginia \u00e8 stata assassinata e che devono andare all'obitorio per l'identificazione. All'obitorio, quando Betty vede il cadavere dell'amica, sviene. Il coroner suppone che siano stati almeno una dozzina e che si sia trattato di un rito macabro.\nBetty, tornata al lavoro, scopre che una sua dipendente, Nina, ha vissuto a soli tredici chilometri da Berzano: la giovane donna le racconta della leggenda dei Templari ciechi, resi tali perch\u00e9 avevano rinnegato la fede e avevano abbracciato il culto del Diavolo. All'obitorio Virginia si risveglia e uccide con un morso sul collo il sorvegliante. Betty e Roger, intanto, per capire meglio la storia, vanno dal professor Candal, esperto di Medioevo e di Crociate, il quale spiega loro che i templari ritornarono dall'Oriente con una grande conoscenza della magia nera e la possibilit\u00e0 della vita eterna. Il re poi li cattur\u00f2 e li impicc\u00f2 tutti. Ora, stando a quello che dice il professore, resuscitano ogni notte. Arriva l'ispettore che non crede a una parola detta da Candal e anzi chiede dove si trovi suo figlio Pedro. Il professore gli dice di non saperne pi\u00f9 nulla e allora l'ispettore gli rivela che suo figlio \u00e8 capo di un gruppo di contrabbandieri che operano su un villaggio a sette chilometri da Berzano e che utilizzano la leggenda dei Templari per uccidere.\nSono accusati anche della morte del custode dell'obitorio. Frattanto, Virginia \u00e8 scappata, trova Nina e la vuole uccidere ma lei riesce a darle fuoco. Roger va al villaggio dei contrabbandieri per parlare con Pedro; lo trova con una sua \"amica\". Roger trova un'altra scarpa di Virginia proprio al cimitero. Betty e Pedro sentono come un rintocco di una campana; Betty scappa e Pedro assiste alla resurrezione dei Templari. Pedro viene attaccato dai resuscitati e Roger cerca di aiutarlo sparando contro i Templari. Loro uccidono Pedro e attaccano Roger.\nProprio mentre sta per entrare nella casa in cui si erano rifugiate Betty e l'amica di Pedro, gli staccano un braccio con la spada. Betty apre la porta, fa entrare Roger, ma entrano anche i Templari, che uccidono l'amica di Pedro. Roger muore e Betty tenta la fuga e, nonostante zoppichi, raggiunge l'aperta campagna. Proprio in quel momento passa il treno. Lei urla di aiutarla e il figlio del macchinista scende in suo soccorso. Per poco la fa salire sul treno, ma lui muore ucciso dai Templari, i quali, non contenti, uccidono molte persone sul treno. Betty si \u00e8 nascosta e riesce a raggiungere la stazione pi\u00f9 vicina, dove i passeggeri salgono e, vedendo la triste scena, urlano a pi\u00f9 non posso."}
{"id": "1584061", "revid": "287204", "url": "https://it.wikipedia.org/wiki?curid=1584061", "title": "Teorema di Kolmogorov-Arnold-Moser", "text": "Il teorema di Kolmogorov-Arnold-Moser (noto anche come teorema KAM) \u00e8 un risultato della teoria dei sistemi dinamici sull'esistenza di moti quasi-periodici sotto \"piccole perturbazioni\", e deve il suo nome ai tre matematici che si sono impegnati nel suo sviluppo nel corso degli anni, primo fra tutti Andrej Kolmogorov nel 1954 che ha fornito la prima impostazione del problema della ricerca di orbite quasi-periodiche persistenti in un sistema dinamico conservativo perturbato. Il problema \u00e8 stato sviluppato ulteriormente nel 1962 da J\u00fcrgen Kurt Moser e nel 1963 da Vladimir Arnol'd che ne ha fornito una formalizzazione per sistemi hamiltoniani.\nIl teorema \u00e8 abbastanza elaborato, e la teoria KAM che ne deriva \u00e8 ancora in fase di sviluppo. Di solito \u00e8 enunciato in termini delle orbite nello spazio delle fasi di un sistema hamiltoniano quasi-integrabile. Il moto di un sistema sotto queste condizioni \u00e8 confinato all'interno di un toro invariante, definito dalle variabili angolo-azione dalla teoria di Hamilton-Jacobi; una simulazione di un tale sistema mostra che la soluzione ha un comportamento quasi-periodico. Se il sistema \u00e8 soggetto ad una debole perturbazione nonlineare (questo \u00e8 il fulcro del teorema), alcuni dei tori invarianti vengono deformati ed altri, invece, vengono distrutti. Il criterio secondo il quale ci\u00f2 avviene, \u00e8 una condizione di \"quasi-risonanza\" sulle frequenze dei moti (\"commensurabilit\u00e0\"), ed il teorema quantifica le condizioni sulle perturbazioni affinch\u00e9 ci\u00f2 avvenga.\nQuello che succede \u00e8 che questi tori deformati hanno dei punti (in numero pari) in comune con i tori indeformati. Questo avviene poich\u00e9 il sistema \u00e8 conservativo. Questi punti appaiono in coppie di punti fissi ellittici e iperbolici. Nei punti fissi ellittici abbiamo la stessa dinamica del sistema principale, cio\u00e8 esisteranno nei punti ellittici dei tori risonanti, dando cos\u00ec origine ad una struttura frattale. Quello che succede nei punti iperbolici invece \u00e8 che essi hanno una struttura simile a quella di un punto a sella. In questi punti vi \u00e8 un comportamento caotico del sistema. In questi punti si ha che i punti \"entranti\" nel punto fisso, ovvero la variet\u00e0 stabile, sono un insieme invariante. Stesso discorso per i punti che si allontanano dal punto fisso (variet\u00e0 instabile). Se esiste un'intersezione omoclina di queste due variet\u00e0 ne esisteranno infinite. ha dimostrato che per una perturbazione di tipo periodica e hamiltoniana le due variet\u00e0 si incontrano almeno una volta (e quindi infinite). Questa dimostrazione \u00e8 nota come criterio di Melnikov."}
{"id": "1584062", "revid": "729019", "url": "https://it.wikipedia.org/wiki?curid=1584062", "title": "76 mm M1902/30", "text": "Il 76\u00a0mm M1902/30 (russo: 76-\u043c\u043c \u0434\u0438\u0432\u0438\u0437\u0438\u043e\u043d\u043d\u0430\u044f \u043f\u0443\u0448\u043a\u0430 \u043e\u0431\u0440. 1902/30 \u0433.) \u00e8 un cannone sovietico basato sul vecchio cannone Putilov 76 mm M1902 dell'epoca zarista, con ottime prestazioni in termini di gittata, e rimasto in servizio ancora negli anni cinquanta.\nI sovietici ammodernarono i loro cannoni con l'aggiornamento di nuove munizioni e spesso con la canna che pass\u00f2 da 30 a 40 calibri di lunghezza, sebbene in genere lasciarono le ruote in legno. Il nuovo cannone trov\u00f2 impiego nel successivo conflitto mondiale contro i tedeschi.\nI cannoni catturati da questi ultimi erano prontamente ribattezzati, come al solito: 7,62\u00a0cm FK 295/1(r) per il cannone da 30 calibri, FK 295/2(r) per il 40 calibri, FK 02/26(p) per i cannoni polacchi.\nSuccessivamente alla guerra, i sovietici esportarono gli stock di cannoni rimasti, dati ai cinesi e nordcoreani in Corea, mentre i Vietminh dovettero anche a questi cannoni la caduta dei francesi a Dien Bien Phu.\nIl \"M1902/30\" era un cannone obsoleto anche per gli standard della seconda guerra mondiale, ma possedeva un'ottima gittata e un ampio angolo di direzione, e pesava molto poco. Nell'insieme, un buon punto di partenza per l'artiglieria campale sovietica, grazie anche alla robustezza che lo contraddistingueva, a causa della necessit\u00e0 di operare nelle terribili condizioni del terreno in Russia, nel fango (\"rasputja\") e con temperature tra -40 e +30\u00a0\u00b0C. Si pu\u00f2 ben dire che un'arma capace di resistere per decenni a quelle condizioni era buona per combattere in ogni condizione pratica, per quanto dura fosse."}
{"id": "1584065", "revid": "57342", "url": "https://it.wikipedia.org/wiki?curid=1584065", "title": "Olimpio Bizzi", "text": "Professionista tra il 1935 ed il 1952, vinse tredici tappe al Giro d'Italia e due edizioni della Tre Valli Varesine.\nCarriera.\nCorse per la Fr\u00e9jus, la Bianchi, la Viscontea e la Guerra, distinguendosi come velocista. Era soprannominato \"il Morino di Livorno\" o \"il Pecino\".\nVinse tredici tappe della \"Corsa Rosa\" su nove partecipazioni, tra il 1936 ed il 1951. Vinse il campionato italiano 1938, due Tre Valli Varesine (1937 e 1939), due edizioni del Giro di Toscana (1937 e 1943) ed una classifica generale del Giro del Marocco nel 1950.\nDurante la Parigi-Roubaix del 1947, che stava conducendo grazie a 210 chilometri di fuga solitaria, presso l'abitato di Wattignies fu vittima di un errore di direzionamento: dopo aver percorso la strada sbagliata riusc\u00ec a rientrare sul tracciato ufficiale, continu\u00f2 la gara ma, complice anche la rottura della ruota posteriore nei dintorni di Lesquin, venne ripreso a soli due chilometri dal velodromo di Roubaix. La vittoria andr\u00e0 a Georges Claes."}
{"id": "1584066", "revid": "1670527", "url": "https://it.wikipedia.org/wiki?curid=1584066", "title": "Elettronica Industriale", "text": "Elettronica Industriale S.p.A. \u00e8 una societ\u00e0 italiana controllata da RTI, di propriet\u00e0 di Mediaset. \u00c8 incaricata della realizzazione, manutenzione e gestione delle reti di comunicazione con le quali sono diffusi i servizi televisivi del gruppo.\nStoria.\nFondata a Lissone da Ottorino Barbuti nel 1958, venne acquistata da Adriano Galliani nel 1975 e inglobata nel luglio 1984 nel Gruppo Fininvest, viene ceduta a Mediaset nel 1996 per la gestione dell'intera rete di trasporto e diffusione del segnale dei canali analogici e digitali terrestri, nonch\u00e9 dei \"semi-lavorati\" fra i diversi centri di produzione Tv.\nRete.\nAttraverso l'ex controllata EI Towers disponeva, fino ad ottobre 2018, di oltre 1700 torri di trasmissione dislocate sul territorio italiano. In particolare, per la televisione terrestre, gestisce Canale 5, Italia 1 e Rete 4 ed i multiplex digitali denominati Mediaset 1, Mediaset 2, Mediaset 3, Mediaset 4, Mediaset 5, Mediaset 6 (precedentemente attivo), Dfree e La3.\nSedi.\nOltre che nei principali centri di produzione ed emissione televisiva del Gruppo Mediaset, Elettronica Industriale \u00e8 presente in 14 regioni italiane con altrettanti centri operativi."}
{"id": "1584069", "revid": "729019", "url": "https://it.wikipedia.org/wiki?curid=1584069", "title": "Putilov 76 mm M1902", "text": "Il Putilov 76\u00a0mm M1902 (russo: 76-\u043c\u043c \u0434\u0438\u0432\u0438\u0437\u0438\u043e\u043d\u043d\u0430\u044f \u043f\u0443\u0448\u043a\u0430 \u043e\u0431\u0440. 1902 \u0433.) era un cannone da campagna russo.\nIl primo modello di artiglieria moderna russo venne ideato dalla ditta Putilov nel 1900, adottato ben presto come Putilov 76 mm M1900, venne subito seguito dal successivo \"Modello 02\" (\"M1902\").\nFu il principale pezzo d'artiglieria zarista durante la prima guerra mondiale, fatto di materiali semplici (una ghisa poco costosa), ma comunque molto efficace. Venne usato anche in versione anticarro, molto efficace conto i primi veicoli corazzati.\nNel dopoguerra esso venne venduto anche alla Polonia, che lo ritub\u00f2 in calibro 75mm e lo chiam\u00f2 wz 02/26."}
{"id": "1584077", "revid": "115948709", "url": "https://it.wikipedia.org/wiki?curid=1584077", "title": "Jean de Lastic", "text": "Dalle origini alla carriera nell'Ordine.\nJean de Lastic nacque nel 1371 nel Castello di famiglia di Lastic (attuale Bourg-Lastic). La sua famiglia godeva di una certa importanza nel mondo aristocratico francese: per parte di madre era imparentato con i conti di Clermont e con i delfini d'Alvernia.\nAlla fine degli anni '80 del XIV secolo, verosimilmente, divenne cavaliere dell'Ordine degli Ospitalieri. Sicuramente trascorse un certo periodo di tempo in un convento dell'Ordine a Rodi, e ottenne diverse commende (Celles, Montchamp, Carlat), sino a divenire Gran Priore della Lingua d'Alvernia. Ritornato a Bourganeuf, ne ottenne il Gran Priorato, rinforzandone le difese ed edificando una torre, che ancora oggi porta il suo nome.\nSi trovava proprio a Bourganeuf quando apprese della propria elezione, nel 1437. Egli, ad ogni modo, non lasci\u00f2 la Francia senza averraccolto un discreto esercito che lo accompagnasse. In effetti, i mammelucchi d'Egitto, avevano occupato gi\u00e0 Cipro tra il 1424 ed il 1426, e pi\u00f9 volte avevano espresso la volont\u00e0 di spingersi nel Mediterraneo sino a Rodi.\nDifensore di Rodi.\nLe prime gesta di Jean de Lastic giunto a Rodi, nel 1438, consistette nel mandare un'ambasceria al Cairo al fine di negoziare un prolungamento del trattato precedentemente concluso coi mammelucchi. Con questa questione gli ospitalieri riaprirono col Sultano d'Egitto, ci\u00f2 che avevano concluso col Sultano ottomano Murad II, ottenendo che sarebbero rimasti neutrali ad un attacco a Rodi.\nUn primo attacco all'isola avvenne per\u00f2 nel settembre del 1440 per mano delle truppe arabe. La flotta egiziana si diresse verso Rodi, e verso l'isola di Coo, e nuovamente a Rodi nel novembre dello stesso anno. Gli Ospitalieri, pur avendo un numero di vascelli inferiore a quello degli avversari, trovarono il modo di abbordare diverse navi nemiche, catturandole e passando in vantaggio. Il bilancio fu presto fatto: 700 morti per gli egiziani, 60 per i cristiani. Gli egiziani non si diedero per vinti. Una seconda spedizione venne infatti concordata nel 1442 o nel 1443 contro Rodi per mano di In\u00e2l al-'Al\u00e2'i al-N\u00e2ssir\u00ee, Primo Ministro del Sultano mammelucco Al-Mal\u00eek al-Zah\u00eer Djaqmaq, (al quale succeder\u00e0 al comando nel 1453) e dell'Emiro Tamouha\u00ef.\nLa seconda spedizione egiziana ebbe luogo nel 1444. La flotta dei mammelucchi, forte di 75 vascelli, sbarc\u00f2 con un'armata di 18.000 uomini, che assediarono Rodi il 10 agosto 1444, ma senza grandi risultati. Il 18 settembre, un nuovo assalto venne programmato e anche questo fu fallimentare.\nJean de Lastic venne osannato dall'Europa intera come il difensore dell'Ordine, di Rodi e della cristianit\u00e0 per poi morire nel 1454"}
{"id": "1584081", "revid": "171091", "url": "https://it.wikipedia.org/wiki?curid=1584081", "title": "Bovet", "text": ""}
{"id": "1584084", "revid": "729019", "url": "https://it.wikipedia.org/wiki?curid=1584084", "title": "76,2 mm M1936", "text": "Il 76,2 mm Modello 1936 (M1936) o F-22 \u00e8 un cannone campale sovietico introdotto nel 1936.\nI modelli di F-22 vennero catturati in gran numero dai tedeschi, i quali riutilizzarono il cannone riconcoscendone il valore di un potente pezzo d'artiglieria controcarri.\nIl modello 1936 nacque dal bisogno, da parte dei sovietici, di rinnovare le loro artiglierie oramai arretrate per l'epoca. Gli ingegneri sovietici, quindi, progettarono rapidamente questo cannone divisionale che forniva prestazioni eccellenti sotto tutti i punti di vista, fino a diventare addirittura un motivo d'ispirazione per i tecnici di altri paesi, dopo che venne reso noto il suo progetto.\nIl cannone era dotato di una lunga e sottile canna, con un affusto alto, scudato. Era comunque troppo pesante per il suo calibro e con un profilo troppo alto per un'arma controcarro. La lunghezza della canna era di oltre 50 calibri.\nEntrato in servizio appena in tempo per la guerra civile spagnola, inizi\u00f2 comunque la sua carriera contro la Finlandia solo nel 1939.\nVenne impiegato massicciamente contro i Tedeschi, che nel 1941, avanzarono rapidamente in Unione Sovietica durante l'Operazione Barbarossa. Tra l'ingentissimo quantitativo di armi e personale sovietici catturati dai reparti tedeschi all'attacco, vi furono anche i cannoni Modello 1936.\nAlcuni vennero riutilizzati dall'esercito tedesco sotto la denominazione FK 296(r), dove (r) significava, nella nomenclatura militare tedesca, l'origine russa del materiale catturato.\nL'efficacia di questi cannoni era tale da permettere, anche con proiettili HE, di distruggere facilmente un carro armato dell'epoca, data la velocit\u00e0 di oltre 700 m/s dei proiettili.\nPer questo motivo, in Germania, vennero eseguite alcune modifiche per riadattarlo alle esigenze delle proprie forze armate, questa volta con la denominazione 7,62 cm PaK 36(r), diventando un ottimo pezzo controcarro con munizioni specializzate. Sebbene fosse molto simile agli 8,8 cm PaK tedeschi, era molto pi\u00f9 maneggevole e rapido nell'ingaggiare il nemico.\nMentre gli F-22 catturati dai tedeschi, i 7,62 cm PaK 36(r), venivano presi dagli Alleati in Nordafrica, in Unione Sovietica la produzione del cannone cess\u00f3, in parte a causa dell'occupazione tedesca dello stabilimento in cui veniva prodotto, ma soprattutto perch\u00e9 lo si stava sostituendo con il nuovo pezzo da 76mm, il Modello 1942."}
{"id": "1584085", "revid": "125303439", "url": "https://it.wikipedia.org/wiki?curid=1584085", "title": "Ikaruga (videogioco)", "text": " \u00e8 uno sparatutto a scorrimento verticale sviluppato dalla Treasure. \u00c8 il seguito spirituale di \"Radiant Silvergun\" (1998) ed \u00e8 stato distribuito inizialmente in Giappone nel dicembre 2001 nelle sale giochi arcade. La storia tratta della battaglia di un pilota ribelle chiamato Shinra contro una nazione nemica a bordo di uno speciale velivolo chiamato Ikaruga, che ha la peculiarit\u00e0 di cambiare polarit\u00e0, da bianca a nera. Questa meccanica della polarit\u00e0 \u00e8 la caratteristica principale del gioco e fa da fondamenta al design degli stage e dei nemici. Tutti i nemici e i proiettili sono o bianchi o neri, e i proiettili che colpiscono la nave del protagonista sono assorbiti se sono dello stesso colore di quest'ultima e al contrario sono letali. Il gioco presenta una modalit\u00e0 in giocatore singolo e una modalit\u00e0 cooperativa per due giocatori.\nLo sviluppo di \"Ikaruga\" cominci\u00f2 durante il tempo libero del direttore Hiroshi Iuchi, mentre la Treasure era impegnata nello sviluppo di \"Sin and Punishment\" (2000). \"Ikaruga\" era pensato inizialmente come seguito diretto di \"Radiant Silvergun\", da cui prende molti elementi, mentre la meccanica della polarit\u00e0 deriva da \"Silhouette Mirage\" (1997), sempre di Treasure. Durante le fasi prototipali del gioco, le munizioni del giocatore erano limitate. Il meccanismo di assorbimento dei proiettili era un modo per rifornirsi di munizioni, tuttavia, questo fu considerato un punto debole poich\u00e9 causava troppe interruzioni nell'azione. In linea con la filosofia del game design di Treasure, \"Ikaruga\" fu creato con l'intento di sfidare le convenzioni classiche del game design e sviluppare un nuovo tipo di shooter. Tutti e cinque gli staff di Treasure lavorarono su \"Ikaruga\", insieme a tre staff di supporto di G.rev.\nDalla sua iniziale distribuzione nelle sale giochi giapponesi, l'accoglienza fu mista. Lo staff di Treasure spieg\u00f2 che era dovuto al fatto che i giocatori si aspettavano uno shooter pi\u00f9 classico, ma invece incontrarono un sistema di gioco diverso, che presentava elementi pi\u00f9 simili ai videogiochi rompicapo che al gameplay frenetico del \"bullet-dodging\". In 2002, \"Ikaruga\" fu portato sul Dreamcast in Giappone, e cominci\u00f2 a crescere un grande seguito in tutto il mondo grazie all'importazione. Fu pi\u00f9 tardi pubblicato anche in occidente, nel 2003, sul GameCube, dove ricevette recensioni positive. La critica elogi\u00f2 la grafica, il comparto artistico e quello sonoro. Fu invece criticata la difficolt\u00e0. La maggior parte dei critici considerava le scelte peculiari di game design innovative, ma alcuni ritenevano che minavano molti degli elementi classici del genere. \"Ikaruga\" fu successivamente portato sulla Xbox 360, su Microsoft Windows, su Nintendo Switch e sulla PlayStation 4. In retrospettiva, \"Ikaruga\" \u00e8 ritenuto dai critici come uno dei migliori shoot 'em up di tutti i tempi e uno dei capolavori di Treasure.\nTrama.\nDiversi anni fa, il sovrano della piccola nazione insulare di Horai, Tenro Horai, scopr\u00ec un incredibile potere magico nelle profondit\u00e0 della terra che gli dava una forza simile a quella degli dei, l'Ubusunagami Okinokai. Tenro e i suoi seguaci usarono questo potere per conquistare altre nazioni. Una federazione ribelle chiamata Tenkaku emerse per sfidare gli Horai. Combatterono per liberare il mondo dalle conquiste degli Horai, ma persero battaglia dopo battaglia. Alla fine furono quasi completamente spazzati via, tranne un giovane sopravvissuto di nome Shinra. Shinra part\u00ec per combattere di nuovo Horai, ma fu abbattuto e si schiant\u00f2 in un villaggio remoto chiamato Ikaruga. Il villaggio era abitato da persone esiliate a causa dell'espansione degli Horai. Gli abitanti del villaggio salvarono Shinra dai rottami dell'aereo e lo curarono. Dopo la guarigione, Shinra dichiar\u00f2 di essere ancora determinato a continuare la battaglia contro Horai. Gli abitanti del villaggio gli affidarono un aereo da combattimento che loro stessi avevano costruito, chiamato Ikaruga, che era stato appositamente progettato e nascosto in un luogo segreto sotto il villaggio. Era la prima nave costruita per utilizzare e commutare tra due polarit\u00e0 di energia, bianca e nera.\nModalit\u00e0 di gioco.\n\"Ikaruga\" \u00e8 uno shoot 'em up a scorrimento verticale. Il gioco presenta cinque stage, tre livelli di difficolt\u00e0, e supporta la modalit\u00e0 a giocatore singolo nonch\u00e9 la cooperativa a due giocatori. Il giocatore pilota il caccia Ikaruga, muovendosi per evitare ostacoli e altri pericoli. Una caratteristica chiave del gameplay di \"Ikaruga\" \u00e8 il suo sistema di polarit\u00e0. Il giocatore pu\u00f2 premere un pulsante in qualsiasi momento per cambiare la polarit\u00e0 della propria nave tra bianco e nero. Mentre \u00e8 bianca, la nave assorbir\u00e0 i proiettili bianchi nemici e immagazzina il loro potere per poi rilasciarlo con un attacco speciale; tuttavia, se la nave \u00e8 bianca e viene colpita da proiettili neri sar\u00e0 distrutta, e se la nave \u00e8 nera vale il viceversa. Anche i caccia nemici hanno la polarit\u00e0 bianca e nera. Se la nave del giocatore \u00e8 di un colore diverso da quella del nemico, i proiettili del giocatore infliggeranno il doppio del danno rispetto al caso in cui i colori sono uguali. Se un nemico viene distrutto con la stessa polarit\u00e0 del giocatore, la nave espeller\u00e0 energia che pu\u00f2 essere assorbita oppure, se il giocatore cambia subito polarit\u00e0, rivelarsi un danno fatale.\n\"Ikaruga\" non presenta alcun pick-up o power-up; invece, il giocatore pu\u00f2 contare solo sulla sua arma da fuoco standard e su un laser a ricerca. I proiettili assorbiti contribuiscono a costruire l'attacco del laser a ricerca. La potenza dell'attacco aumenta di un livello ogni 10 proiettili nemici assorbiti. Ogni livello equivale a un laser, con un massimo di 12 che possono essere immagazzinati. Un laser a ricerca \u00e8 dieci volte pi\u00f9 potente di un colpo standard. Il sistema di punteggio del gioco si basa sul concatenamento degli attacchi per guadagnare bonus. Distruggendo tre caccia nemici dello stesso colore di fila, il giocatore guadagner\u00e0 un bonus. Il giocatore guadagner\u00e0 100 punti per il suo primo bonus a catena, e il doppio per ogni bonus successivo. Questi bonus possono essere moltiplicati fino a un massimo di 25.600, ma se vengono interrotti distruggendo un nemico fuori dall'ordine, il bonus verr\u00e0 resettato.\nLe versioni per console casalinghe presentano modalit\u00e0 di gioco aggiuntive oltre alla modalit\u00e0 arcade standard. Sono disponibili modalit\u00e0 che permettono ai giocatori di fare pratica su singoli stage gi\u00e0 sbloccati a velocit\u00e0 normale o lenta. \u00c8 disponibile una modalit\u00e0 sfida che registra i punteggi dei giocatori e li confronta con quelli degli altri in tutto il mondo. Se si verificano determinate condizioni, si sblocca una modalit\u00e0 prototipo che limita il numero di proiettili del giocatore. I proiettili devono essere assorbiti per mantenere le munizioni. Esiste un modo alternativo di giocare, chiamato \"Bullet Eater\", in cui il giocatore non spara alcun colpo e invece naviga attraverso gli stage assorbendo proiettili.\nSviluppo e distribuzione.\nSviluppo.\nLo sviluppo di \"Ikaruga\" \u00e8 iniziato mentre \"Sin and Punishment\" (2000) di Treasure era ancora in sviluppo. \"Ikaruga\" \u00e8 stato autofinanziato (e in seguito autopubblicato). Dal momento che le risorse della compagnia erano destinate a \"Sin and Punishment\", il direttore Hiroshi Iuchi lavor\u00f2 su Ikaruga a casa nel suo tempo libero e svilupp\u00f2 un prototipo con l'aiuto del programmatore Atsutomo Nakagawa. Ikaruga condivide elementi di base del gameplay degli sparatutto con un precedente sparatutto Treasure, \"Radiant Silvergun\" (1998). Inoltre, gli elementi di polarit\u00e0 sono simili a quelli del loro precedente gioco \"Silhouette Mirage\" (1997). Un'altra fonte di ispirazione fu il sistema di difesa in \"Shinrei Jusatsushi Taromaru\" (1997) per Sega Saturn. Iuchi ha riutilizzato gli sprite di \"Radiant Silvergun\" per poter finire velocemente il prototipo. Una caratteristica unica del progetto originale era una fornitura limitata di munizioni. La scorta del giocatore veniva rifornita assorbendo i proiettili dei nemici. Questo meccanismo era considerato debole, poich\u00e9 creava dei vuoti nell'azione quando non si potevano sparare proiettili. Le idee di gioco della versione prototipo furono poi incluse in una speciale modalit\u00e0 bonus nel gioco finale. Dopo ulteriori test e consultazioni tra i membri del team, il sistema di gioco finale fu implementato.\n\"Ikaruga\" \u00e8 stato descritto come un sequel spirituale di \"Radiant Silvergun\". Originariamente, \"Radiant Silvergun\" era destinato ad essere una trilogia, e durante l'inizio dello sviluppo \"Ikaruga\" era pensato come un sequel diretto, con il nome in codice \"Project RS-2\". Il tema concettuale per \"Radiant Silvergun\" era \"World\" (mondo), e per Ikaruga era \"Will\" (volont\u00e0). In linea con la filosofia del game design di Treasure, \"Ikaruga\" \u00e8 stato intenzionalmente progettato per sfidare le convenzioni classiche del game design e sviluppare un nuovo tipo di gioco shooter. La difficolt\u00e0 del gioco risiede negli elementi \"puzzle-like\" del cambiare la polarit\u00e0 piuttosto che nello schivare i proiettili. A differenza di \"Radiant Silvergun\", il sistema di punteggio non era legato al gameplay. In questo modo, il gioco \u00e8 stato progettato per attrarre sia i giocatori che giocano per il punteggio che quelli che non lo fanno. All'inizio, gli stage erano stati progettati con il sistema di combo in mente, tuttavia questo rendeva il percorso ottimale troppo ovvio. Di conseguenza, il team ha ridisegnato gli stage e i nemici in modo che fosse pi\u00f9 difficile per il giocatore determinare il percorso per il punteggio pi\u00f9 ottimale. Il ritmo del gioco segue un approccio \"montagna e valle\", in cui la musica e l'azione raggiungono un picco, seguito da un'atmosfera malinconica, per poi riprendere il ritmo. Al momento della fine dello sviluppo, 5 membri dello staff di Treasure avevano lavorato al gioco, oltre a 3 membri dello staff di supporto di G.rev che stava raccogliendo fondi per sviluppare un proprio sparatutto, \"Border Down\" (2003).\nDistribuzione.\n\"Ikaruga\" fu indirizzato allo zoccolo duro degli appassionati di Treasure, dato che soddisfare loro era la principale priorit\u00e0 del gruppo. Sebbene il gioco fosse stato principalmente sviluppato per la piattaforma arcade Sega NAOMI, era consuetudine che i giochi di NAOMI venissero portati sul Dreamcast, e quindi il team di sviluppo lo aveva in mente. La versione per NAOMI fu controllata su un Dreamcast, quindi il porting \u00e8 stato molto semplice. \"Ikaruga\" fu distribuito per la prima volta negli arcade in Giappone il 20 dicembre 2001. Un porting per Dreamcast fu pubblicato esclusivamente in Giappone il 5 settembre dello stesso anno. Anche se non era ancora stato pubblicato in occidente, \"Ikaruga\" cominci\u00f2 ad attirare una folta cerchia di seguaci anche in America del Nord. Il 16 gennaio 2003, Infogrames pubblic\u00f2 \"Ikaruga\" per il GameCube in Giappone sotto la loro etichetta Atari. Pi\u00f9 tardi in quel mese Infogrames conferm\u00f2 che la versione per GameCube di \"Ikaruga\" sarebbe arrivata in Nord America ed Europa, con i rappresentanti di Infogrames che hanno menzionato la popolarit\u00e0 del gioco in Giappone e la crescente fanbase intorno al mondo. Il gioco fu infine pubblicato il 15 aprile 2003 in Nord America e il 9 maggio 2003 in Europa.\nIl 12 settembre 2007, Microsoft ha annunciato che stava progettando di rilasciare Ikaruga su Xbox Live Arcade per Xbox 360. \u00c8 stato rilasciato il 9 aprile 2008, e ha incluso nuove caratteristiche come classifiche, risultati, e la possibilit\u00e0 di registrare e rigiocare i playthrough. Treasure ha poi pubblicato \"Ikaruga\" sulla piattaforma di distribuzione arcade, NESiCAxLive, l'8 agosto 2013. Nell'ottobre 2013, Treasure ha inserito il titolo nel processo di Steam Greenlight per portare il gioco (basato sulla versione Xbox 360) su Microsoft Windows, con la speranza di portare in seguito anche i loro altri titoli sulla piattaforma. Il gioco \u00e8 stato pubblicato su Steam il 18 febbraio 2014. \u00c8 stato anche pubblicato per Nintendo Switch da Nicalis il 29 maggio 2018, supportando entrambi gli orientamenti dello schermo orizzontale e verticale. Nel giugno 2018, Ikaruga \u00e8 stato pubblicato anche su PlayStation 4. Il 22 novembre 2019, Nicalis ha annunciato che erano in produzione le copie fisiche sia per Nintendo Switch che per PlayStation 4.\nAccoglienza.\nAll'inizio in Giappone \"Ikaruga\" fu valutato in maniera contrastante. I giocatori elogiavano lo stile visivo e le musiche, ma erano divisi nel sistema di gioco. Il direttore Hiroshi Iuchi fece notare che i giocatori gli dicevano: \u201cquesto non \u00e8 un gioco arcade...rendilo pi\u00f9 coinvolgente e veloce.\u201d Sia Iuchi che il producer Masoto Maegawa affermarono che questa accoglienza mista era dovuta al fatto che i giocatori si aspettavano uno shooter pi\u00f9 classico. Entrambi ritenevano che \"Ikaruga\" fosse un nuovo tipo di shooter e che portare variet\u00e0 fosse importante per la crescita dei videogiochi. A febbraio 2002, \"Game Machine\" lo classific\u00f2 come il quinto gioco arcade pi\u00f9 popolare in Giappone al tempo. L'originale porting su Dreamcast di \"Ikaruga\" fu ben accolto da Greg Kasavin di \"GameSpot\", che elogi\u00f2 la parte visiva, sonora e la difficolt\u00e0 stimolante. Elogi\u00f2 il gioco anche per aver riportato un genere \"morto\" sotto i riflettori, affermando che \"\"Ikaruga\" prende 20 anni di grandi idee nel game design e in qualche modo riesce a innovarle...per fare un gioco sia familiare sia completamente unico.\"\nLa versione per GameCube ricevette recensioni generalmente favorevoli dalla critica occidentale. Il comparto grafico, lo stile artistico e il sonoro sono stati universalmente elogiati ma \u00e8 stata criticata la breve longevit\u00e0 del gioco. I critici erano concordi nel definire il game design di \"Ikaruga\" \"innovativo\", \"intelligente\" e \"unico\". La difficolt\u00e0 \u00e8 stata considerata invitante per gli appassionati del genere, ma al tempo stesso una barriera per i neofiti. Tyrone Rodriguez di \"IGN\" lo defin\u00ec \"uno shooter per i fan degli shooter\" e Corbie Dillard di Nintendo Life afferm\u00f2 \"se sei un fan degli shooter, devi assolutamente possedere almeno una versione di questo capolavoro\". \"IGN\" classific\u00f2 \"Ikaruga\" come il loro Game of the Month (gioco del mese) per aprile 2003, mentre \"GameSpot\" lo ha definito il miglior titolo per GameCube di quel mese. L'accoglienza dei porting per Xbox 360 e Windows \u00e8 stata simile alla versione per GameCube. Topher Cantler di \"Destructoid\" diede a \"Ikaruga\" il punteggio pieno e lo chiam\u00f2 una \"opera d'arte\". Sebbene molti critici siano d'accordo nell'affermare che il game design unico di \"Ikaruga\" sia una caratteristica positiva, secondo Simon Parkin di \"Eurogamer\" il suo design fresco \u00e8 anche un punto debole, nel senso che copre molti degli elementi che definiscono gli shoot 'em up e trasforma il gioco in qualcosa di diverso e \"imperscrutabile\". Anche le recensioni del porting per Switch sono state positive.\n\"Ikaruga\" continua ad essere uno degli shooter pi\u00f9 apprezzati di tutti i tempi. I porting per Xbox 360, Windows e Switch hanno ricevuto recensioni positive. IGN ha votato Ikaruga come il terzo miglior sparatutto 2D di tutti i tempi. Adam Smith di \"Rock, Paper, Shotgun\" ha definito \"Ikaruga\" una delle pi\u00f9 grandi opere di Treasure e \"uno dei giochi pi\u00f9 perfetti che abbia mai giocato\". Kurt Kalata di Hardcore Gaming 101 ha condiviso sentimenti simili, definendolo uno dei giochi pi\u00f9 popolari di Treasure e \"uno degli sparatutto pi\u00f9 notevoli di tutti i tempi\".\nLe versioni per Dreamcast e GameCube hanno venduto 33.860 unit\u00e0 fisiche in Giappone. La versione Xbox Live Arcade ha venduto 137.088 unit\u00e0 digitali su Xbox 360, a partire dal 2011. La versione PC ha venduto 128.543 unit\u00e0 digitali su Steam, a partire dal 1\u00b0 luglio 2018."}
{"id": "1584086", "revid": "121676215", "url": "https://it.wikipedia.org/wiki?curid=1584086", "title": "Jacques de Milly", "text": "Biografia.\nOriginario della Francia come la maggior parte dei suoi predecessori, il suo periodo di governo fu sostanzialmente contraddistinto da pochi avvenimenti che lo vedono direttamente coinvolto.\nSotto di lui, continua la guerra con i mammelucchi, anche se Rodi diviene sempre pi\u00f9 il simbolo della fortezza inespugnabile del mondo cattolico europeo, contro i ripetuti attacchi arabi."}
{"id": "1584089", "revid": "33689", "url": "https://it.wikipedia.org/wiki?curid=1584089", "title": "Dead or Alive 5", "text": " \u00e8 il quinto episodio della serie di videogiochi \"Dead or Alive\", uscito per PlayStation 3 e Xbox 360. \u00c8 disponibile dal settembre 2012.\nAd aprile 2013 ne \u00e8 stata realizzata una versione per PlayStation Vita, chiamata \"Dead or Alive 5 Plus\", mentre una versione aggiornata per PlayStation 3, Xbox 360 e arcade chiamata \"Dead or Alive 5 Ultimate\", che \u00e8 stata distribuita in Italia dal 6 settembre 2013 (anche in versione free to play, denominata \"Core Fighters\"). Infine una terza versione, \"Dead or Alive 5 Last Round\", distribuita in Europa dal 25 febbraio 2015 per le piattaforme: PlayStation 3, PlayStation 4, Xbox 360, Xbox One e Windows (anch'essa uscita in versione free to play).\nTrama.\nLa storia \u00e8 ambientata due anni dopo il quarto torneo DOA. In questo periodo Helena Douglas ha preso pieno comando della DOATEC, ricostruendo l'organizzazione dalle sue ceneri, ed eliminando le sezioni militari e biotecnologiche, comprese quelle gestite da Victor Donovan. A bordo della \"Freedom Survivor\" Helena annuncia il quinto torneo Dead or Alive. Con lei sono presenti Bayman, incaricato di trovare Donovan, e Kasumi, in cerca del suo clone, Alpha-152, ancora in libert\u00e0. Raggiungono la nave anche i ninja Hayate, Ayane e Ryu, chiamati da Helena, che cerca il loro aiuto per sconfiggere definitivamente Donovan.\nQuest'ultimo ha infatti creato una nuova organizzazione, la M.I.S.T., che comprende molti scienziati che lavoravano con lui alla DOATEC, inclusa Lisa Hamilton. Altre persone da lui assoldate sono Christie, in cerca di Rig, e Miyako, madre di Kokoro e capo della divisione giapponese della DOATEC. Il torneo intanto ha inizio e si sviluppa in parallelo alla storia principale: gli unici partecipanti al torneo sono Eliot, Bass, Tina, Kokoro, Hitomi, Jann Lee, Leifang e Mila, e il vincitore ufficiale \u00e8 Jann Lee, battendo Hitomi in finale.\nKasumi riesce a seguire delle tracce che la portano al suo clone, in un complesso sottomarino di propriet\u00e0 della M.I.S.T. Dopo essersi scontrata con Lisa, riesce a sconfiggere definitivamente Alpha-152, ma mentre sta per fuggire dalla struttura, viene attacca da Ayane e Hayate che la uccidono. Si viene a sapere che questa Kasumi non era che un altro clone precedentemente creato, convinto di essere la vera Kasumi. L'originale invece era in un villaggio nascosto, probabilmente il villaggio Hayabusa (lo si pu\u00f2 dedurre dalla presenza di Muramasa e dal completo nero di Kasumi, particolarmente simile a quello di Ryu), sotto protezione.\nDonovan ha per\u00f2 altri cloni oltre a Alpha-152, conosciuti come Alpha, che ha sottoposto alla fase 3: essi sono in grado di prendere le sembianze umane, incluse quelle di Hayate, Ryu e Ayane. I ninja combattono il misterioso Rig e i cloni differenti, fino a quando una forte esplosione distrugge l'intera base operativa, in cui Lisa rimane coinvolta e la sua sorte non \u00e8 stata ancora rivelata, la vera Kasumi affronta una battaglia finale contro uno dei cloni riuscendo a sconfiggerla. I quattro ninja poi decidono cos\u00ec di proseguire il loro cammino, continuando la ricerca di Donovan.\nNella scena che segue i titoli di coda, si scopre che Rig non \u00e8 altri che il figlio di Donovan, e che tutto \u00e8 andato come previsto. La fase quattro sta per iniziare. Alla fine si vede un altro clone di Kasumi, Phase 4, che aveva ferito Bayman prima dell'inizio del torneo, scomparire nel nulla.\nModalit\u00e0 di gioco.\nModalit\u00e0.\nLa modalit\u00e0 di gioco principale \u00e8 diventata la \"modalit\u00e0 avventura\", creata sulla falsariga della modalit\u00e0 Chronicle di \"Dead or Alive Dimensions\": in questa modalit\u00e0 il giocatore utilizzer\u00e0 diversi personaggi della serie per addentrarsi sempre di pi\u00f9 nelle vicende del quinto capitolo. Saranno presenti pi\u00f9 di 500 \"missioni bonus\" in questa modalit\u00e0 da sbloccare, come per esempio \"colpire con 5 calci\" o \"buttare qualcuno gi\u00f9 da un precipizio\".\nAltre modalit\u00e0 offline comprendono quella \"scontro\", cio\u00e8 versus, la \"arcade\", con un numero standard di nemici da affrontare, la \"sfida sul tempo\" e la \"sopravvivenza\". Ritorneranno, migliorate, sia la \"modalit\u00e0 online\", sia quella \"allenamento\" che quelle extra, come \"spettatore\" e \"album\".\nSistema di combattimento.\nIl sistema di attacco della serie, presente anche in \"Dead or Alive 5\" \u00e8 conosciuto come sistema triangolare, come comprende \"colpi\", \"proiezioni\" e \"prese\": i colpi, che rappresentano gli attacchi basilari, sconfiggono le proiezioni, cio\u00e8 quegli attacchi ravvicinati ad aggancio. Le proiezioni battono le prese, cio\u00e8 le contromosse, mentre queste ultime bloccano i colpi.\nLe \"zone pericolose\" ritornano, quei punti di uno stage in cui vengono inflitti danni quando un combattente sbatte contro una determinata superficie o contro un pavimento che si pu\u00f2 rompere. Alcune zone pericolose, al contatto, attivano delle modifiche all'intero stage, come delle esplosioni che cambiano l'assetto dell'arena o la rendono mobile, fenomeno conosciuto come \"attrazione dinamica\".\nAllo stesso modo, alcuni stage che presentano pi\u00f9 di un piano, danno la possibilit\u00e0 al combattente che sta essere scaraventato di attaccarsi al precipizio, il sistema \"appeso a un filo\", in cui il combattente che sta per cadere, dopo essersi prontamente aggrappato premendo un tasto, pu\u00f2 decidere di pararsi o di schivare il colpo, mentre l'altro combattente pu\u00f2 decidere se fare un attacco o una proiezione al personaggio appeso al bordo.\nUn'altra novit\u00e0 sono i \"colpi potenti\", cio\u00e8 dei colpi che vanno caricati e se messi a segno danno il via ad una sequenza cinematografica, dando per\u00f2 al combattente la possibilit\u00e0 di scagliare il personaggio in un particolare punto dell'arena. I colpi potenti possono essere attivati solo quando la barra dell'energia \u00e8 a meno del 50%, momento in cui diventa rossa. In uno scontro tag, \u00e8 possibile attivare il doppio colpo potente, in cui il secondo combattente (sempre se possiede meno del 50% di energia) subentrata a met\u00e0 colpo potente e prende il posto del primo combattente per iniziare il proprio attacco.\n\u00c8 stato sviluppato anche un sistema di \"colpi critici\": determinate combo si concludono con un colpo critico, che stordisce l'avversario e lo lascia senza la possibilit\u00e0 di pararsi, ma con la sola possibilit\u00e0 di presa, cio\u00e8 di controattacare una mossa. Lo stato di stordimento pu\u00f2 essere prolungato con altre combo chiamato \"sforzi critici\", e risulter\u00e0 in uno stordimento ancora maggiore che lascer\u00e0 l'avversario completamente indifeso.\nPersonaggi.\nI personaggi giocabili sono 24, compresi i tre provenienti dalla serie \"Virtua Fighter\":\nSono stati aggiunti tre \"guest character\" da \"Virtua Fighter 5\" in seguito alla collaborazione con SEGA:\nLivelli.\nDi seguito i livelli rivelati:\nSviluppo.\nLo sviluppo del quinto capitolo della saga \u00e8 stato messo in dubbio dopo le dimissioni del creatore del franchise, Tomonobu Itagaki, il quale, nel giugno 2008, ha preferito abbandonare la sua posizione di leader del Team Ninja a causa di alcune gravi incomprensioni col presidente di Tecmo. Il progetto \u00e8 cos\u00ec passato a Y\u014dsuke Hayashi, il nuovo leader del Team Ninja. \"Dead or Alive 5\" verr\u00e0 distribuito sia per Xbox 360 che per PlayStation 3, segnando cos\u00ec un ritorno sulla console di casa Sony, in quanto i precedenti due capitoli erano un'esclusiva Xbox.\nContenuti scaricabili.\nI contenuti scaricabili sono solitamente pacchetti di costumi per i personaggi. Sono in totale 10:\nAltre versioni.\n\"Dead or Alive 5 Plus\".\n\"Dead or Alive 5 Plus\" \u00e8 una versione migliorata di \"DOA5\" per PlayStation Vita, distribuita nel marzo 2013. Questo videogioco aggiunge ulteriori modalit\u00e0, come quella di addestramento o la \"touch play\". \u00c8 stato ben ricevuto dalla critica, guadagnado un punteggio migliore rispetto a quello di \"DOA5\".\n\"Dead or Alive 5 Ultimate\".\n\"Dead or Alive 5 Ultimate\" \u00e8 una versione aggiornata di \"DOA5\" distribuita nel settembre 2013 per PlayStation 3 e Xbox 360. Sono state aggiunge nuove modalit\u00e0, stage e personaggi. Sono anche state distribuite una versione free-to-play, \"Dead or Alive 5 Ultimate: Core Fighters\", e una versione arcade in Giappone, \"Dead or Alive 5 Ultimate: Arcade\".\n\"Dead or Alive 5 Last Round\".\n\"Dead or Alive 5 Last Round\" \u00e8 il videogioco conclusivo della saga \"Dead or Alive 5\", sviluppato per PlayStation 3, Xbox 360 e Windows (per cui sar\u00e0 distribuito solo digitalmente) e le succeditrici PlayStation 4 e Xbox One. La data di uscita per il mercato giapponese \u00e8 fissata per il 19 febbraio 2015 mentre per quello occidentale il 20 febbraio."}
{"id": "1584090", "revid": "400694", "url": "https://it.wikipedia.org/wiki?curid=1584090", "title": "Il meraviglioso tubetto", "text": "Il meraviglioso tubetto \u00e8 un album in studio del duo musicale italiano Gli Agnelli Clementi, pubblicato nel 2000, allegato a una raccolta di storie scritte da Manuel Agnelli.\nDescrizione.\nNel 1999 Manuel Agnelli pubblica la prima edizione del libro con la casa editrice Ultrasuoni con il titolo \"I racconti del tubetto\". Nel 2000 viene pubblicata una seconda edizione con il titolo \"Il meraviglioso tubetto\", contenente un CD del duo Gli Agnelli Clementi, composto da Manuel Agnelli ed Emidio Clementi, con l'aggiunta della chitarra elettrica di Pasquale De Fina. Dal vivo le letture sono accompagnate sia dalla musica che dai video montati da Sara Cavani.\nIl libro \u00e8 diviso in vari racconti alternati a parte dei testi di alcune delle pi\u00f9 belle canzoni del gruppo. L'introduzione \u00e8 a cura di Alberto Campo mentre l'epilogo, una lettera a Manuel intitolata \"A Pen Dice Up And Ice\", \u00e8 di Federico Nobili."}
{"id": "1584093", "revid": "287204", "url": "https://it.wikipedia.org/wiki?curid=1584093", "title": "Giovanni Battista Orsini", "text": "Biografia.\nGiovanni Battista appartenne al ramo di Gravina della nobile famiglia degli Orsini. Fu figlio naturale di Francesco di Giovanni Orsini, legittimato dal padre nel 1418 e con privilegio del re di Napoli del 1\u00ba maggio 1443.\nEntr\u00f2 sin da giovane in qualit\u00e0 di cavaliere nell'Ordine degli Ospitalieri di San Giovanni di Gerusalemme (nel 1420 era commendatore di Castel Araldo, nei pressi di Viterbo, sottoposto al Priorato di Pisa). Intorno al 1440 raggiunse il prestigioso incarico di Priore di Roma e prosegu\u00ec la sua carriera sino a divenire il 4 marzo 1467 il 39\u00b0 Gran Maestro dell'Ordine.\nAmministratore energico, nei suoi nove anni si preoccup\u00f2 soprattutto di rafforzare la sede centrale dell'Ordine a Rodi, quale baluardo dell'Europa cristiana contro il progressivo avanzare degli Ottomani. Nel 1470 fece tra l'altro ripristinare la Fortezza di Feraklos, posta sulla costa orientale dell'isola.\nMor\u00ec a Rodi l'8 giugno 1476 ma la sua tomba, insieme a quella di altri quattro Gran Mestri dell'Ordine, si trova oggi a Parigi nel museo di Cluny in quanto fu donata dal sultano Abdul Mejid I a Napoleone III in segno di riconoscenza per l'appoggio fornito nel corso della Guerra di Crimea."}
{"id": "1584096", "revid": "729019", "url": "https://it.wikipedia.org/wiki?curid=1584096", "title": "Ramberto I Malatesta", "text": "Biografia.\nRamberto I Malatesta, detto il contino di Ghiaggi\u00f2lo per la sua piccola statura, figlio di Uberto Malatesta, pass\u00f2 la vita tra le armi e sempre cerc\u00f2 di portare danno ai suoi congiunti di Rimini.\nQuantunque ghibellino serv\u00ec la Chiesa, allorch\u00e9 il cardinale Bertrando del Poggetto costrinse Ferrantino a lasciare libero al papa il dominio di Rimini.\nCombatt\u00e9 sotto le mura di Ferrara nel 1333 e, vinto, si salv\u00f2 attraversando il Po a nuoto.\nUnitosi in seguito ai nemici della Chiesa, aiut\u00f2 gli Ordelaffi a riprendere Forl\u00ec, e fatta ribellare Cesena, ne divenne podest\u00e0. Sorto dell'antagonismo fra lui e Francesco Ordelaffi, capitano del popolo di Cesena, costui, mentre Ramberto soccorreva gli Estensi, lo fece privare dell'incarico. Ramberto si vendic\u00f2 irrompendo sul territorio forlivese, cui rec\u00f2 gravi danni, pose quindi l'assedio al castello di Valdinoce e lo espugn\u00f2, uccidendo due dei Manfredi che ne avevano il dominio. Ma nel 1336 Francesco Ordelaffi glielo ritolse.\nEbbe la signoria di Valdoppio con le terre di Monterotondo e Porzantico, nel 1338, da coloro che le possedevano, per averli difesi contro il tiranno di Forl\u00ec.\nPass\u00f2 al soldo della repubblica fiorentina contro Mastino della Scala e poi combatt\u00e9 contro i pisani.\nPer il suo valore Firenze nel 1350 gli concesse il diritto di obbedienza e lo aiut\u00f2 a riprendere la fortezza di Radicoli, che gli era stata tolta dai conti Guidi nel 1351.\nDovette combattere contro Lodovico Ordelaffi, dal quale venne privato delle castella nella contea di Ghiaggiolo. Non pot\u00e9 essere aiutato da Firenze, perch\u00e9 minacciata dall'arcivescovo di Milano. Offr\u00ec al cardinale Albornoz i suoi servigi e con lui fece guerra agli Ordelaffi e ai Malatesta. Tent\u00f2 inutilmente di occupare Rimini, dopo la disfatta di Galeotto a Paderno, ed espugn\u00f2 Sant'Arcamgelo, Verrucchio ed altri castelli.\nNel 1356 riprese le armi contro Francesco Ordelaffi, recuper\u00f2 Cusercole e altri luoghi, ma un giorno che si era spinto verso Cesena, fu assalito e posto in fuga dalla valorosa moglie di Ordelaffi detta Cia.\nRiebbe per inganno Ghiaggiolo e riusc\u00ec inoltre a riavere i due figli fatti prigionieri dalla sua nemica Cia.\nNel 1360, quando aveva sessantacinque anni, fu imprigionato dai figli e rinchiuso in un sotterraneo, dove stette molti anni e forse fino al 1367, perch\u00e9 in questo anno fece donazione della contea di Ghiaggiolo al figlio Niccol\u00f2.\nDiscendenza.\nSpos\u00f2 Cassandra della Faggiola dalla quale ebbe quattro figli:\nEbbe anche due figli naturali: Antonio e Galante (?-1423)."}
{"id": "1584097", "revid": "33689", "url": "https://it.wikipedia.org/wiki?curid=1584097", "title": "76 mm M1942", "text": "Il Modello 1942 \u00e8 un'artiglieria sovietica, leggera e potente, entrata in servizio durante la guerra e rimasta in linea per lungo tempo, praticamente fino ai nostri giorni. Esso venne usato come cannone campale, controcarri, e come artiglieria per i semoventi SU-76.\nNel 1939 i sovietici si erano resi conto che il Modello 1936, con tutte le sue qualit\u00e0 di potenza ed efficacia, era troppo pesante per il suo calibro e per venire facilmente movimentato, e cos\u00ec progettarono un nuovo cannone, il Modello 1939, molto pi\u00f9 leggero. Quando i tedeschi invasero l'URSS occuparono le industrie che producevano il Modello 1936, ma non quella che produceva la bocca da fuoco del Modello 1939, che venne allora utilizzata con un nuovo affusto. Cos\u00ec arriv\u00f2 in produzione il Modello 1942, o ZiS-3, che portava il nome dello stabilimento che lo produceva.\nIl cannone era semplice e molto pratico, leggero circa la met\u00e0 del Modello 1936, ottimo aspetto, basso e compatto, e con un'eccellente gittata. Esso possedeva una doppia coda divaricabile e un freno di bocca, con ruote pneumatiche dotate di fori di alleggerimento.\nVenne usato per l'armamento delle unit\u00e0 sovietiche a livello divisionale, ma la bocca da fuoco serv\u00ec anche per l'armamento dei carri T-34 e KV-1, cos\u00ec le specialit\u00e0 dei carristi e dell'artiglieria divennero pienamente compatibili. Anche le munizioni, ovviamente, lo erano e si trattava per giunta di 2 soli tipi fondamentali, AP perforante controcarro, e HE, esplosivo ad alto potenziale. L'ibridazione si spinse ancora pi\u00f9 oltre, quando apparvero i semoventi corazzati.\nL'unico che venne prodotto in serie era il SU-76, mezzo che nei suoi limiti era molto buono. L'unico problema era che spesso venne usato come cacciacarri contro mezzi troppo potenti, come i Panzer VI Tiger I, ma per il resto era un mezzo molto valido e mobile, con un vano di combattimento aperto che riusciva a dare all'equipaggio una migliore abitabilit\u00e0 che i mezzi ad abitacolo chiuso, come gli Sturmgesch\u00fctz III tedeschi, il tutto ovviamente a scapito della protezione, data la vulnerabilit\u00e0 ai colpi dall'alto: dal fuoco delle armi leggere alle schegge di artiglieria.\nI finlandesi catturarono 12 unit\u00e0 durante la guerra d'inverno, che vennero immessi in servizio come 76 K 42.\nIl cannone equipaggi\u00f2 il cacciacarri TACAM R-2, in un compartimento di combattimento chiuso su tre lati, installato sullo scafo del carro R-2 privato di torretta. Il cannone venne anche testato su uno dei prototipi del cacciacarri Mare\u0219al, ma alla fine gli venne preferito il pi\u00f9 potente pezzo da 75 mm Re\u0219i\u021ba Model 1943.\nL'M1942 \u00e8 stato il cannone pi\u00f9 prodotto della seconda guerra mondiale, e rimase in servizio di prima linea in URSS diversi anni dopo la fine della guerra. A tutt'oggi \u00e8 possibile incontrare gli M1942 in varie parti del mondo. Sono stati infatti largamente forniti a eserciti e formazioni di guerriglieri. Essi hanno fornito sempre ottime prestazioni, rapidit\u00e0 di azione, trasportabilit\u00e0. Ovviamente, il suo ruolo controcarro \u00e8 venuto meno da tempo, anche se i moderni blindati per la ricognizione o la fanteria sono bersagli adatti."}
{"id": "1584102", "revid": "125960803", "url": "https://it.wikipedia.org/wiki?curid=1584102", "title": "Enciclopedia dello spettacolo", "text": "L'Enciclopedia dello spettacolo, nata da un'intuizione di Silvio D'Amico a partire dal 1954 ed edita in nove volumi usciti annualmente fino al 1965, costituisce il primo e originale tentativo a livello europeo di definire un catalogo dello stato della conoscenza nell'ambito di teatro, musica, cinema e danza. Seguiva di circa trent'anni i primi sforzi per creare un nutrito corpo di testi enciclopedici di riferimento per l'Italia, a partire dalle imprese dell\"Enciclopedia Italiana\" e del \"Dizionario biografico degli italiani\" organizzate da Giovanni Treccani e Giovanni Gentile.\nCatalogo dettagliato e preziosissimo per la consultazione anche a livello accademico, grazie alla razionalizzazione di una imponente mole di materiale che spazia dalla consultazione di opere reperibili solo tramite acquisti presso il mercato antiquario, integrate dall'acquisizione di archivi personali di professionisti e scrupolosissimi appassionati, \u00e8 stato successivamente corredato di un decimo volume di aggiornamento, relativo agli anni 55/65, e da un undicesimo di \"indici e repertorio\".\nL'opera si estende per oltre 18.000 pagine, con migliaia di illustrazioni (700 illustrazioni nel testo, 1800 fuori testo, 320 tavole a colori) comprensive di ritratti di scena, locandine e immagini di manifesti, anche a piena pagina (\"la ricerca di riproduzioni fu effettuata presso tutte le principali raccolte italiane, ed estesa a musei, collezionisti e fotografi all'estero\"). All'opera collaborarono circa 200 studiosi italiani e quasi 400 stranieri. La prima tiratura di 10.000 copie fu seguita da un'unica ristampa di ulteriori 5.000 copie.\nLe voci risentono spesso dell'ideologia comunista in voga all'epoca tra gli intellettuali italiani, ad esempio laddove si tratta del cinema sovietico e dei Paesi di Oltrecortina o si giudica faziosamente e spregiativamente il film \"Marcellino pane e vino\".\nIl percorso storico.\nIl primo progetto (1945-1949).\nNell'immediato dopoguerra attorno alla carismatica figura di Silvio D'Amico si concretizz\u00f2 la realizzazione di un primo progetto, previsto probabilmente in quattro volumi e dedicato inizialmente al solo teatro. Di questo progetto facevano parte, oltre allo stesso Silvio D'Amico che curava la sezione teatro drammatico, anche il figlio Fedele che curava la sezione musicale e Mario Corsi che si occupava della ricerca iconografica. Con l'estensione del progetto al campo del cinema, entr\u00f2 a far parte del gruppo anche Gabriele Baldini, poi sostituito da Gian Luigi Rondi. La raccolta dei finanziamenti fu affidata all'avvocato Carlo Min\u00f9, cognato di Silvio con molte conoscenze nell'ambiente della piccola editoria romana.\nUna volta redatto il piano dell'opera con l'individuazione delle voci, la stesura fu affidata a una quindicina di collaboratori italiani che, nel giro di tre anni a partire dal 1946, ne completarono la compilazione. Il risultato non incontr\u00f2 per\u00f2 l'entusiasmo della redazione, che anzi decise di impegnarsi per la preparazione di un progetto molto pi\u00f9 ambizioso e che avrebbe richiesto anni di lavoro di collaboratori stabili, anche stranieri.\nLa stesura del piano dell'opera, la messa a punto della metodologia, i primi volumi (1949-1957).\nNel nuovo progetto era stata mantenuta la suddivisione primaria nelle tre sezioni principali: \"teatro\", \"musica\" e \"cinema\", in cui ogni sezione si avvaleva di uno staff di circa trenta collaboratori. Si era per\u00f2 stabilito di dare grande risalto alle voci generali, non biografiche, che richiedevano comunque un delicato lavoro di integrazione fra i diversi ambiti, ovvero delicate discussioni per realizzare un accordo, se non un compromesso, fra le posizioni degli esperti di differente formazione.\nGli studi sul teatro erano ancora allo stadio primitivo, esisteva allora un'unica rivista scientifica, voluta da Silvio D'Amico, la \"Rivista del dramma italiano\" che poi cambier\u00e0 nome in \"Rivista italiana del Teatro\". Poco e niente esisteva su date e dettagli connessi alla storia del teatro, perch\u00e9 storicamente la critica nell'ambito dello spettacolo si era concentrata pi\u00f9 sulla riflessione teorica che sulla presentazione e l'analisi dei documenti. Decidere di raccogliere tali informazioni per ogni voce dell'enciclopedia signific\u00f2 aprire una nuova strada per la storiografia dello spettacolo: significava sostituire ad una critica basata su giudizi di valore una basata sull'interpretazione della relazione delle opere fra loro, fra le opere e la societ\u00e0, nonch\u00e9 di definire con precisione i percorsi creativi dei singoli autori.\nLa redazione fu costituita attorno al 1952. Direttore della sezione dedicata al teatro drammatico fu nominato Luigi Squarzina, appena trentenne di ritorno dagli studi teatrali all'Universit\u00e0 Yale; la sezione musica era diretta da Fedele D'Amico, figlio di Silvio; la sezione cinema era diretta da Francesco Savio.\nIl metodo che veniva perseguito per le voci pi\u00f9 importanti non si esauriva dopo la stesura assegnata ad un relatore, sulla base del materiale raccolto, ma prevedeva l'intervento e il commento degli altri collaboratori con riscritture anche importanti arrivando talvolta alla consultazione diretta dei principali esperti mondiali di ogni singolo argomento. Capit\u00f2 spesso che la versione definitiva di molte voci fosse dovuta semplicemente al fatto che doveva uscire il volume relativo dell'enciclopedia.\nInoltre, nonostante le rimostranze dell'editore, l'ampiezza delle voci non dipendeva da una classificazione dell'importanza relativa del tema trattato, ma dipendeva solamente dalla quantit\u00e0 di importanti informazioni connesse a tale voce, in modo che non venisse sottaciuta nessuna notizia utile. Questo criterio risult\u00f2 alla fine seguito pi\u00f9 per le voci di cinema e musica che per le voci di teatro.\nInoltre per la prima volta in Italia si associ\u00f2 la danza al concetto di arte specifica dello spettacolo, mentre tradizionalmente veniva accomunata vagamente a una parentela con musica e opera. In assenza di specialisti del settore, l\"Enciclopedia\" fu il luogo dove si formarono le prime competenze storiche in questo ambito, in particolare attraverso l'impegno di Gino Tani, dell'anglista Vittoria Ottolenghi e la consulenza fondamentale di Aurel Milloss.\nDalla crisi del 1957 al completamento della prima pubblicazione.\nFrancesco Theodoli e la Sansoni (di propriet\u00e0 della famiglia Gentile dal 1932) erano stati i finanziatori della casa editrice \"Le Maschere\", appositamente costituita per gestire il progetto dell\"Enciclopedia dello Spettacolo\".\nL'impegno preso dalla redazione era di pubblicare due volumi l'anno, a partire dal 1953, ma il crescere dell'impegno richiesto dalla mole di materiale raccolto port\u00f2 alla pubblicazione del primo volume nel 1954 e dei successivi volumi con il ritmo di un volume all'anno.\nInizialmente erano previsti undici volumi, ma ben presto fu chiaro che l'opera avrebbe dovuto espandersi in dodici volumi.\nNel 1957, di fronte alla richiesta dell'editore di rispettare la prevista pubblicazione di due volumi annuali e di non espandere l'impianto, si arriv\u00f2 ad uno scontro con l'editore.\nCon la mediazione di Francesco Savio gran parte della redazione rimase a continuare l'opera, mentre i principali curatori, fra cui Alessandro D'Amico (fratello di Fedele), Luigi Squarzina, Fedele D'Amico e Cesare Garboli, decisero di rinunciare al progetto. Nonostante i nuovi accordi, i volumi continuarono ad essere pubblicati al ritmo di uno ogni anno, ma venne ridotto il numero delle voci restringendo l'intera opera a dieci volumi e sacrificando le informazioni sui personaggi minori (sorte che non coinvolse le voci di cinema) e le illustrazioni.\nIl \"fondo D'Amico (Enciclopedia dello spettacolo)\".\nDal 1971 gran parte della biblioteca utilizzata per la redazione dell\"Enciclopedia\" fu acquistata dall'Universit\u00e0 di Lecce. Si trattava di una biblioteca costituita in parte da opere raccolte da Silvio D'Amico e dal figlio Fedele. Tale fondo si \u00e8 successivamente arricchito di nuovi acquisti, specie sul mercato antiquario, compresi preziosi volumi del Seicento, Settecento e Ottocento, fra cui storie di teatri, biografie, repertori di compagnie e teatri stranieri),\nsempre allo scopo di documentare gli sviluppi del teatro fino ai nostri giorni."}
{"id": "1584104", "revid": "287204", "url": "https://it.wikipedia.org/wiki?curid=1584104", "title": "La saga dei Forsyte", "text": "La saga dei Forsyte \u00e8 un ciclo di romanzi, scritti da John Galsworthy e pubblicati tra il 1906 ed il 1921, che dipinge un quadro della tarda societ\u00e0 vittoriana fino agli anni del primo dopoguerra, attraverso la famiglia dei Forsyte dalla sua nascita al suo inesorabile declino.\nGrazie ad esso, Galsworthy ricever\u00e0 il Premio Nobel per la Letteratura nel 1932.\nTrama.\nPersonaggio centrale \u00e8 Soames Forsyte, membro di una ricca famiglia inglese di alto rango. I Forsyte incarnano tutti i valori e i comportamenti della classe dominante: un attivo spirito di intraprendenza, un forte senso elitario, l'individualismo e soprattutto l'idea di poter comperare ogni cosa col denaro. Ogni Forsyte ha come carattere peculiare e predominante un accentuatissimo senso della propriet\u00e0. Jolyon Forsyte \u00e8 l'unico che, con la sua sensibilit\u00e0 e passionalit\u00e0, capisce i limiti di questa visione.\nI Forsyte sono una ricca famiglia inglese di epoca vittoriana. Fra essi, Soames sposa la bella Irene che per\u00f2 ben presto fuggir\u00e0 da un mondo che non le appartiene per rifugiarsi nelle braccia di un'altra anima sensibile, Bosinney. Quest'ultimo \u00e8 un architetto al quale Soames ha commissionato la costruzione di una sontuosa villa a sigillo della realizzazione del suo senso di propriet\u00e0. Soames per riaffermare tale senso, cercher\u00e0 in tutti modi di riconquistare la moglie perduta e finir\u00e0 per farlo nel peggiore dei modi, con la violenza pi\u00f9 brutale.\nNel secondo romanzo, Soames, ferito nel suo orgoglio, intenter\u00e0 un processo contro Bosinney, accusandolo di aver superato la cifra convenuta per la costruzione della casa. Ma il giovane morir\u00e0 in una notte londinese travolto mentre vaga nella nebbia. Irene dunque fugge a Parigi dove incontra Joylon, cugino di Soames, il Forsyte ribelle, ed \u00e8 amore. Venuto a conoscenza dei fatti, Soames, contro tutte le convenzioni, trascina Irene e Jolyon in tribunale con l'accusa di adulterio e ottiene finalmente il divorzio. Cos\u00ec sposa Annette, una giovane francese; ora il suo unico desiderio \u00e8 avere un figlio ma verr\u00e0 nuovamente deluso dalla nascita di una bambina, Fleur.\nL'ultimo romanzo narra le vicende della ragazza e pi\u00f9 in generale dell'ultima generazione dei Forsyte. Scoppia l'amore tra Fleur e il figlio di Irene e Jolyon, Jon. Ma nonostante i tanti anni trascorsi e una guerra mondiale di mezzo, l'odio tra le due famiglie resiste. Quando il giovane Jon viene a conoscenza dei fatti (e in particolare l'atto di violenza) che impediscono a sua madre di desiderare un suo matrimonio con la figlia di Soames, rinuncia a sposare Fleur. Madre e figlio, nel finale, lasceranno l'Inghilterra per il Canada.\nPersonaggi.\nLa famiglia Forsyte consta di oltre 50 personaggi che intrecciano le loro vite nello sviluppo della trama. Di seguito i principali:\nStruttura della Saga.\nLa \"Saga\" ha una struttura narrativa piuttosto varia che si snoda in tre romanzi e due interludi. Galsworthy impiegher\u00e0 circa 15 anni per concludere il suo capolavoro.\nLe vicende della famiglia Forsyte continuano in una seconda, meno celebre, trilogia dal titolo \"Una commedia moderna\" (\"A modern comedy\"), strutturata anch'essa in tre romanzi e due interludi:\nUna terza trilogia dal titolo \"End of the chapter\" narra vicende che coinvolgono personaggi collaterali e ancora si intrecciano con le vite di alcuni dei pi\u00f9 giovani Forsyte. La compongono i romanzi:\nAncora va ricordata la raccolta di racconti\nche narra vicende dei componenti della famiglia, con varia collocazione cronologica.\nInoltre, un racconto riguardante un membro della famiglia Forsyte (non compreso all'interno della raccolta 'La borsa dei Forsyte')\nera stato pubblicato da Galsworthy con lo pseudonimo di John Sinjohn svariati anni prima della pubblicazione del primo romanzo della saga.\nVersioni cinematografiche e televisive.\n\"La saga dei Forsyte\" \u00e8 stata oggetto di diversi adattamenti cinematografici e televisivi:\nCuriosit\u00e0.\nUna parodia in strisce a fumetti della saga, disegnata negli anni settanta dal britannico Bill Tidy fino al 1985, fu pubblicata in inglese sul \"Daily Mirror\" e in italiano su \"alterlinus\", rivista della Milano Libri diretta da Oreste Del Buono. Vi si narrava la saga dei Fosdyke, una famiglia le cui vicende sono legate alla produzione della trippa in scatola."}
{"id": "1584105", "revid": "1632387", "url": "https://it.wikipedia.org/wiki?curid=1584105", "title": "The Party's Over (Talk Talk)", "text": "The Party's Over (conosciuto negli Stati Uniti come Talk Talk) \u00e8 il titolo dell'album di debutto del gruppo musicale britannico Talk Talk.\nL'album.\nDi genere New romantic, \u00e8 stato realizzato sotto l'etichetta EMI nel 1982. Il produttore \u00e8 Colin Thurston, che in precedenza aveva prodotto David Bowie e i primi due album dei Duran Duran.\nSingoli estratti.\nNel Regno Unito, il singolo \"Today\" estratto dall'album ha raggiunto la top20 della classifica dei singoli e la versione remix della canzone \"Talk Talk\" ha raggiunto la vetta della classifica sudafricana nel 1983. Comunque, l'album ha riscosso poco successo negli Stati Uniti raggiungendo appena lo posizione numero 132 nella classifica Billboard mentre il singolo \"Talk Talk\" ha raggiunto la posizione 75."}
{"id": "1584111", "revid": "260676", "url": "https://it.wikipedia.org/wiki?curid=1584111", "title": "Eichhof", "text": "Eichhof \u00e8 la birra prodotta dall'omonima ditta con sede a Lucerna, Svizzera. \u00c8 una delle birre pi\u00f9 popolari in Svizzera."}
{"id": "1584115", "revid": "547034", "url": "https://it.wikipedia.org/wiki?curid=1584115", "title": "It's My Life (album Talk Talk)", "text": "It's My Life \u00e8 il secondo album dei Talk Talk, pubblicato dalla EMI\nsu 33 giri (catalogo EMC 240002) e musicassetta (TC-EMC 2400024) nel 1984, su Compact Disc (CDP 7 46063 2) nel 1985 e, rimasterizzato (7243 8 56797 2 8, RETALK 101), nel settembre 1997.\nIl disco.\nHa riscosso molti pi\u00f9 consensi del precedente album del gruppo, \"The Party's Over\", raggiungendo la Top5 in alcuni paesi europei, grazie al successo internazionale dei due singoli estratti: \"It's My Life\" e \"Such a Shame\". Tuttavia, nel Regno Unito e negli USA ha ottenuto piazzamenti di minor rilievo.\nTracce.\nGli autori del testo precedono i compositori della musica da cui sono separati con un trattino.Nessun trattino significa contemporaneamente autori e compositori."}
{"id": "1584116", "revid": "767487", "url": "https://it.wikipedia.org/wiki?curid=1584116", "title": "La principessa Sissi", "text": "La principessa Sissi (\"Sissi\") \u00e8 un film del 1955 diretto da Ernst Marischka con protagonisti Romy Schneider, Karlheinz B\u00f6hm, Magda Schneider, Uta Franz, Gustav Knuth, Vilma Degischer e Josef Meinrad.\nPrimo film della trilogia di film romanzati sulla vita dell'Imperatrice d'Austria Elisabetta di Baviera detta \"Sissi\" (\"Sisi\"), viene seguito da \"Sissi, la giovane imperatrice\" del 1956 e \"Sissi - Il destino di un'imperatrice\" del 1957.\nI film raccontano la vita di Sissi, da prima del fidanzamento con Franz ai primi anni di matrimonio, raccontandola in una versione pi\u00f9 fiabesca.\nTrama.\nBaviera, 1853. La sedicenne duchessa Elisabetta di Baviera, detta \"Sissi\" conduce una vita spensierata nel palazzo di famiglia a Possenhofen. Sissi ama andare a cavallo e vive a stretto contatto con la natura. La duchessa Ludovica, madre di Sissi, riceve una missiva dalla corte imperiale di Vienna: sua sorella l'arciduchessa Sofia, madre dell'imperatore Francesco Giuseppe, vorrebbe un matrimonio tra suo figlio ed Elena, detta Nen\u00e9, figlia maggiore di Ludovica. Sofia invita dunque madre e figlia a Bad Ischl, dove si sta festeggiando il compleanno dell'Imperatore, perch\u00e9 i due fidanzati si conoscano. Dal momento che la notizia deve rimanere segreta fino al fidanzamento ufficiale, Ludovica decide di portare con s\u00e9 anche Sissi affinch\u00e9 il viaggio appaia come una visita qualunque. La mattina prima per\u00f2, mentre arriva a palazzo, Franz viene casualmente arpionato alla giacca da un amo da pesca. Guardando in gi\u00f9 verso il torrente l'imperatore vede una giovane ragazza con la canna da pesca, vestita in abiti da campagna. \u00c8 proprio Sissi, che sale a scusarsi. Colpito dalla ragazza, l'imperatore scende e passeggia con lei per conoscerla meglio ma Sissi non gli rivela di essere proprio sua cugina, che non vede da molti anni, e sorella della sua promessa sposa. Franz se ne innamora follemente e rimane sbalordito quando la rivede al ballo ufficiale che doveva sancire il suo fidanzamento con Nen\u00e9.\nTutti si aspettano che offra il \"bouquet\" di rose a Elena, ufficializzando il fidanzamento ma, tra la sorpresa generale, Franz offre invece i fiori e l'anello a Sissi. Tutti i presenti capiscono che c'\u00e8 un cambiamento repentino della situazione, anche la madre dell'imperatore, nonch\u00e9 zia materna della sposa, l'arciduchessa Sofia, che, in seguito, cerca di osteggiare il matrimonio ritenendo Sissi troppo giovane e sbarazzina per ricoprire la carica d'imperatrice. Alla fine per\u00f2 dovr\u00e0 arrendersi alla ostinazione del figlio, e il matrimonio verr\u00e0 celebrato.\nDistribuzione.\nDistribuito in Austria dalla Sascha Filmverleih, il film fu presentato a Vienna il 21 dicembre 1955. In Germania usc\u00ec il giorno dopo, il 22 dicembre, distribuito dalla Herzog-Filmverleih. Dato il suo grande successo, il film godette di una distribuzione a livello mondiale e di varie riedizioni. Il 25 dicembre 1998, ne fu presentata in TV la versione restaurata.\nDoppiaggio italiano.\nPer quanto riguarda le versioni italiane dei tre film, in origine le doppiatrici italiane di Sissi/Romy Schneider furono Rita Savagnone per i primi due film e Maria Pia Di Meo per il terzo (fonte: \"Le voci del tempo perduto\" di Gerardo Di Cola), ma tali versioni sono oggi introvabili; le edizioni italiane oggi disponibili (anche in DVD) sono quelle ridoppiate negli anni ottanta dalla CVD di Oreste Lionello, dove la voce di Sissi \u00e8 quella di Cristiana Lionello, mentre Claudio Capone doppia Karlheinz B\u00f6hm (Francesco Giuseppe) e Melina Martello \u00e8 Magda Schneider (Duchessa Ludovica)."}
{"id": "1584117", "revid": "1305772", "url": "https://it.wikipedia.org/wiki?curid=1584117", "title": "It's My Life", "text": "It's My Life (\"\u00e8 la mia vita\" in lingua inglese) pu\u00f2 riferirsi a:"}
{"id": "1584119", "revid": "125346899", "url": "https://it.wikipedia.org/wiki?curid=1584119", "title": "Ferriera", "text": "La ferriera \u00e8 uno stabilimento siderurgico nel quale si produce la ghisa, il ferro e l'acciaio.\nIn una ferriera, a seconda della produzione attuata, possiamo trovare:\nLa ferriera non va confusa con la fonderia, che \u00e8 lo stabilimento ove i metalli vengono fusi per ottenere dei getti."}
{"id": "1584123", "revid": "767487", "url": "https://it.wikipedia.org/wiki?curid=1584123", "title": "Sissi - La giovane imperatrice", "text": "Sissi - La giovane imperatrice (\"Sissi - Die junge Kaiserin\") \u00e8 un film del 1956 diretto da Ernst Marischka con protagonisti Romy Schneider, Karlheinz B\u00f6hm, Magda Schneider, Gustav Knuth, Vilma Degischer e Josef Meinrad, secondo di una trilogia di pellicole romantiche sulla vita dell'imperatrice austriaca Elisabetta di Baviera.\nTrama.\nL'imperatrice Sissi si adatta difficilmente e lentamente alla vita di corte della monarchia asburgica, improntata alla pi\u00f9 rigida etichetta spagnola. I contrasti maggiori sono con la suocera-zia. L'arciduchessa Sofia, infatti, interviene spesso negli affari della coppia, considerando i novelli sposi troppo giovani e inesperti per mandare avanti una famiglia come si deve, soprattutto se si tratta di una famiglia imperiale. La nascita della prima figlia di Sissi provoca un momento di forte rottura. Sofia, infatti, sottrae la bambina alla madre, ordinando che sia alloggiata in un'ala lontana del palazzo, e affidandola alle cure delle governanti. Sissi \u00e8 addolorata e offesa, ma rimane completamente delusa quando il marito non l'appoggia contro la suocera, anzi ne accetta le argomentazioni secondo le quali Sissi non \u00e8 all'altezza di provvedere all'educazione della piccola arciduchessa.\nSissi fugge quindi dal palazzo, e torna dalla sua famiglia in Baviera. Sua madre, quando capisce quello che ha fatto, si schiera dalla sua parte: \u00e8 il padre, per una volta, che la rimprovera, anche se bonariamente, invitandola a tornare ai suoi doveri di moglie, madre e imperatrice.\nDurante la visita ai genitori, Sissi ritrova la gioia di vivere e riabbraccia le sorelle e i fratelli. Alla fine Francesco Giuseppe la raggiunge, si scusa, e le promette che riavr\u00e0 sua figlia. La pacificazione permette il ritorno dell'imperatrice al palazzo.\nOltre ai problemi personali, per\u00f2, ci sono i problemi politici, dato che l'imperatore, contro le decisioni della madre e del governo, annuncia un'amnistia verso l'Ungheria, allora una semplice provincia dell'Impero austriaco, togliendo lo stato di assedio: ci\u00f2 avviciner\u00e0 molto i due paesi, sia grazie al conte Andr\u00e1ssy, sia grazie alla stessa Sissi, che si era adoperata appassionatamente per il riconoscimento della dignit\u00e0 di Regno autonomo all'Ungheria. \nDa allora l'Impero d'Austria verr\u00e0 chiamato Impero austro-ungarico, formato da due regni distinti che hanno un re e una regina in comune. \nAlla fine del film si assiste al solenne e toccante momento dell'incoronazione a re e regina di Ungheria dei due sovrani austriaci.\nProduzione.\nIl film fu prodotto dalla Erma-Film.\nDistribuzione.\nDistribuito in Austria dalla Sascha Filmverleih e in Germania dalla Herzog-Filmverleih, il film usc\u00ec nelle sale cinematografiche nel dicembre 1956. Ebbe diverse riedizioni e fu distribuito in tutto il mondo. Il 26 dicembre 1998, venne trasmessa dalla TV tedesca la sua versione restaurata.\nDifferenze tra film e realt\u00e0 storica.\nNella realt\u00e0 storica Elisabetta accett\u00f2, pur soffrendo, l'allontanamento dei figli. Sofia, la primogenita, mor\u00ec a due anni proprio durante un viaggio in Ungheria. Alla stessa malattia sopravvisse invece la secondogenita Gisella, di poco pi\u00f9 piccola. Il figlio maschio, Rodolfo d'Asburgo-Lorena, fu allontanato quando era ancora molto piccolo dalla corte e sottoposto a una educazione e una disciplina militare durissime, che lo segnarono irrimediabilmente, tuttavia quando Sissi comprese ci\u00f2 che stava avvenendo al figlio riusc\u00ec a strapparlo da tale educazione, dopo aver abbandonato Vienna e minacciato di non tornare finch\u00e9 non ottenne di poter sovrintendere all'educazione dei figli. Tuttavia, Rodolfo mor\u00ec suicida insieme alla sua amante.\nDa notare che questo film narra fatti avvenuti nel 1867, come si deduce dall'autonomia dell'Ungheria, in contrasto con quello successivo, \"Destino di una imperatrice\", che narra fatti precedenti al 1859. Per non parlare del fatto che la prima gravidanza avvenne nel 1855 e non, appunto, attorno al 1867.\nDoppiaggio italiano.\nPer quanto riguarda le versioni italiane dei tre film, in origine le doppiatrici italiane di Sissi/Romy Schneider furono Rita Savagnone per i primi due film e Maria Pia Di Meo per il terzo (fonte: \"Le voci del tempo perduto\" di Gerardo Di Cola), ma tali versioni sono oggi introvabili; le edizioni italiane oggi disponibili (anche in DVD) sono quelle ri-doppiate negli anni ottanta dalla CVD di Oreste Lionello, dove la voce di Sissi \u00e8 quella di Cristiana Lionello mentre Claudio Capone doppia Karlheinz B\u00f6hm (Francesco Giuseppe) e Melina Martello \u00e8 Magda Schneider (duchessa Ludovica)."}
{"id": "1584126", "revid": "1226", "url": "https://it.wikipedia.org/wiki?curid=1584126", "title": "Richard Carlton Meredith", "text": ""}
{"id": "1584128", "revid": "767487", "url": "https://it.wikipedia.org/wiki?curid=1584128", "title": "Destino di una imperatrice", "text": "Sissi - Destino di una imperatrice (\"Sissi - Schicksalsjahre einer Kaiserin\") \u00e8 un film del 1957 diretto da Ernst Marischka con protagonisti Romy Schneider, Karlheinz B\u00f6hm, Magda Schneider, Gustav Knuth, Uta Franz, Walter Reyer, Vilma Degischer e Josef Meinrad. Ultimo anello della trilogia di film romanzati sulla vita dell'imperatrice austriaca Elisabetta di Baviera. \nIn Italia il lungometraggio \u00e8 stato in seguito rinominato Sissi - Il destino di un'imperatrice.\nTrama.\nLa giovane imperatrice Elisabetta ama viaggiare e in particolare trascorre il suo tempo in Ungheria, paese per il quale prova un grande amore. Qui, la nobilt\u00e0 \u00e8 rappresentata dal conte Andr\u00e1ssy, il quale \u00e8 in realt\u00e0 anche innamorato dell'imperatrice e conta su di lei e sul suo carisma per ottenere un miglior stato giuridico per l'Ungheria. A sua volta, Sissi cerca di far riconciliare l'impero con il partito dei ribelli, che vorrebbero l'indipendenza per il loro paese.\nDecisasi a tornare a Vienna, Sissi incontra il marito che \u00e8 venuto a prenderla e insieme passano alcuni giorni felici in montagna. L\u00ec, tuttavia, l'imperatrice si sente male e successivamente scopre di avere una grave infezione polmonare che poi verr\u00e0 complicata da una depressione psicosomatica. Nella speranza di guarire, Sissi intraprende un viaggio verso mete pi\u00f9 calde: approder\u00e0 cos\u00ec prima a Madera, e poi a Corf\u00f9. Dopo molti mesi lontana dalla corte, la malattia verr\u00e0 superata anche grazie alla vicinanza dall'energica e positiva madre Ludovica.\nUna volta guarita, Sissi accompagna il marito in una visita diplomatica a Milano e poi a Venezia, due citt\u00e0 che a quel tempo facevano parte del Regno Lombardo-Veneto, possedimento austriaco nel Nord Italia, e dove gi\u00e0 in passato si erano manifestate rivolte contro la dominazione asburgica, la pi\u00f9 vasta delle quali, nel 1848 (Cinque Giornate di Milano, insurrezione di Venezia), aveva portato una effimera libert\u00e0, con la nascita di Governi provvisori a Milano e nelle altre citt\u00e0, e la costituzione della Repubblica di San Marco.\nIn entrambe le citt\u00e0, la coppia reale si scontrer\u00e0 con lo sdegno dei cittadini nei confronti di ci\u00f2 che i due sovrani rappresentano: soprattutto a Milano, dove l'aristocrazia locale rifiuter\u00e0 di presenziare alla Scala davanti alla coppia imperiale (inviando in propria vece la servit\u00f9). Invece a Venezia, il toccante incontro in Piazza San Marco di Sissi con la figlioletta che non vede da lungo tempo, intenerir\u00e0 gli animi della folla in un primo tempo fredda, preludendo cos\u00ec a un finale di riconciliazione.\nDifferenze tra film e realt\u00e0 storica.\nIl film si discosta molto dalla realt\u00e0 storica. Infatti la visita in Italia deve essere anteriore al 1859, ma nel film precedente della serie si narrano fatti avvenuti nel 1867, cio\u00e8 la creazione del Regno d'Ungheria autonomo, ma in unione personale all'Impero d'Austria.\nQuando a Sissi viene diagnosticata una malattia nervosa, Francesco Giuseppe le suggerisce di recarsi a Trieste e Venezia, parte dell'Impero, e solo un successivo peggioramento di Sissi far\u00e0 decidere all'imperatrice di partire per i pi\u00f9 caldi climi di Madera e Corf\u00f9. Dovuti in buona parte alla depressione, i malanni di Sissi trarranno giovamento dalla lontananza dalla rigida corte di Vienna: molta indignazione susciteranno immagini dell'imperatrice intenta a divertirsi, mentre nella capitale il popolo e i nobili la credono in punto di morte.\nIl film \u00e8 onesto nel descrivere l'accoglienza glaciale che i sovrani ricevettero nel loro viaggio a Milano: nel ricevimento indetto per la nobilt\u00e0, gli aristocratici lombardi mandarono effettivamente al loro posto, in segno di disprezzo, i propri servi; al concerto alla Scala fu intonato il \"Va, pensiero\" di Giuseppe Verdi, che allora era l'inno dei patrioti italiani. Mentre a Venezia, citt\u00e0 che ricordava ancora il duro assedio, la fame e i bombardamenti subiti nel 1849, il corteo dei navigli reali fu accolto nella pi\u00f9 assoluta e ostentata indifferenza.\nProduzione.\nIl film fu prodotto dalla Erma-Film con il titolo originale \"Sissi - Schicksalsjahre einer Kaiserin\".\nDistribuzione.\nDistribuito in Austria dalla Sascha Filmverleih e in Germania dalla UFA-Filmverleih GmbH nel dicembre 1957, il film usc\u00ec in tutto il mondo attraverso la Beta Film nel 1958. Il 27 dicembre 1998, fu trasmessa dalla TV tedesca una versione restaurata del film.\nDoppiaggio italiano.\nPer quanto riguarda le versioni italiane dei tre film, in origine le doppiatrici italiane di Sissi/Romy Schneider furono Rita Savagnone per i primi due film e Maria Pia Di Meo per il terzo (fonte: \"Le voci del tempo perduto\" di Gerardo Di Cola), e solo il terzo film \u00e8 stato pubblicato in DVD; le edizioni italiane oggi trasmesse in tv sono quelle ri-doppiate negli anni ottanta dalla CVD di Oreste Lionello, dove la voce di Sissi \u00e8 quella di Cristiana Lionello mentre Claudio Capone doppia Karlheinz B\u00f6hm (Francesco Giuseppe) e Melina Martello \u00e8 Magda Schneider (duchessa Ludovica)."}
{"id": "1584132", "revid": "122737748", "url": "https://it.wikipedia.org/wiki?curid=1584132", "title": "The Colour of Spring", "text": "The Colour of Spring \u00e8 il terzo album del gruppo musicale britannico Talk Talk, pubblicato nel 1986.\nL'album.\nSi tratta dell'album in studio pi\u00f9 venduto della band: ha raggiunto la top 10 in numerosi stati, incluso il loro paese d'origine, sostenuto dalla hit internazionale \"Life's What You Make It\".\nTracce.\nTutte le canzoni sono state scritte da Friese-Greene e Hollis\nFormazione.\nMusicisti ospiti\nPersonale tecnico"}
{"id": "1584134", "revid": "1305772", "url": "https://it.wikipedia.org/wiki?curid=1584134", "title": "Pasquale Mistretta", "text": "Biografia.\nLaureatosi in ingegneria civile edile all'Universit\u00e0 di Cagliari nel 1955, nel 1963 diventa Assistente ordinario di Tecnica Urbanistica presso lo stesso ateneo. Ottiene la libera docenza nel 1971; dal 1976 \u00e8 Professore Ordinario di Urbanistica nella Facolt\u00e0 di Ingegneria dell'Universit\u00e0 di Cagliari; afferisce al dipartimento di Geoingegneria e Tecnologie Ambientali. Nel maggio del 2010 Il Ministro dell'istruzione, universit\u00e0 e ricerca, Mariastella Gelmini gli conferisce il titolo di professore emerito di urbanistica. \n\u00c8 stato Rettore dell'Universit\u00e0 di Cagliari dal 1991 al 2009, confermato per cinque mandati, grazie a modifiche \"ad hoc\" apportate allo Statuto accademico. \nNelle elezioni amministrative del 2001 \u00e8 stato candidato sindaco di Cagliari per l'Ulivo, ma \u00e8 stato sconfitto al primo turno da Emilio Floris."}
{"id": "1584135", "revid": "1544245", "url": "https://it.wikipedia.org/wiki?curid=1584135", "title": "Torrione prenestino", "text": "Il Torrione prenestino \u00e8 un mausoleo a pianta circolare posto al II miglio della via Prenestina a Roma, nell'area urbana del Pigneto, nella parte relativa al quartiere Q. VI Tiburtino.\nStoria.\nNon \u00e8 noto chi sia stato il committente di questo monumento funebre.\nQuesta tipologia di tombe si svilupp\u00f2 a Roma a partire dalla met\u00e0 del I secolo a.C. e conobbe il massimo sviluppo con la tomba a tumulo di Augusto, che venne costruita tra il 32 ed il 28 a.C. e accolse numerosi membri della famiglia imperiale, prima e dopo la morte di Ottaviano Augusto che avvenne nel 14 d.C.; il mausoleo di Augusto divenne il modello ideale di questa tipologie di tombe; dopo la morte di Augusto l'usanza di tali tombe declin\u00f2 rapidamente a Roma, fino a scomparire definitivamente intorno al 50 d.C.\nNei dintorni di Roma se ne contano una trentina.\nNel tardo medioevo quest'area fu propriet\u00e0 dei Ruffini, che lo adibirono a cantina, costruendovi a fianco una torre ed altri manufatti oggi scomparsi.\nIl 29 dicembre del 2010, dopo due anni di lavori di restauro, il monumento (rinforzato nella parete esterna) e l'annesso parco sono stati riaperti al pubblico. L'area, ampliata a 8000 metri quadrati e dotata di servizi standard, \u00e8 stata resa pi\u00f9 fruibile grazie ad un collegamento pedonale diretto con la via Prenestina.\nDescrizione.\nSi tratta di una tomba della tipologia a tumulo risalente all'ultimo quarto del I secolo a.C., consistente in un ampio tamburo circolare in calcestruzzo romano (originariamente interamente lastricato di marmo) che racchiude al centro la cella sepolcrale in travertino; il suo diametro di 41 metri la rende la pi\u00f9 grande in estensione a Roma dopo il Mausoleo di Augusto a piazza Augusto Imperatore e la Mole Adriana (Castel Sant'Angelo).\nIn origine esisteva un corridoio coperto con soffitto a volta che collegava la cella mortuaria all'ingresso esterno della tomba, rivolto verso la strada; l'intero spazio compreso nelle mura esterne veniva quindi riempito di terra per tutta l'altezza del tamburo esterno e andava a crescere verso il centro del monumento, in modo che il terrapieno venisse a formare una sorta di cono; sopra la camera mortuaria centrale veniva posta una colonna che fuoriusciva dal vertice del cono del terrapieno e sopra questa veniva infine posta la canonica statua del defunto in abiti ufficiali.\nAccanto al monumento si trova una fontana medioevale."}
{"id": "1584138", "revid": "383359", "url": "https://it.wikipedia.org/wiki?curid=1584138", "title": "Teague Sparrow", "text": ""}
{"id": "1584145", "revid": "116143449", "url": "https://it.wikipedia.org/wiki?curid=1584145", "title": "Goffredo di Conversano", "text": "Fu signore di Brindisi dal 1071 e poi di Nard\u00f2.Signore di Montepeloso, poi Signore di Brindisi, Monopoli e Nard\u00f2 (dal 1070), primo Conte di Conversano (dal 1072), Signore di Matera (dal 1080). \nBiografia.\nSi autoproclam\u00f2 \"comes Cupersani\" nel 1054, quando ancora non esisteva una vera e propria contea, la quale diverr\u00e0 tale solo alla fine del XII secolo. \u00c8 stato identificato da sempre con \"Goffredo di Montepeloso\" e \"Goffredo di Montescaglioso\", i quali invece furono semplicemente suoi omonimi. Giunto in Puglia forse a seguito di Unfredo d'Altavilla, terzo conte di Puglia (dopo i fratelli Guglielmo I e Drogone) gravit\u00f2 presumibilmente attorno alla corte del principe di Salerno Guaimario IV da cui aveva ricevuto, come Unfredo, dei compiti. \u00c8 appunto attestato che sia stato tenuto a prestare servizi feudali (come l'amministrazione della \"bassa giustizia\") in un primo momento presso Conversano, poi presso Brindisi Nard\u00f2 e Ruvo in qualit\u00e0 di \"comes;\" manovra di decentramento amministrativo che \u00e8 stata generalmente interpretata come condizione sufficiente per ritenere Goffredo in possesso di giurisdizione su un vastissimo territorio tra l'Adriatico e lo Ionio. Conclusione, invece, per nulla accettabile storicamente.\nInvero Goffredo, da avventuriero qual era, approfittando dei compiti feudali che gli erano stati assegnati, fin\u00ec per autoproclamarsi conte di una contea inesistente; grazie a questo arbitrio, Conversano diventer\u00e0 via via sede di poteri forti e quindi contea. Ma solo pi\u00f9 di un secolo dopo fu legalmente riconosciuta.\n\u00c8 stato erroneamente identificato con il figlio di un tal Ruggero e di Beatrice, sorellastra di Roberto il Guiscardo. Inoltre si \u00e8 scorrettamente creduto che fosse il fratellastro di Roberto di Montescaglioso, che era figlio di Ermanno d'Eu e della stessa Beatrice.\nIn realt\u00e0 si tratta di tre personaggi storici diversi che sono stati tradizionalmente identificati a causa della loro omonimia: il nostro Goffredo di Conversano, Goffredo di Montescaglioso (detto Maccabeo) e figlio di Unfredo di Montescaglioso e un terzo Goffredo di Montepeloso. Il responsabile di tale mendace identificazione \u00e8 stato 'in primis' il cronista normanno (per ironia della sorte anch'egli omonimo degli altri tre), il monaco Goffredo Malaterra.\nSecondo la scorretta identificazione con Goffredo di Montescaglioso e Goffredo di Montepeloso, la biografia risulta essere un 'pot-pourri' delle gesta dei tre Goffredo summenzionati. Ed \u00e8 la seguente (priva della fondatezza e della precisione che esige la storia):\nGoffredo, al tempo delle prime conquiste normanne, si era impossessato della cittadina di Montepeloso (Irsina), ove era succeduto a Tristaino di Montepeloso come secondo Signore della citt\u00e0, che era una delle dodici baronie che costituivano la Contea di Puglia.\nSi schier\u00f2, quindi, col fratellastro Roberto e con altri conti normanni per difendere l'autonomia nei confronti di Roberto, duca di Puglia: nell'aprile 1064 occup\u00f2 la citt\u00e0 di Castellaneta. Nel 1068 si giunse ad un accordo tra il duca Roberto e i conti ribelli: Goffredo ottenne il perdono dallo zio duca, riuscendo a conservare il dominio della citt\u00e0 di Montepeloso e del territorio circostante.\nGoffredo partecip\u00f2 a fianco del Guiscardo nell'assedio e nella conquista di Brindisi (1070) e Bari (1071): in seguito a ci\u00f2 divenne Conte di Conversano e signore (\"dominator\") di Monopoli, di Brindisi e di Nard\u00f2. Alla morte del fratellastro Roberto, acquis\u00ec il dominio della citt\u00e0 di Matera (14 agosto 1080).\nSegu\u00ec Roberto il Guiscardo anche nella sfortunata spedizione nei Balcani (1084) che si concluse nel luglio 1085 con la morte a Cefalonia del duca, alla presenza dello stesso Goffredo. Divisi i possedimenti tra i figli del Guiscardo, Ruggero Borsa e Boemondo, Goffredo si riconobbe vassallo di quest'ultimo, garantendo per s\u00e9 e per i propri domini un lungo periodo di pace e di prosperit\u00e0.\nFu presente al III sinodo di Melfi (settembre 1089) voluto da papa Urbano II e al seguito del pontefice fu presente alla consacrazione dell'altare della cripta di San Nicola di Bari e alla fondazione della nuova Cattedrale di Brindisi: in tale occasione chiese e ottenne dal papa il trasferimento della sede arcivescovile da Oria a Brindisi.\nFu largamente munifico nei confronti di numerosi monasteri presenti nei territori di sua giurisdizione, in particolare San Benedetto di Conversano, Santa Maria Veterana di Brindisi (fondato da lui e da sua moglie nel 1090), Santo Stefano di Monopoli (fondato da lui nel 1086),\nBasilica Cattedrale di Santa Maria Assunta di Nard\u00f2 e San Giovanni di Fasano.\nMor\u00ec nel settembre 1100 (Lupo Protospata indica il 1101 secondo il calendario bizantino), molto probabilmente a Brindisi, dove, nell'agosto di quell'anno \u00e8 documentato per l'ultima volta in vita.\nSposato a Sichelgaita, figlia di Rodolfo di Molise, ebbe diversi figli e figlie:"}
{"id": "1584151", "revid": "611332", "url": "https://it.wikipedia.org/wiki?curid=1584151", "title": "Lago Villarrica", "text": "Il Villarrica o \"Mallolafuen\" (in mapudungun), \u00e8 un lago cileno che si trova nella Regione dell'Araucan\u00eda. \u00c8 situato a sud-est della provincia di Caut\u00edn, e a nord del vulcano Villarrica. A ovest si trova la citt\u00e0 di Villarrica e nella parte est si trova la citt\u00e0 di Puc\u00f3n. La temperatura della superficie raggiunge da 19 a 22\u00a0\u00b0C in estate e ci\u00f2 consente una variet\u00e0 di sport acquatici, quali lo sci nautico, la vela, la pesca sportiva, il kayak. In inverno, la temperatura varia tra i 9 e 10\u00a0\u00b0C e questo fatto facilita il ricambio e la pulizia delle sue acque.\nSi estende su una superficie di 176 chilometri quadrati ed \u00e8 di forma ellittica, con l'asse principale che raggiunge i 22 km di lunghezza e l'asse secondario che invece \u00e8 di 11 km. Come la maggior parte dei laghi nel sud del paese deve la sua origine a represamiento esercitato da un terminale morena durante l'ultima glaciazione. Il suo principale emissario incontra il fiume, Trancura o Minet\u00fae, di 78 km di lunghezza, che proviene da est."}
{"id": "1584152", "revid": "1005847", "url": "https://it.wikipedia.org/wiki?curid=1584152", "title": "Georgi Damjanov", "text": "Giovent\u00f9.\nDamjanov nacque a Lopu\u0161na, vicino a Mihajlovgrad, l'odierna Montana il 23 settembre 1982, in una povera famiglia di campagna. Studi\u00f2 al ginnasio di Vraca. Dopo lo scoppio della prima guerra mondiale, venne mobilitato come ufficiale al fronte e l\u00e0 svolse un'intensa attivit\u00e0 contro la guerra. Nel periodo 1919-1923 prese parte alle attivit\u00e0 del Partito Comunista Bulgaro e venne eletto alla guida locale del partito, e come consigliere comunale.\nAttivit\u00e0 dal 1923 fino al 1944.\nDopo il colpo di Stato del 1923 prese parte alla preparazione alla rivolta di Settembre a Vraca. Nel momento della rivolta venne mandato all'estero. Si distinse nelle lotte per impadronirsi di Mihajlovgrad, nella battaglia di Boj\u010dinovci e nello scontro vicino a Krivodol. Dopo il fallimento della rivolta emigr\u00f2 in Jugoslavia. Nel 1924 torn\u00f2 clandestinamente in Bulgaria e prese parte alla riorganizzazione del PCB nella Bulgaria nord-occidentale. Venne condannato a morte due volte in contumacia.\nNel 1925 emigr\u00f2 di nuovo in Jugoslavia, ed in seguito in Unione Sovietica, sotto la pressione delle rafforzate persecuzioni del regime di Aleksand\u0103r Cankov. Nel 1929 fin\u00ec l'accademia militare \"Frunze\", e poi ne divent\u00f2 un insegnante. Intraprese anche cariche di tipo direttivo nell'Armata rossa. Nel 1935 ritorn\u00f2 ancora in Bulgaria per sostenere Georgi Dimitrov e Vasil Kolarov nello scontro con l'ala estremista del PCB. Nel 1937 torn\u00f2 ancora in Unione Sovietica, per partecipare simultaneamente ai lavori del Comintern e del Ufficio estero del PCB.\nAttivit\u00e0 dopo il 1944.\nDopo il 9 settembre 1944 accett\u00f2 l'incarico di amministratore della sezione militare del Comitato Centrale del PCB. Nel 1945 venne eletto membro del Politburo del PCB, Fu ministro della difesa dal 1946 al 1950. Il 27 maggio del 1950, fu nominato capo di Stato con la carica di Presidente del Presidium dell'Assemblea nazionale. Ricopr\u00ec tale carica per otto anni fino alla morte, avvenuta a Sofia il 27 novembre 1958. Durante questo periodo la maggior parte del potere si trovava nelle mani dei segretari generali del partito, in primis V\u0103lko \u010cervenkov e poi Todor \u017divkov."}
{"id": "1584161", "revid": "400518", "url": "https://it.wikipedia.org/wiki?curid=1584161", "title": "Neith (astronomia)", "text": "Neith \u00e8 un ipotetico satellite del pianeta Venere, avvistato da vari astronomi a partire dal XVII secolo, arrivando infine alla conclusione che esso in realt\u00e0 non \u00e8 mai esistito.\nStoria delle osservazioni.\nNel 1645, Francesco Fontana, astronomo costruttore di telescopi, sostenne di aver visto per quattro volte uno o pi\u00f9 satelliti nei dintorni di Venere, tra il 1645 e l'inizio del 1646.\nNel 1672, Giovanni Cassini not\u00f2 un piccolo corpo celeste vicino a Venere: ci\u00f2 nonostante, decise di non divulgare la notizia. Quando per\u00f2 14 anni dopo, nel 1686, lo rivide, Cassini diede l'annuncio formale dell'esistenza di un possibile satellite di Venere, dal diametro pari a circa un quarto rispetto a quello del pianeta stesso.\nDurante un arco di tempo abbastanza lungo, altri osservatori sostennero di aver visto il satellite: James Short nel 1740; Andreas Mayer nel 1759; Joseph Louis Lagrange nel 1761 (il quale afferm\u00f2 che Neith seguiva un'orbita perpendicolare all'eclittica)\nL'ultimo avvistamento fu del 13 agosto 1892 da parte di Edward Emerson Barnard, che registr\u00f2 un oggetto di settima magnitudine vicino a Venere.\nA sostegno degli avvistamenti, ci furono anche altri due astronomi: il tedesco Johann Heinrich Lambert e il belga M. Houzeau. Il primo pubblic\u00f2 gli elementi orbitali del satellite nel Berliner Astronomischer Jahrbuch del 1777: distanza media pari a 66,5 volte il raggio di Venere, periodo orbitale di 11 giorni e 3 ore, inclinazione sull'eclittica di 64 gradi. Il secondo, ex direttore dell'Osservatorio Reale del Belgio, sugger\u00ec che il satellite di Venere non fosse affatto tale ma che si trattasse di un vero e proprio pianeta che ruotava intorno al sole con un periodo di 283 giorni e che si trovava in congiunzione con Venere ogni 1080 giorni, in accordo con le osservazioni fatte. Si deve a Hozeau anche il nome Neith dato a questo oggetto: tale nome deriva da quello della omonima divinit\u00e0 egizia patrona di Sais, localit\u00e0 sul delta occidentale del Nilo.\nConfutazioni.\nMolti astronomi contemporanei agli osservatori precedentemente citati non riuscirono mai ad osservare il satellite di Venere.\nNel 1766 il direttore dell'osservatorio di Vienna, il padre gesuita Maximilian Hell, pubblic\u00f2 un trattato nel quale dichiarava che tutte le osservazioni del satellite erano illusioni ottiche: l'immagine di Venere era cos\u00ec luminosa che veniva riflessa dall'occhio per poi rientrare nel telescopio e creare una immagine secondaria di scala pi\u00f9 piccola.\nNel 1768, neanche il celebre astronomo William Herschel riusc\u00ec nella sua osservazione.\nNel 1887, l'Accademia Belga delle Scienze pubblic\u00f2 una ricerca che analizzava i vari avvistamenti registrati nel tempo. In ultima analisi, venne sostenuta la tesi che la maggior parte degli stessi poteva essere spiegata con la presenza di stelle che si trovavano in prossimit\u00e0 di Venere. Roedkier era stato ingannato nella sua osservazione dalla sequenza di stelle , , e . James Short aveva visto una stella poco luminosa che non raggiungeva magnitudine otto. I calcoli orbitali di Lambert si rivelarono sbagliati. Anche l'ultimo avvistamento che si era avuto fino a quel momento, quello di Horrebow del 1768, era da attribuire a una stella, la ."}
{"id": "1584163", "revid": "1543377", "url": "https://it.wikipedia.org/wiki?curid=1584163", "title": "Fine della seconda guerra mondiale in Europa", "text": "La fine della seconda guerra mondiale in Europa si ebbe con la resa della Germania nazista nelle battaglie finali del teatro europeo della seconda guerra mondiale, le quali ebbero luogo tra la fine di aprile e l'inizio di maggio del 1945."}
{"id": "1584169", "revid": "1318658", "url": "https://it.wikipedia.org/wiki?curid=1584169", "title": "Cronaca numismatica", "text": "Cronaca numismatica \u00e8 una rivista di numismatica pubblicata dal 1989 al 2011. Dal 2018 \u00e8 una rivista online.\nStoria.\nLa rivista, fondata nel 1989, si occupava di numismatica, medaglistica, cartamoneta e scripofilia. Fu pubblicata in un primo tempo dalla casa editrice Eder di Napoli e successivamente dall'Editoriale Olimpia di Sesto Fiorentino. Composta di 96 o 112 pagine interamente a colori - alcuni numeri arrivarono a contare anche 144 pagine - offriva articoli scientifici e di attualit\u00e0, ampie sezioni dedicate ai quesiti dei lettori, alle aste in Italia e all'estero e alle novit\u00e0 nei settori della numismatica antica e moderna, medaglistica, cartamoneta, araldica, sfragistica e titoli azionari antichi.\nLa rivista, dopo essere stata curata fino a fine 2003 da Mario Traina, eminente numismatico scomparso nel 2010, ed \u00e8 stata successivamente diretta per otto anni da Roberto Ganganelli, ricercatore nel settore delle monetazioni italiane e della medaglistica. Nota e apprezzata sia fra gli studiosi che tra i collezionisti, era l'unica pubblicazione periodica del settore diffusa in edicola oltre che per abbonamento postale (la tiratura di alcuni numeri raggiunse le 20.000 copie, le vendite 15-16.000). \nTra le principali iniziative editoriali di Cronaca Numismatica gli \"Annali della monetazione italiana\", gli \"Speciali\" e i \"Quaderni\" pubblicati periodicamente in inserto. Nel 2009, la rivista festeggi\u00f2 i vent'anni di pubblicazioni ricevendo il Premio dell'Accademia Italiana di Studi Numismatici e facendo coniare, per l'occasione, una medaglia commemorativa omaggiata a tutti i lettori. La prima serie cartacea della rivista si \u00e8 chiusa con l'ultimo numero pubblicato, il 238 del marzo 2011.\nDal 2018 \u00e8 una rivista online diretta da Roberto Ganganelli, saggista e giornalista specializzato attivo nel settore dall'inizio degli anni novanta. Oltre che del portale web, la rivista attuale si configura come una piattaforma informativa multicanale con spazi social su Facebook, Instagram e YouTube oltre che di una newsletter settimanale.\nPeriodicamente venne edito una collana di numeri speciale con articoli specializzati nell'ambito della numismatica. All'inizio della loro pubblicazione erano solo un supplemento a Cronaca numismatica e affrontavano molte pi\u00f9 tematiche di quelle attuali. Da alcuni anni, invece, si sono specializzati su argomenti specifici. Questi supplementi, in genere pubblicati in numero di due o tre all'anno, contengono monografie illustrate."}
{"id": "1584170", "revid": "111433", "url": "https://it.wikipedia.org/wiki?curid=1584170", "title": "Enrico d'Orl\u00e9ans (1933-2019)", "text": " come Enrico VII di Francia, conte di Parigi e duca di Francia.\nBiografia.\nInfanzia.\nEnrico d'Orl\u00e9ans, figlio di Enrico VI e di Isabella d'Orl\u00e9ans-Braganza, \u00e8 stato considerato dai suoi sostenitori come il successore legittimo dei re di Francia e di Navarra.\nRientro in Francia ed educazione.\nNonostante la legge d'esilio del 1886 venga abrogata soltanto nel 1950, gli \u00e8 permesso di rientrare in patria nel 1948. Studia quindi all'Institut d'\u00e9tudes politiques de Paris (\"Sciences Po\") e in seguito presta servizio nell'esercito, in particolare in Algeria. Nel 1959 \u00e8 insignito della croce al valor militare e nel 2009 il presidente Sarkozy gli conferisce la Legion d'onore.\nConte di Clermont.\nIl 30 giugno 1957 riceve dal padre il titolo di cortesia di \"Conte di Clermont\", ma il 31 ottobre 1984, a seguito del suo divorzio, perde il titolo e riceve quello minore di \"Conte di Mortain\", che per\u00f2 Enrico non utilizzer\u00e0 mai. Soltanto il 31 ottobre 1990, \u00e8 riammesso alla successione e reintegrato nel titolo di Conte di Clermont.\nPrimo matrimonio.\nIl 5 luglio 1957, Enrico spos\u00f2 nella cappella reale di Dreux Maria Teresa di W\u00fcrttemberg (1934), figlia di Filippo Alberto di W\u00fcrttemberg e dell'arciduchessa Rosa d'Austria, principessa di Toscana. Il matrimonio avrebbe avuto a suo avviso un intento distensivo franco-tedesco, ma ci\u00f2 \u00e8 stato smentito dal padre. Dal matrimonio sono nati cinque figli.\nIl matrimonio fu civilmente dissolto dal \"Tribunal de grande instance\" di Parigi il 3 febbraio 1984, ma non fu dichiarato nullo dalla Rota Romana. Questa situazione divenne fonte di grande disagio negli ambienti monarchici e port\u00f2 alla menzionata decisione di Enrico VI.\nSecondo matrimonio.\nIl 31 ottobre 1984 Enrico si spos\u00f2 civilmente con Micaela Cousi\u00f1o y Qui\u00f1ones de Le\u00f3n (1938, atto contrario alla tradizione della monarchia francese, il cui Re \u00e8 \"maest\u00e0 cristianissima\"). Il 13 novembre 2008 il Tribunale della Rota Romana riconobbe la nullit\u00e0 del matrimonio di Enrico con Maria-Teresa di W\u00fcrttemberg. La decisione della sentenza, resa pubblica dal Conte di Parigi nel marzo 2009, fu seguita dall'annuncio delle sue nozze religiose con Micaela Cousi\u00f1o y Qui\u00f1ones de Le\u00f3n che si tennero il 26 settembre 2009. Questo matrimonio ha nuovamente riaperto intensi dissapori all'interno della famiglia di Francia.\nConte di Parigi.\nLa Repubblica francese gli riconosceva, oltre ai titoli di \"Conte di Parigi\" e \"Duca di Francia\", l'uso delle piene armi di Francia, ma nel 1989 aveva ammesso tale uso anche per Luigi Alfonso di Borbone-Dampierre (1974), pretendente neo-legittimista, appartenente a un ramo morganatico della linea spagnola dei Borbone, e pronipote di Francisco Franco.\nMorte.\nMuore la mattina del 21 gennaio 2019, nell'anniversario dell'esecuzione del suo avo Re Luigi XVI, alla cui cerimonia non aveva difatti potuto partecipare.\nFunerale.\nIl funerale del Conte di Parigi si \u00e8 svolto a Dreux, il 2 febbraio 2019, celebrato dal vescovo di Fr\u00e9jus-Tolone, mons. Dominique Rey.\nAlla cerimonia hanno preso parte esponenti di numerose famiglie reali di tutto il mondo: la regina Sofia di Spagna con la cugina Tatiana Radziwill, Alberto II di Monaco, il principe ereditario El Hassan del Marocco, il principe Leka d'Albania, Emanuele Filiberto di Savoia e sua zia Maria Pia di Savoia, Carlo d'Asburgo-Lorena e il fratello Giorgio, Giorgio di Russia, Carlo di Borbone, duca di Castro, con la moglie e le due figlie, Carlo Emanuele e Constance di Borbone-Parma, il principe Filippo e la principessa Isabella del Liechtenstein, Martino d'Austria-Este, il principe ereditario Muhammad Ali d'Egitto con la moglie, la principessa Sibilla di Lussemburgo, Carlo Saverio di Borbone-Parma, la principessa Lea del Belgio, Alvaro e Antonella d'Orl\u00e9ans-Braganza, Eberhard e Michael di W\u00fcrttemberg, Sisto Enrico di Borbone-Parma.\nDella famiglia del defunto, la casa d'Orl\u00e9ans, erano presenti i suoi figli Jean d'Orl\u00e9ans, duca di Vend\u00f4me e Eudes d'Orl\u00e9ans, duca di Angouleme con le loro famiglie, le figlie Marie e Blanche, quattro delle sorelle e i fratelli con numerosi figli e nipoti. Presente la prima moglie, la Duchessa di Montpensier, assente per motivi di salute la vedova.\nDiscendenza.\nDal primo matrimonio tra Enrico e Maria Teresa di W\u00fcrttemberg sono nati cinque figli:\nAttivit\u00e0 dinastiche.\nHa fondato l'\"Institut de la Maison royale de France\" e, alla scomparsa del padre, \u00e8 divenuto presidente onorario della \"Fondation Saint-Louis\".\nPosizioni politiche.\nNel 2004 si \u00e8 candidato alle elezioni europee, ma non \u00e8 stato eletto.\nNella campagna presidenziale del 2007, dopo aver lasciato intendere una sua possibile candidatura, ha dato il proprio sostegno a Nicolas Sarkozy.\nMassoneria.\nNegli anni 1980 Enrico d'Orl\u00e9ans entra in Massoneria, nella Gran Loggia nazionale francese, nella quale diventer\u00e0 Maestro venerabile della loggia \u00ab Lys de France \u00bb n\u00b0 1297. Nel 2001, quando diventa il capo della Casa d'Orl\u00e9ans, lascia la massoneria. \u00c8 pure stato Grande ufficiale della Gran Loggia del Marchio in Francia.\nOpere.\nEnrico d'Orl\u00e9ans \u00e8 l'autore di numerose pubblicazioni, fra cui:"}
{"id": "1584177", "revid": "13881523", "url": "https://it.wikipedia.org/wiki?curid=1584177", "title": "Rhebok", "text": ""}
{"id": "1584178", "revid": "13881526", "url": "https://it.wikipedia.org/wiki?curid=1584178", "title": "Grey Rhebok", "text": ""}
{"id": "1584180", "revid": "486946", "url": "https://it.wikipedia.org/wiki?curid=1584180", "title": "L'ab\u00eeme des morts vivants", "text": ""}
{"id": "1584181", "revid": "486946", "url": "https://it.wikipedia.org/wiki?curid=1584181", "title": "Oasis of the Zombies", "text": ""}
{"id": "1584187", "revid": "152625", "url": "https://it.wikipedia.org/wiki?curid=1584187", "title": "Dana Morosini", "text": ""}
{"id": "1584189", "revid": "729019", "url": "https://it.wikipedia.org/wiki?curid=1584189", "title": "Maverick Films", "text": "La Maverick Films \u00e8 una casa di produzione cinematografica e televisiva fondata nel 1992 da Madonna. Sebbene il suo nome sia legato a quello della famosa cantante, la Maverick Films non \u00e8 mai stata molto conosciuta, nonostante abbia prodotto film di grande successo commerciale come \"Agente Cody Banks\" (2003), \"Agente Cody Banks 2 - Destinazione Londra\" (2004) e \"Material Girls\" (2006).\nIn seguito la propriet\u00e0 ne ha deciso il rilancio per renderla importante avviando la produzione di film, soprattutto rivolti ai giovanissimi.\nFilmografia.\nQui sotto sono riportate alcune pellicole prodotte:"}
{"id": "1584191", "revid": "5695", "url": "https://it.wikipedia.org/wiki?curid=1584191", "title": "La strada (romanzo)", "text": "La strada (\"The Road\") \u00e8 un romanzo post apocalittico dello scrittore statunitense Cormac McCarthy pubblicato nel 2006.\nIl romanzo ha vinto il James Tait Black Memorial Prize per la narrativa nel 2006 e il Premio Pulitzer per la narrativa nel 2007. Da esso \u00e8 stato tratto un film, \"The Road\" (2009).\nTrama.\nUn padre e un figlio (entrambi senza nome) percorrono una lunga strada asfaltata verso sud, per sfuggire ai rigori invernali, in un'America sopravvissuta a una non meglio descritta catastrofe che ha spazzato via ogni essere vivente, tranne gli uomini (infatti non vengono mai menzionati gli animali, se non per un cane rachitico che i protagonisti incontrano, un commento sugli uccelli, che \"un giorno se ne andarono\", e sulle mucche, che si sono estinte). Anche l'umanit\u00e0 \u00e8 rimasta decimata e ridotta ad uno stato di vita primitiva, totalmente privata di qualsiasi risorsa energetica e tecnologica. Da vari indizi sparsi nel romanzo si potrebbe supporre che la catastrofe sia stata una guerra nucleare: in un flashback il protagonista ricorda che si annunci\u00f2 con delle lontane esplosioni seguite immediatamente dall'interruzione della corrente elettrica come avviene per un EMP, mentre in altre pagine i protagonisti si trovano ad attraversare zone dove vetro e asfalto sono stati fusi insieme da un forte calore che ha ucciso colonne di fuggitivi. Altre teorie considerano invece probabile l'esplosione di un supervulcano o l'impatto di un asteroide, la cui onda d'urto abbia bruciato vaste aree del continente e innalzato una cortina di polveri e cenere attorno al pianeta. Tuttavia l'autore resta sempre volutamente vago su questo punto, contribuendo alla sensazione di straniamento allucinato che pervade tutto il romanzo.\nLe giornate dei due personaggi sono caratterizzate da una costante lotta per procurarsi del cibo, per ripararsi dalle rigidit\u00e0 del clima, nel continuo terrore di imbattersi in altri loro simili, divenuti - in questo contesto - pericolosi (in uno degli episodi pi\u00f9 feroci, si racconta di come un gruppo di uomini tenga segregate in uno scantinato altre persone, come animali da allevamento, per potersene nutrire). Le notti sono sprofondate nel buio pi\u00f9 assoluto e sono foriere di paure ancestrali. L'uomo porta con s\u00e9 una pistola nella quale sono rimasti solo due colpi.\nIn un passaggio, l'uomo ricorda di come la sua compagna e madre del bambino avrebbe voluto usare la pistola per mettere fine alle loro esistenze prive di speranza. Ma proprio la mancanza di un terzo proiettile e l'ostinato rifiuto dell'uomo di togliere la vita a s\u00e9 e al figlio hanno infine indotto la donna a lasciare i due, risoluta ad andarsene senza nemmeno salutare il suo bambino.\nIn un altro passaggio, quando ormai il proiettile rimasto \u00e8 uno solo, l'uomo raccomanda al bambino di farne uso per uccidersi, in caso di estremo pericolo, ma il ragazzo rifiuta e la pistola rimarr\u00e0 solo come arma di difesa per entrambi.\nNella seconda met\u00e0 del libro emerge sempre pi\u00f9 il peculiare comportamento del bambino nei confronti di quell'ambiente ostile, dal momento che, nonostante tutte le loro drammatiche peripezie, il bimbo mantiene un costante filo di speranza circa il destino che li attende. Poco alla volta si assiste ad una sorta di trasfigurazione quasi divina del bambino agli occhi del padre, ultima speranza per quella terra desolata, mentre l'uomo cede progressivamente alla debolezza ed alla malattia, provocati dallo stato di indigenza, dalle fatiche e dagli stenti a cui si \u00e8 sottoposto per preservare in vita il figlio.\nAl termine, il padre si spegne tra le braccia del figlio, a causa di una gravissima bronchite. Ora di fronte al ragazzino sembra aprirsi un futuro di speranza, dal momento che, guidato dalla sua forza interiore, egli si annette a nuove comunit\u00e0 di sopravvissuti, nelle quali un rinnovato senso di civilt\u00e0 e di convivenza pacifica sembra farsi debolmente strada.\nAdattamento cinematografico.\nNel 2009 \u00e8 stato realizzato un adattamento cinematografico del romanzo. Il film, intitolato \"The Road\", \u00e8 diretto da John Hillcoat su una sceneggiatura di Joe Penhall. Viggo Mortensen e Kodi Smit-McPhee interpretano rispettivamente padre e figlio."}
{"id": "1584193", "revid": "767487", "url": "https://it.wikipedia.org/wiki?curid=1584193", "title": "La grande avventura del piccolo principe Valiant", "text": ", conosciuto anche con il titolo \"Il segreto della spada del sole\", \u00e8 un film d'animazione del 1968 diretto da Isao Takahata.\nPellicola di produzione giapponese ad opera dalla Toei D\u014dga.\nTrama.\nIl giovane Hols si salva dall'attacco di un branco di lupi argentati grazie al provvidenziale risveglio di Mog, un gigante di roccia. Questi, dopo la fuga dei lupi, si lamenta per un dolore alla spalla ed il giovane, grato per lo scampato pericolo, si adopera per scoprirne la causa, che trova in una vecchia spada conficcata nel granitico essere. Estratta la lama, il gigante rivela al ragazzo che si tratta della leggendaria \"Spada del sole\", ma che per poterla utilizzare essa dovr\u00e0 essere temprata di nuovo.\nNel frattempo il vecchio padre di Hols si \u00e8 ammalato, ed in punto di morte rivela al ragazzo che, prima di ritrovarsi in solitudine l\u00ec dove lo ha cresciuto, egli viveva in un ridente villaggio pi\u00f9 a nord. Qui, quando Hols era appena un neonato, apparve per\u00f2 un mostro malefico a seminare l'odio e la discordia tra gli abitanti, che finirono per ammazzarsi a vicenda, mettendo a ferro e fuoco lo stesso villaggio.\nRimasto solo, Hols decide di fare ritorno nella terra natia e, prese con s\u00e9 la spada ed un'ascia donatagli dal padre, salpa insieme al piccolo orso Koro con una piccola barca a vela, facendo rotta verso nord. Appena sbarcato, per\u00f2, viene afferrato da una grande aquila che lo porta sulle montagne, al cospetto di Grunwald, l'onnipotente Signore dei Ghiacci, che lo invita ad unirsi a lui nella conquista del mondo.\nIstintivamente Hols capisce che \u00e8 proprio Grunwald il perfido mostro di cui gli aveva parlato il padre, e rifiuta la proposta, suscitando l'ira del demone, che lo fa precipitare gi\u00f9 dalla montagna. Il ragazzo finisce svenuto in un fiume, la cui corrente lo trasporta nei pressi di un villaggio di pescatori.\nSoccorso e rifocillato, Hols apprende che una grave penuria di pesci affligge le acque del vicino lago, dove da tempo imperversa un enorme luccio. Senza pensarci due volte, affronta il terribile pesce e lo uccide, portando di nuovo la gioia e l'abbondanza tra gli abitanti, che per\u00f2 esorta subito ad organizzarsi per difendersi dal malvagio Grunwald: in realt\u00e0 il luccio era solo una delle sue terribili creature, che egli usa per distruggere gli uomini e dominare il mondo.\nEd infatti, di l\u00ec a poco il villaggio viene assalito da un branco di lupi argentati che gli abitanti riescono a respingere a malapena. Lanciatosi all'inseguimento dei lupi in fuga, Hols capita tra le rovine di un villaggio sulle rive di un grande lago, dove conosce Hilda, una dolce ragazza solitaria dalla voce melodiosa. Il ragazzo decide di portarla con s\u00e9 al villaggio dei pescatori, e qui la giovane, grazie al suo canto, viene ben presto accettata ed amata da tutti.\nHilda nasconde per\u00f2 un terribile segreto, poich\u00e9 in realt\u00e0 \u00e8 la sorella di Grunwald, da lui incaricata di portare l'odio e la discordia anche in questo villaggio. Ma quando tutto sembra perduto, Hols, grazie al pentimento di Hilda e all'aiuto del redivivo gigante di roccia Mog, con la Spada del sole finalmente ritemperata riuscir\u00e0 a guidare la popolazione unita nello scontro finale per la libert\u00e0 dall'oppressione del gelido potere di Grunwald.\nProduzione.\nNel 1965 la Toei era attraversata da forti proteste sindacali, con la maggioranza degli animatori esasperati per gli insostenibili ritmi di lavoro, ma anche per la scarsissima libert\u00e0 creativa lasciata loro dalla direzione. In questa situazione, per allentare la tensione la dirigenza decise di accogliere alcune delle richieste, ed affid\u00f2 al leader della protesta, Yasuo \u014ctsuka, la direzione dell'animazione di una nuova produzione, sui cui contenuti diede inizialmente carta bianca allo staff. \u014ctsuka riusc\u00ec anche ad avere come regista il giovane Isao Takahata, conosciuto da poco nelle assemblee sindacali, ed ottenne di essere affiancato per l'animazione dal suo maestro, il veterano Yasuji Mori. Nello staff entr\u00f2 anche un giovane Hayao Miyazaki, cui vennero affidati i fondali e parte dell'animazione. Il soggetto, scelto da \u014ctsuka e Takahata, venne tratto da \"Chikisani no taiy\u014d\", una \"pi\u00e8ce\" per il teatro delle marionette scritta in giovent\u00f9 dallo sceneggiatore Kazuo Fukazawa, ispirata alla tradizione folcloristica degli ainu.\nL'azienda, per\u00f2, preoccupata dall'eccessiva localizzazione del soggetto, che avrebbe penalizzato la distribuzione internazionale del film, cerc\u00f2 di imporre un testo decontestualizzato e quanto pi\u00f9 divertente possibile, dato che nelle intenzioni della dirigenza il film avrebbe dovuto rivolgersi esclusivamente ai bambini, ma riusc\u00ec ad ottenere soltanto che la storia fosse ambientata in una imprecisata regione del nord Europa. La produzione sarebbe durata ben tre anni, anzich\u00e9 gli otto mesi previsti, in un continuo tira e molla tra lo staff e la direzione, che arriv\u00f2 anche a sospendere a pi\u00f9 riprese i lavori per il mancato rispetto delle scadenze. Takahata, inoltre, avrebbe voluto che la pellicola durasse almeno 95 minuti, ma non ne ottenne pi\u00f9 di 80, e cos\u00ec dovette tagliare a malincuore alcune scene, come quella dell'attacco dei lupi al villaggio, resa con una serie di immagini fisse.\nL'idea di \u014ctsuka e Takahata, convinti come erano che l'animazione dovesse liberarsi una volta per tutte dall'etichetta di intrattenimento per bambini, era di creare un'opera adulta nei temi e sperimentale nella tecnica. Il 12 luglio 1968 il film usc\u00ec con il titolo \"Taiy\u014d no \u014dji - Horusu no daiboken\", per un costo finale di ben 130 milioni di yen, quasi il doppio del \"budget\" fissato in partenza, ma il risultato in termini artistici \u00e8 assoluto: senza nulla concedere all'imperante imitazione del fastoso stile americano, con soli 58000 disegni vengono privilegiate le scelte di regia, con inquadrature ricercate ed un gran lavoro di approfondimento psicologico dei personaggi. Tuttavia, malgrado le critiche positive, il film si rivel\u00f2 un grande insuccesso commerciale, e la casa giapponese lo ritir\u00f2 dalle sale dopo soli 10 giorni di programmazione. In effetti, la dirigenza della Toei non aveva mai digerito il progetto, autorizzato pi\u00f9 per motivi sindacali che per scelta di produzione, e malgrado il cospicuo investimento effettuato, non ne cur\u00f2 adeguatamente il lancio promozionale, lasciando che la pellicola fosse attesa come il solito lungometraggio animato per bambini, anzich\u00e9 come quel \"film\" in piena regola che esso era ed \u00e8 in realt\u00e0, determinando cos\u00ec in buona parte la scarsa risposta di pubblico.\nDistribuzione.\nEdizione italiana.\nIn Italia il film venne distribuito nei cinema nel 1969 dalla Glam Oriental Film, in un'edizione curata dalla Dragon Films, con il titolo \"La grande avventura del piccolo principe Valiant\", derivato da quello americano \"Little Norse Prince Valiant\", e accreditando la regia a un fantomatico Terence Flasch. Dopo alcuni passaggi televisivi, il primo dei quali nel 1978 su Rai 1, la pellicola venne pubblicata in VHS da Cinehollywood con lo stesso titolo e poi da Avo Film con il pi\u00f9 inerente \"Il segreto della spada del sole\". La prima edizione DVD con entrambi i titoli fu curata ancora dalla Cinehollywood nel 2006 (questa versione accredita erroneamente la regia ad Hayao Miyazaki), mentre altre uscirono per Cecchi Gori e Yamato Video nel 2012. Tutte queste edizioni VHS e DVD presentano il film convertito in 4:3 \"pan and scan\" a pieno schermo, tagliando buona parte dell'immagine ai lati.\nDurante il Lucca Comics &amp; Games 2017 l'editore Dynit ne annuncia una nuova pubblicazione sia in DVD sia in Blu-ray, all'interno della collana \"Toei Classics\", poi distribuita da marzo 2018: questa edizione presenta il film con il formato originale e include anche una traccia sottotitoli ritradotta. Il film \u00e8 inoltre reso disponibile in streaming ufficiale su VVVVID, inizialmente solo in versione sottotitolata e in seguito anche con il doppiaggio italiano.\nAltre edizioni estere.\nIn Francia il film \u00e8 distribuito come \"Horus - Le Prince du Soleil\" dalla casa editrice \"Wild Side Films\", che ha operato il completo restauro della pellicola nel suo formato originario e l'ha pubblicata in DVD.\nIl nome del protagonista \u00e8 espresso in lingua originale con i katakana \"Horusu\". A causa delle consuete imperfezioni dei caratteri sillabici giapponesi nel traslitterare alcuni suoni di altre lingue (per esempio, la mancata distinzione dei suoni \"l\" e \"r\"), il nome potrebbe essere reso in caratteri latini in pi\u00f9 modi: in particolare nelle edizioni estere del film si usa talvolta la forma \"Hols\" (come nell'edizione italiana) ed in altri casi \"Horus\"."}
{"id": "1584198", "revid": "765341", "url": "https://it.wikipedia.org/wiki?curid=1584198", "title": "National Board of Review Awards 2002", "text": "La 74\u00aa edizione dei National Board of Review Awards si \u00e8 tenuta il 14 gennaio 2003."}
{"id": "1584202", "revid": "729019", "url": "https://it.wikipedia.org/wiki?curid=1584202", "title": "Zepp", "text": "Gli Zepp sono delle sale da concerto giapponesi facenti parte di una catena distribuita su tutto il territorio della nazione fondata nel 1997.\nLa societ\u00e0 che gestisce gli Zepp, la Hall Network Inc., \u00e8 una sussidiaria della Sony Music Entertainment Japan, ma gli artisti che vengono ospitati nelle varie sedi provengono indistintamente anche da altre case discografiche. Nonostante la capienza dei singoli locali non sia molto alta (compresa fra i 1500 ed i 2700 posti), gli Zepp sono spesso scelti da artisti nazionali ed internazionali come sedi per i loro tour data la notoriet\u00e0 che essi hanno conquistato in Giappone, ed ognuna delle sei sale di cui si compone la catena presenta generalmente un tabellone che va dai 5 ai 20 concerti al mese. Lo sponsor principale degli Zepp \u00e8 l'azienda produttrice di birra Asahi.\nLe sedi.\nOgnuno dei sei locali di cui si compone la catena si chiama con il nome \"Zepp\" seguito dalla localit\u00e0 in cui si trova (per esempio lo Zepp di Osaka si chiamer\u00e0 Zepp Osaka). Essi sono, da nord a sud:"}
{"id": "1584208", "revid": "216538", "url": "https://it.wikipedia.org/wiki?curid=1584208", "title": "Im-ho-tep", "text": ""}
{"id": "1584209", "revid": "34971", "url": "https://it.wikipedia.org/wiki?curid=1584209", "title": "Dee Dee King", "text": ""}
{"id": "1584210", "revid": "767487", "url": "https://it.wikipedia.org/wiki?curid=1584210", "title": "The Mummy's Hand", "text": "The Mummy's Hand \u00e8 un film del 1940 diretto da Christy Cabanne. Pur riprendendo lo stesso tema del film del 1932 con Boris Karloff nei panni della mummia, ha una trama differente, nuovi protagonisti e la mummia ha un nome e caratteristiche diverse. Ne seguiranno altri tre film aventi, pi\u00f9 o meno, la stessa struttura narrativa.\nTrama.\nCondannato ad essere sepolto vivo a guardia della sua amata principessa Ananka, e dopo la profanazione della tomba non assume un aspetto umano, restando nelle sue bende come un automa mantenuto in vita e controllato da un sacerdote del dio Karnak, attraverso un elisir estratto dalle magiche \u201cfoglie di tana\u201d (che evocano in un certo senso il fiore tibetano \"mariphasa lupina lumina\" del film \"Il segreto del Tibet\").\nAnche se nella valle del Nilo esiste un luogo che si chiama Karnak, nella mitologia egizia non c'\u00e8 nessun dio con questo nome. Analogamente, la reincarnazione non fa parte delle credenze dell'antico Egitto.\nProduzione.\nQuesto film e i successivi furono realizzati in economia, riciclando diverse scene del film del 1932, quindi per il ruolo di Kharis fu scelto Tom Tyler in virt\u00f9 della sua vaga somiglianza con Karloff e che aveva abbandonato i ruoli da cowboy per via dell'artrite. Il sacerdote Andoheb \u00e8 interpretato da George Zucco, l'archeologo Banning da Dick Foran.\nIl film, che inaugura il cosiddetto \"Ciclo di Kharis\", \u00e8 il sequel, pi\u00f9 nominale che altro (infatti la mummia protagonista non \u00e8 pi\u00f9 il sacerdote Imhotep, ma il principe Kharis) del film \"La mummia\" con Boris Karloff, e per certi versi pu\u00f2 essere considerato una specie di remake del film del 1932. La sceneggiatura fu poi in parte ripresa nel film \"La mummia\" del 1959, prodotto dalla inglese Hammer.\nIn Italia il film \u00e8 inedito nei cinema ma \u00e8 stato trasmesso in versione originale sottotitolato nel circuito satellitare assieme ai suoi tre sequel."}
{"id": "1584211", "revid": "216538", "url": "https://it.wikipedia.org/wiki?curid=1584211", "title": "La mano della mummia", "text": ""}
{"id": "1584213", "revid": "767487", "url": "https://it.wikipedia.org/wiki?curid=1584213", "title": "La cavalcata dei resuscitati ciechi", "text": "La cavalcata dei resuscitati ciechi (\"El ataque de los muertos sin ojos\") \u00e8 un film del 1973 diretto da Amando de Ossorio. \u00c8 il secondo capitolo della saga dei Templari resuscitati ciechi.\nTrama.\nAlcuni Templari vengono messi al rogo e accecati con il fuoco, con l'accusa di vari omicidi e sacrifici di giovani ragazze.\nAvevano minacciato di tornare dopo la morte. Al giorno d'oggi in un villaggio, Bersan, c'\u00e8 la festa che commemora l'evento: i cinquecento anni della morte dei Templari. Arriva al paese Luis, incaricato dal sindaco Ortiz dei fuochi d'artificio. Incontrano Vivian, la fidanzata di Ortiz e La Costa, suo stretto collaboratore. In verit\u00e0 Vivian e Luis gi\u00e0 si conoscono. Lo scemo del villaggio, Murdo, prende in ostaggio una ragazza e fa versare il suo sangue sul cimitero dei Templari, facendoli risorgere. Uccidono subito un uomo, Juan, che aveva da poco fatto l'amore con una donna, Marta, la quale riesce a fuggire. Incontra a piedi la macchina di Luis con Vivian. I due la riportano in paese per farla curare. Si viene a sapere che i Templari sono resuscitati. Il sindaco chiama il Ministro dell'Interno, ma questi lo prende per ubriaco, consigliato dalla sua serva.\nLuis, Vivian, Ortiz, La Costa, Marta e una giovane coppia con figlia si rifugiano in una chiesa e trovano nel confessionale Murdo. Il sindaco cerca di fuggire da solo con i soldi che porta con s\u00e9: a questo proposito convince Bert, il padre della piccola Nancy, ad uscire per prendere la macchina, ma quest'ultimo viene barbaramente ucciso. Poi convince la figlia a cercare il padre fuori, attirando cos\u00ec i Templari. Uscendo raggiunge la macchina ma il motore non si accende e viene ucciso dai resuscitati ciechi. La madre della piccola, Amelia, si sacrifica per lei. Intanto Marta e Murdo trovano una via d'uscita secondaria ma vengono uccisi. La Costa intanto ci prova con Vivian ma arriva Luis e dopo una scazzotata, il primo rimane infilzato in una lancia. Rimangono dunque Luis, Vivian e la piccola Nancy. Si sta facendo giorno e scoprono che i Templari sono diventati innocui e possono cos\u00ec andarsene.\nCollegamenti ad altre pellicole.\nLe scene in cui i protagonisti si barricano nella chiesa, con i Templari fuori pronti ad attaccarli e con la macchina come possibile mezzo per fuggire, sono un chiaro riferimento al film \"La notte dei morti viventi\" di George A. Romero."}
{"id": "1584214", "revid": "1782831", "url": "https://it.wikipedia.org/wiki?curid=1584214", "title": "Carlotta di Meclemburgo-Strelitz (1744-1818)", "text": "Nel 1761 spos\u00f2 il re Giorgio III del Regno Unito, divenendo regina consorte di Gran Bretagna e Irlanda ed elettrice (poi regina) di Hannover. Carlotta \u00e8 tuttora la seconda consorte che \u00e8 rimasta in carica pi\u00f9 a lungo, preceduta solamente dal principe Filippo: fu regina consorte dal giorno del matrimonio, l'8 settembre 1761, fino alla sua morte, il 17 novembre 1818, per un totale di 57 anni e 70 giorni.\nLa regina fu una patrona delle arti e conobbe, tra gli altri, Johann Christian Bach e Wolfgang Amadeus Mozart. Aveva inoltre la passione per la botanica e contribu\u00ec alla fondazione dei giardini reali di Kew. Giorgio III e la regina Carlotta ebbero quindici figli, tredici dei quali raggiunsero l'et\u00e0 adulta.\nBiografia.\nInfanzia.\nCarlotta era la figlia pi\u00f9 giovane del duca Carlo Ludovico Federico di Meclemburgo-Strelitz, principe di Mirow (23 febbraio 1707 \u2013 5 giugno 1752) e della moglie, la principessa Elisabetta Albertina di Sassonia-Hildburghausen, (4 agosto 1713 \u2013 29 giugno 1761). La madre era una lontana cugina della principessa vedova di Galles Augusta. Era nipote di Adolfo Federico II, duca di Meclemburgo-Strelitz (19 ottobre 1658 \u2013 12 maggio 1708) e della sua terza moglie, Cristiana Emilia Antonia, principessa di Schwarzburg-Sondershausen (marzo 1681 \u2013 1\u00ba novembre 1751).\nIl fratellastro del padre regn\u00f2 dal 1708 al 1753 come Adolfo Federico III. Per essere una donna andata in sposa a un sovrano di uno dei Paesi pi\u00f9 potenti dell'epoca, poteva vantare soltanto una discendenza alquanto remota da una stirpe reale. Tutti i suoi antenati fino al livello dei bis-bis-bisnonni erano principi, duchi e conti (o equivalenti), ma tra di essi non c'erano re. Dal momento che i suoi cinquantotto antenati pi\u00f9 stretti includevano alcuni principi regnanti, ella aveva sangue ducale e principesco, piuttosto che sangue reale. Solamente due dei suoi bis-bis-bis-bisnonni erano re: Gustavo I di Svezia e Federico I di Danimarca e Norvegia. Si trovano altri monarchi tra i suoi avi pi\u00f9 remoti.\nTutti i figli del principe Carlo nacquero nel castello di Mirow, un palazzo modesto, simile pi\u00f9 a una casa di campagna che a una dimora principesca. L'ambiente familiare, in cui la principessa crebbe, era molto simile a quello di un gentiluomo di campagna inglese. Tuttavia, Carlotta ricevette un'ottima educazione e tra i suoi insegnanti vi fu la poetessa De Grabow, nota come la \"Saffo di Germania\".\nLa principessa impar\u00f2 ben presto diverse lingue e fu educata nelle scienze, nelle arti e nell'economia domestica, divenendo molto abile, come la sorella Cristiana, nel cucito, nel ricamo e nei merletti. Ambedue vennero cresciute nel migliore dei modi, ricevendo una solida educazione religiosa dalla madre. La loro direzione spirituale venne affidata a M. Gentzner, un pastore luterano molto colto, specie nella botanica, nella mineralogia e nella scienza.\nNel 1751 suo fratello Adolfo Federico eredit\u00f2 il ducato di Meclemburgo-Strelitz e la famiglia si trasfer\u00ec da Mirow a Neustrelitz, dove Carlotta prosegu\u00ec i propri studi. Ella divenne una vivace scrittrice di lettere. Una sua missiva al re di Prussia, in cui lamentava la condotta dell'esercito prussiano nel Meclemburgo, divenne talmente celebre da essere stampata e da far attirare su di lei l'attenzione di Giorgio III.\nMatrimonio.\nIl fratello di Carlotta, Adolfo Federico IV di Meclemburgo-Strelitz (che regn\u00f2 dal 1752 al 1794), e la madre vedova negoziarono attivamente un buon matrimonio per la giovane principessa. All'et\u00e0 di diciassette anni, Carlotta venne scelta per essere la sposa del giovane re Giorgio, bench\u00e9 ella non fosse la sua prima scelta: egli aveva gi\u00e0 corteggiato molte giovani donne considerate inaccettabili dalla madre, Augusta di Sassonia-Gotha-Altenburg, e dai suoi consiglieri politici. Erano circolati pettegolezzi su un suo presunto matrimonio con una giovane quacchera, Hannah Lightfoot, ma tutte le prove che erano state fornite vennero ritenute infondate e i documenti probatori si rivelarono dei falsi.\nIl colonnello Graeme, che era stato inviato nelle varie corti della Germania a visionare le possibili candidate, rifer\u00ec del carattere affascinante e delle eccellenti qualit\u00e0 intellettuali della principessa Carlotta. Pur non essendo di grande bellezza, il suo volto, noto per essere scialbo, era per\u00f2 molto espressivo e dimostrava un'estrema intelligenza. Non era alta, ma aveva una figura leggera e abbastanza bella, i suoi occhi luminosi brillavano di buon umore e vivacit\u00e0, la sua bocca era grande, ma piena di denti bianchi e regolari, mentre i suoi capelli erano di un bel colore castano chiaro.\nEarl Harcourt, ambasciatore britannico, fu quindi inviato per chiedere, in nome di re Giorgio III, la mano della principessa e stipul\u00f2 con la principessa Elisabetta Albertina, all'epoca morente, un contratto prematrimoniale, che venne firmato il 15 agosto 1761. Due giorni dopo Carlotta abbandon\u00f2 la sua patria e si rec\u00f2 a Stade, allora facente parte dell'Hannover, dove s'imbarc\u00f2 per il regno Unito. Durante il viaggio, mentre i suoi accompagnatori soffrivano il mal di mare, Carlotta prov\u00f2 sul proprio clavicembalo l'inno nazionale inglese \"God save the King\".\nLa principessa Carlotta venne accolta a Cuxhaven da una flottiglia di panfili e navi da guerra sotto la guida dell'ammiraglio Anson (tra queste imbarcazioni era presente l\"'HMY Royal Charlotte\", cos\u00ec ribattezzata in onore della futura regina). Al ritorno la flotta venne investita da una serie di bufere provenienti da est, che fecero impiegare dieci giorni per raggiungere Harwick, dove approd\u00f2 ai primi di settembre del 1761.\nCarlotta viaggi\u00f2 quindi fino a Londra, dove la coppia si spos\u00f2 nella cappella reale di St. James's Palace l'8 settembre di quell'anno. La suocera non la accolse a braccia aperte e per un po' di tempo ci furono delle tensioni tra le due donne. In ogni caso la madre del re aveva gi\u00e0 dovuto accettare qualunque donna a cui si presumeva che il figlio fosse legato sentimentalmente: sembra quindi che il giovane re tenesse in scarsa considerazione l'approvazione materna.\nNonostante Carlotta non fosse stata la prima scelta del marito per il matrimonio e, in generale, fosse stata trattata con distacco dalla suocera, la principessa madre di Galles, il matrimonio di Carlotta fu felice e, apparentemente, il re non le fu infedele. Ebbero quindici figli e tutti, eccettuati due (Ottavio e Alfredo), sopravvissero fino all'et\u00e0 adulta. Con il tempo riusc\u00ec a conseguire un potere considerevole nel regno: tuttavia non ne abus\u00f2 mai.\nMalattia del marito.\nAll'inizio della sua demenza Giorgio III venne affidato alle cure della moglie, che per\u00f2 non poteva visitarlo frequentemente, a causa del comportamento imprevedibile del sovrano e delle sue occasionali reazioni violente. Carlotta continu\u00f2 ad appoggiare il marito, anche quando la sua malattia, che si arriv\u00f2 a diagnosticare come porfiria, peggior\u00f2 in et\u00e0 avanzata. Mentre il figlio, il principe reggente, deteneva il potere reale, ella divenne il tutore legale del consorte dal 1811 fino al 1818, anno in cui ella mor\u00ec, anche se non lo vide mai per gli ultimi cinque anni della sua vita.\nMorte.\nLa regina mor\u00ec alla presenza del figlio maggiore, il principe reggente, che le teneva la mano, mentre lei sedeva in una poltrona nella residenza di campagna di famiglia, Dutch House nel Surrey (ora \"Kew Palace\"). Venne sepolta a Windsor, nella St. George's Chapel. Il marito mor\u00ec un anno pi\u00f9 tardi.\nRapporti con Maria Antonietta.\nLa regina Carlotta e la regina Maria Antonietta di Francia mantennero una stretta relazione. Carlotta aveva undici anni pi\u00f9 della sovrana francese, ma condividevano molti interessi, tra cui l'amore per la musica e le arti. Non si incontrarono mai di persona, ma mantennero la loro amicizia grazie a penna e calamaio. Maria Antonietta confidava nell'appoggio della regina britannica di fronte alle possibili conseguenze della Rivoluzione francese.\nAll'epoca si disse che la regina Carlotta avesse preparato degli appartamenti per la famiglia reale di Francia in fuga. La regina Carlotta rest\u00f2 colpita e in qualche modo sopraffatta dall'esecuzione di Maria Antonietta e dai fatti sanguinosi che seguirono, che mai immaginava potessero accadere in un regno e proprio alle porte della Gran Bretagna. Giorgio III abbass\u00f2 l'imposizione fiscale per evitare una rivoluzione nel suo paese.\nInteressi e patrocini.\nLa regina Carlotta era vivamente interessata alle arti e supportava Johann Christian Bach, che era il suo insegnante di musica. Wolfgang Amadeus Mozart, che all'epoca aveva otto anni, le dedic\u00f2 la sua \"Opus 3\", dietro richiesta della regina.\nTra gli artigiani e artisti preferiti dalla coppia reale si possono ricordare l'ebanista William Vile, l'argentiere Thomas Heming, il progettista di esterni Capability Brown e il pittore tedesco Johann Zoffany, che dipinse spesso il re, la regina e i loro figli in scene incantevolmente informali, come nel ritratto della regina Carlotta al tavolo della toeletta con i suoi figli.\nLa Regina era inoltre una botanica molto erudita, che aiut\u00f2 nella fondazione di quelli che ora sono i \"Royal Botanic Gardens\" di Kew. Il suo interesse per le piante port\u00f2 a battezzare in suo onore il magnifico fiore sudafricano, il cosiddetto \"Uccello del paradiso\", con il nome di \"Strelitzia reginae\".\nPer la regina l'educazione delle donne era molto importante: le sue figlie erano pi\u00f9 istruite di quanto fosse solito per le giovani donne dell'epoca. Ella insistette che le figlie vivessero delle vite ritirate assieme a lei e non permise loro di sposarsi fino a che non furono piuttosto avanti negli anni, con il risultato che nessuna di esse ebbe dei discendenti legittimi (una, la principessa Sofia, potrebbe aver avuto un figlio illegittimo).\nNel 2004 la \"Queen's Gallery\" a Buckingham Palace ospit\u00f2 una mostra sull'entusiastico patrocinio delle arti di Giorgio e Carlotta. Mecenatismo che fu particolarmente illuminato, contrariamente a quanto era avvenuto con i primi monarchi Hannover, e che reggeva il paragone con il gusto pi\u00f9 incline all'avventura del padre del re, Federico, principe di Galles.\nL'ospedale di Carlotta per le madri.\nIl \"Queen Charlotte's Maternity Hospital\" di Londra \u00e8 stato fondato nel 1739, cosa che lo rende il pi\u00f9 antico ospedale per la maternit\u00e0 nel Regno Unito. Il figlio della regina Carlotta, il duca di Sussex, persuase la madre a dare il proprio nome all'ospedale, che all'epoca era un ente di beneficenza. Carlotta fond\u00f2 inoltre orfanotrofi e ospedali per donne incinta.\nEredit\u00e0.\nIpotesi di discendenza africana.\nMario de Valdes y Cocom, uno storico della diaspora africana, sostenne che in una descrizione di Carlotta fornita dal suo medico, il barone Stockmar, era riportato che aveva \u00abuna vera faccia da mulatta\u00bb. Valdes y Cocom afferma che sir Allan Ramsay, un noto abolizionista, dipinse frequentemente la regina in ritratti, che si dice enfatizzassero il presunto aspetto mulatto di Carlotta. Il dipinto di Ramsay dell'incoronazione di Carlotta venne spedito alle colonie e venne utilizzato dagli abolizionisti come un supporto \"de facto\" della loro causa. Valdes y Cocom prosegue sostenendo che, assieme alla descrizione di \u00abfaccia mulatta\u00bb, essa venne anche descritta come vandala, come testimoniato nel poema scritto in occasione del suo matrimonio:\nQueste premesse hanno spinto Mario de Valdes y Cocom a indagare sugli antenati della regina e a fare ricerche sulla sua genealogia. Secondo la sua teoria, una delle possibili origini dei tratti della regina Carlotta era la concentrazione di caratteri somatici ereditati attraverso tre (o forse sei) linee genealogiche, che risalivano a una sua antenata di nono grado, Margarita de Castro e Souza. Era questa una nobildonna portoghese del XV secolo, che poteva ripercorrere il proprio albero genealogico fino a sei generazioni prima, per arrivare al re Alfonso III del Portogallo e a una delle sue amanti, Madragana.\nI critici di questa teoria sostengono che i rami di Margarita e Madragana nell'albero genealogico della regina, rispettivamente nove e quindici generazioni addietro, sono talmente distanti da far ritenere che la presunta ascendenza africana, nord o sub-sahariana, sia trascurabile. D'altronde questa eredit\u00e0 genetica non sarebbe stata pi\u00f9 significativa in Carlotta che in qualunque altro casato della nobilt\u00e0 tedesca dell'epoca: ne deriva che Carlotta potrebbe difficilmente essere descritta accuratamente come \u00abmulatta\u00bb o \u00abafricana\u00bb.\nInoltre Valdez y Cocom assume che Madragana fosse una donna nera, perch\u00e9 un singolo autore, Duarte Nunes de Le\u00e3o, la descrive come mora, ma nel contesto della \"Reconquista\" iberica una mora \u00e8 una donna di religione islamica, indipendentemente dalla sua effettiva origine etnica, che potrebbe dunque essere stata araba, berbera nordafricana o muladi (cristiani iberici che si convertirono all'Islam dopo l'arrivo dei mori): tutte etnie che possono essere definite come caucasiche.\nRicerche pi\u00f9 moderne ritengono comunque che Madragana sia stata una mozaraba, ossia una cristiana iberica, che seguiva il rito mozarabico di influenza sefardita e viveva sotto il controllo musulmano. Valdez y Cocom, nel tentativo di difendere le origini africane della regina Carlotta, porta come argomento avallante la sua teoria il fatto che il \"Royal Household\" stesso (l'organo di supporto alle attivit\u00e0 pubbliche dei membri della famiglia reale britannica), al momento dell'incoronazione della regina Elisabetta II nel 1952, fece riferimento alle sue linee di sangue asiatiche e africane in un'apologia che pubblic\u00f2 a sostegno della sua posizione di capo del Commonwealth. La circostanza \u00e8 per\u00f2 negata da Buckingham Palace. La disputa rimane comunque ancora importante per coloro che sono interessati alla storia della diaspora africana.\nRappresentazioni cinematografiche.\nLa regina Carlotta venne interpretata dall'attrice Frances White nella serie della BBC del 1979 \"Prince Regent\" e successivamente da Helen Mirren nel film \"La pazzia di Re Giorgio\" (1994) ed \u00e8 stata interpretata dall'attrice Golda Rosheuvel nella serie Netflix Bridgerton, pubblicata il 25 dicembre 2020.\nTitoli nobiliari.\nNella sua vita la regina Carlotta ebbe i seguenti titoli nobiliari:"}
{"id": "1584215", "revid": "1305772", "url": "https://it.wikipedia.org/wiki?curid=1584215", "title": "Contea di St. Clair", "text": ""}
{"id": "1584217", "revid": "599013", "url": "https://it.wikipedia.org/wiki?curid=1584217", "title": "Nenad Milija\u0161", "text": "Carriera.\nClub.\nDebutta da professionista nel 2001 con l'FK Zemun, con cui milita, segnando anche 20 gol, fino al gennaio del 2006 quando viene ingaggiato dalla , con cui vince due campionati serbi (2006 e 2007), una Coppa di Serbia e Montenegro (2006), e una Coppa di Serbia (2007).\nNel 2009 si trasferisce al Wolverhampton, nel suo primo anno in Inghilterra colleziona 19 presenze e due reti.\nIl 30 agosto del 2012 il Wolverhampton ha ufficializzato la rescissione consensuale del contratto con Nenad Milijas. Il giocatore ha lasciato dunque il club inglese dopo tre anni ed \u00e8 stato poi ingaggiato dalla Stella Rossa.\nNazionale.\nHa partecipato, nel 2006, ai Campionati Europei Under-21 2006, con la Nazionale di calcio della Serbia e Montenegro Under-21, arrivando alle seminifinali della manifestazione."}
{"id": "1584218", "revid": "287204", "url": "https://it.wikipedia.org/wiki?curid=1584218", "title": "Nenad Milijas", "text": ""}
{"id": "1584224", "revid": "125036990", "url": "https://it.wikipedia.org/wiki?curid=1584224", "title": "Hern\u00e1n Barcos", "text": "\u00c8 soprannominato \"El Pirata\" ed \u00e8 un vero e proprio giramondo del calcio internazionale.\nCarriera.\nDebutta da professionista nel 2003 con il Racing Club de Avellaneda, con cui segna 3 gol. L'anno seguente si trasferisce in Paraguay, al Club Guaran\u00ed dove migliora il proprio bottino di gol: 12 in 30 incontri. Nel 2006 viene ingaggiato dal Centro Deportivo Olmedo, club ecuadoriano dove segna 26 gol in 34 partite.\nNell'estate del 2007 si trasferisce in Europa, alla , tornando quindi in Argentina, all'Hurac\u00e1n. All'inizio del 2009 viene ceduto, sempre in prestito, ai cinesi dello Shanghai Shenhua; qui gioca qualche spezzone di partita segnando 3 gol e a met\u00e0 stagione viene ceduto allo Shenzen Ruby con i quali vince il titolo di capocannoniere del campionato.\nNei primi mesi del 2010 viene acquistato dall'LDU Quito. In Ecuador va a segno nelle prime cinque partite contribuendo alla vittoria dello scudetto del 2010 e della Recopa Sudamericana.\nDopo l'esperienza Colombiana, che durer\u00e0 sino al 2012 e condita da 64 presenze e 38 reti, si trasferisce in Brasile indossando le maglie del Palmeiras (2012-13) e del Gremio (2013-2015), realizzando 37 reti in 98 gare disputate. Nel 2016 ritorna in Cina vestendo la maglia del Tianjin, collezionando 29 presenze condite da ben 15 reti. La stagione successiva lo vede indossare prima la maglia dello Sporting Lisbona e poi quella del Velez. Il 2017 lo vede protagonista del campionato colombiano, indossando nuovamente la casacca del LDU Quito dove rimarr\u00e0 sino al 2018. Nel torneo 2018/2019 vola in Brasile per vestire la maglia del Cruzeiro; mentre la parte finale del 2019 lo rivede protagonista in Colombia; ma stavolta indossando i colori del Nacional di Medellin. Nel 2020, invece, vola in Bangladesh per rafforzare la squadra del Bashundhara Kings. Ad Ottobre dello stesso anno, invece, approda in Italia ed esattamente in riva allo Stretto di MessinA per vestire la maglia del FC Messina. In Sicilia, per\u00f2 causa problemi di tesseramento, non riuscir\u00e0 mai a disputare un incontro svanendo il sogno del presidente Rocco Arena verso il noto giocatore argentino. A Gennaio del 2021 vola in Portogallo, dove viene richiesto dal Portimonense; ma anche in questo caso non riuscir\u00e0 a debuttare nel massimo campionato lusitano. Un mese dopo, infine, viene tesserato dall'Allianza Lima, storica societ\u00e0 calcistica peruviana della massima serie, che nel suo palmares vanta ben 23 titoli nazionali, e qui finalmente torna a far riecheggiare i fasti del Pirata. Sino al momento, infatti, su 4 gare disputate ha gi\u00e0 messo in carniere due reti."}
{"id": "1584226", "revid": "287204", "url": "https://it.wikipedia.org/wiki?curid=1584226", "title": "Hernan Barcos", "text": ""}
{"id": "1584231", "revid": "52076", "url": "https://it.wikipedia.org/wiki?curid=1584231", "title": "Genocidio in Ruanda", "text": ""}
{"id": "1584233", "revid": "1075510", "url": "https://it.wikipedia.org/wiki?curid=1584233", "title": "Orazio Ricasoli Rucellai", "text": "Biografia.\n\"Fu il Rucellai discepolo di Galileo e in certa guisa il depositario e spositore delle opinioni metaf\u00ecsiche professate dal suo maestro\". Di pi\u00f9: \"Quell'Orazio Ricasoli Rucellai in cui la scuola di Galileo ebbe uno dei maggiori lumi\".\nRucellai affermava di essere amico e confidente di Galileo Galilei ma ci\u00f2 non corrisponde al vero. In verit\u00e0 si erano incontrati solo una volta quando era stato suo ospite, con altri, nella villa di Arcetri. Men che meno era stato suo studente. Quanto poi alla metafisica di Galileo, i \"Dialoghi Filosofici\" parlano da soli.\nQuando cominci\u00f2 a comporre i \"Dialoghi\" a Firenze presero persino a chiamarlo \"il nostro sapientissimo Socrate\". Ma anche questa era una bufala. Il fatto \u00e8 che Rucellai, ogni volta che componeva un dialogo, amava recitarlo a casa sua davanti a un pubblico scelto di personaggi del bel mondo fiorentino. Che a casa Ricasoli-Rucellai, una delle pi\u00f9 ricche di Firenze, mangiavano e bevevano gratis. Quindi pi\u00f9 dialoghi recitava, pi\u00f9 si gozzovigliava: per questo lo incitavano a continuare.\nLa verit\u00e0 \u00e8 che \"Orazio Rucellai, in filosofia, non volle, non seguit\u00f2 la ragione; chiudendo gli occhi alla scienza, in qualunque punto, non dice nero n\u00e9 bianco\". Altro che discepolo di Galileo anche se a Firenze, a questa panzana, ci credevano in molti.\nNon \u00e8 un caso dunque se i Dialoghi furono pubblicati per la prima volta solo nel 1823 e non per meriti filosofici ma soltanto linguistici. \"Tali dialoghi vengon citati dal vocabolario della Crusca ed ottimo avviso sarebbe stato il farne spoglio abbondante perch\u00e9 la loro favella \u00e8 veramente d'oro e, se lo stile procede talvolta prolisso, \u00e8 sempre chiarissimo ed elegante e \u00e0\" [sic] \"gran ricchezza di voci e frasi convenienti agli studj speculativi\".\nForse \u00e8 proprio per la sua grande abilit\u00e0 nel farsi credere che, nel Granducato, la sua stella sembro' non tramontare mai. Nel 1634 fu ambasciatore toscano prima presso Ladislao IV Vasa e poi alla corte dell'imperatore Ferdinando III. Nel 1657 venne nominato soprintendente della Biblioteca Laurenziana, successivamente gli fu affidata la direzione degli studi del principe Francesco Maria, e infine, il 27 settembre 1667, fu acclamato Priore dell'Accademia della Crusca con lo pseudonimo di \"Imperfetto\". Strano perch\u00e9 lui, invece, era un perfetto: un perfetto bugiardo.\nOpere.\nIn ordine di prima pubblicazione:"}
{"id": "1584240", "revid": "119849269", "url": "https://it.wikipedia.org/wiki?curid=1584240", "title": "Province del Ruanda", "text": "Le province del Ruanda (in kinyarwanda: \"intara\") sono la suddivisione territoriale di primo livello del Paese e sono pari a 5. Esse si suddividono ulteriormente in 30 distretti (\"uturere\", singolare \"akarere\"), a loro volta suddivisi in 416 settori (\"Imirenge\", singolare \"umurenge\").\nLista.\nEvoluzione.\nL'organizzazione in province del Ruanda \u00e8 stata ampiamente riformata nel 2006, nel tentativo di combattere alcune delle presunte cause della crisi che nel 1994 port\u00f2 al genocidio dei Tutsi. Primo scopo della riforma era la decentralizzazione del potere; secondo, la creazione di entit\u00e0 amministrative pi\u00f9 marcatamente multietniche delle precedenti. Le province che erano state epicentro dei fatti del 1994 sono state smembrate o accorpate. Prima della riforma del 2006, le province erano 12:"}
{"id": "1584245", "revid": "233579", "url": "https://it.wikipedia.org/wiki?curid=1584245", "title": "Mutaga IV del Burundi", "text": ""}
{"id": "1584250", "revid": "95178", "url": "https://it.wikipedia.org/wiki?curid=1584250", "title": "Palazzo Castriota", "text": ""}
{"id": "1584255", "revid": "1305772", "url": "https://it.wikipedia.org/wiki?curid=1584255", "title": "Klimovsk", "text": "Klimovsk \u00e8 una cittadina della Russia europea centrale (oblast' di Mosca), situata 55 km a sud della capitale.\nAttestata gi\u00e0 nella prima met\u00e0 del XIX secolo come villaggio agricolo, con il nome di \"Klimovka\", situato lungo la strada che collegava Mosca con Serpuchov e Tula. Nel 1883 ebbe inizio la costruzione di uno stabilimento per la costruzione di macchine, che nel 1900 arriv\u00f2 ad avere circa 1.000 dipendenti; nel 1928 l'insediamento di Klimovka ebbe \"status\" di villaggio operaio con il nome di \"Klimovskij\", mentre nel 1940 ottenne \"status\" di citt\u00e0 venendo contemporaneamente rinominata con il nome attuale.\nKlimovsk \u00e8 al giorno d'oggi un piccolo centro industriale (tessile, meccanico).\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1584257", "revid": "287204", "url": "https://it.wikipedia.org/wiki?curid=1584257", "title": "Adamantina", "text": "Adamantina \u00e8 un comune del Brasile nello Stato di San Paolo, parte della mesoregione di Presidente Prudente e della microregione di Adamantina."}
{"id": "1584258", "revid": "1013865", "url": "https://it.wikipedia.org/wiki?curid=1584258", "title": "Provincia Settentrionale (Ruanda)", "text": "La provincia Settentrionale (ufficialmente Intara y'Amajyaruguru in kinyarwanda e province du Nord in francese) \u00e8 una delle cinque province del Ruanda. La provincia \u00e8 stata istituita il 1\u00ba gennaio 2006, accorpando le precedenti province di Ruhengeri e Byumba e alcune regioni della parte settentrionale della provincia di Kigali Rurale.\nSuddivisione amministrativa.\nLa provincia \u00e8 suddivisa in 5 distretti:"}
{"id": "1584259", "revid": "293377", "url": "https://it.wikipedia.org/wiki?curid=1584259", "title": "Tando Velaphi", "text": "Carriera.\nDopo aver fatto parte dell'AIS, ha iniziato la sua carriera professionistica al Perth Soccer Club debuttando in A-League alla 20\u00aa giornata, nell'incontro fra e Melbourne Victory al Docklands Stadium.\n\u00c8 stato membro della Nazionale Under-20 australiana e della selezione Under-23."}
{"id": "1584261", "revid": "287204", "url": "https://it.wikipedia.org/wiki?curid=1584261", "title": "Flora Rica", "text": "Flora Rica \u00e8 un comune del Brasile nello Stato di San Paolo, parte della mesoregione di Presidente Prudente e della microregione di Adamantina."}
{"id": "1584263", "revid": "465169", "url": "https://it.wikipedia.org/wiki?curid=1584263", "title": "Rock urbano", "text": ""}
{"id": "1584264", "revid": "287204", "url": "https://it.wikipedia.org/wiki?curid=1584264", "title": "Fl\u00f3rida Paulista", "text": "Fl\u00f3rida Paulista \u00e8 un comune del Brasile nello Stato di San Paolo, parte della mesoregione di Presidente Prudente e della microregione di Adamantina."}
{"id": "1584267", "revid": "287204", "url": "https://it.wikipedia.org/wiki?curid=1584267", "title": "In\u00fabia Paulista", "text": "In\u00fabia Paulista \u00e8 un comune del Brasile nello Stato di San Paolo, parte della mesoregione di Presidente Prudente e della microregione di Adamantina."}
{"id": "1584269", "revid": "287204", "url": "https://it.wikipedia.org/wiki?curid=1584269", "title": "Irapuru", "text": "Irapuru \u00e8 un comune del Brasile nello Stato di San Paolo, parte della mesoregione di Presidente Prudente e della microregione di Adamantina."}
{"id": "1584271", "revid": "1305772", "url": "https://it.wikipedia.org/wiki?curid=1584271", "title": "Luc\u00e9lia", "text": "Luc\u00e9lia \u00e8 un comune del Brasile nello Stato di San Paolo, parte della mesoregione di Presidente Prudente e della microregione di Adamantina."}
{"id": "1584272", "revid": "287204", "url": "https://it.wikipedia.org/wiki?curid=1584272", "title": "Mari\u00e1polis", "text": "Mari\u00e1polis \u00e8 un comune del Brasile nello Stato di San Paolo, parte della mesoregione di Presidente Prudente e della microregione di Adamantina."}
{"id": "1584274", "revid": "287204", "url": "https://it.wikipedia.org/wiki?curid=1584274", "title": "Osvaldo Cruz", "text": "Osvaldo Cruz \u00e8 un comune del Brasile nello Stato di San Paolo, parte della mesoregione di Presidente Prudente e della microregione di Adamantina."}
{"id": "1584276", "revid": "584834", "url": "https://it.wikipedia.org/wiki?curid=1584276", "title": "N5 Primary Route", "text": ""}
{"id": "1584277", "revid": "287204", "url": "https://it.wikipedia.org/wiki?curid=1584277", "title": "Pacaembu", "text": "Pacaembu \u00e8 un comune del Brasile nello Stato di San Paolo, parte della mesoregione di Presidente Prudente e della microregione di Adamantina."}
{"id": "1584278", "revid": "584834", "url": "https://it.wikipedia.org/wiki?curid=1584278", "title": "N4 Primary Route", "text": ""}
{"id": "1584281", "revid": "287204", "url": "https://it.wikipedia.org/wiki?curid=1584281", "title": "Parapu\u00e3", "text": "Parapu\u00e3 \u00e8 un comune del Brasile nello Stato di San Paolo, parte della mesoregione di Presidente Prudente e della microregione di Adamantina."}
{"id": "1584282", "revid": "287204", "url": "https://it.wikipedia.org/wiki?curid=1584282", "title": "Pracinha", "text": "Pracinha \u00e8 un comune del Brasile nello Stato di San Paolo, parte della mesoregione di Presidente Prudente e della microregione di Adamantina."}
{"id": "1584283", "revid": "599013", "url": "https://it.wikipedia.org/wiki?curid=1584283", "title": "Dion \u00d8rnvold", "text": "Carriera.\nTitolare nel dopoguerra della Nazionale danese con John Hansen, Axel Pilmark e Karl Aage Pr\u00e6st, era in campo anche nella partita contro l'Italia che sub\u00ec la pesante sconfitta per 5 a 3 ai Giochi olimpici di Londra nel 1948; sempre in quell'edizione i danesi vinsero la medaglia di bronzo. Giocava mediano nel KB con la quale vinse tre scudetti. Venne prelevato nel 1951 da Paolo Mazza e portato a Ferrara nella SPAL, per partecipare al primo campionato di Serie A a girone unico dei biancoazzurri. \u00d8rnvold gioc\u00f2 22 partite nella massima serie prima di tornare definitivamente in Danimarca."}
{"id": "1584284", "revid": "287204", "url": "https://it.wikipedia.org/wiki?curid=1584284", "title": "Rin\u00f3polis", "text": "Rin\u00f3polis \u00e8 un comune del Brasile nello Stato di San Paolo, parte della mesoregione di Presidente Prudente e della microregione di Adamantina."}
{"id": "1584285", "revid": "287204", "url": "https://it.wikipedia.org/wiki?curid=1584285", "title": "Sagres (San Paolo)", "text": "Sagres \u00e8 un comune del Brasile nello Stato di San Paolo, parte della mesoregione di Presidente Prudente e della microregione di Adamantina."}
{"id": "1584286", "revid": "287204", "url": "https://it.wikipedia.org/wiki?curid=1584286", "title": "Salmour\u00e3o", "text": "Salmour\u00e3o \u00e8 un comune del Brasile nello Stato di San Paolo, parte della mesoregione di Presidente Prudente e della microregione di Adamantina."}
{"id": "1584287", "revid": "767487", "url": "https://it.wikipedia.org/wiki?curid=1584287", "title": "National Road 4", "text": "La National Road 4 (N4) \u00e8 una strada irlandese nazionale di livello primario che collega Dublino alla cittadina di Sligo nel nord-ovest della Repubblica d'Irlanda.\nLa strada N6 diretta a Galway si snoda dalla N4 poco dopo lo svincolo per Kinnegad, mentre la N5 per Castlebar e Westport si dirama da Longford Town. La parte di N4 con standard da autostrada viene designata come M4.\nLa strada presenta una doppia carreggiata dall'inizio, situato presso l'O'Connell Bridge, fino a Mullingar. Il limite di velocit\u00e0, stabilito inizialmente in 60 km/h (40 miglia), \u00e8 stato incrementato a 80\u00a0km/h nel 2005 in seguito ai miglioramenti dell'infrastruttura.\nLa sezione tra Leixlip e Kinnegad, con una nuova sede stradale che affianca quella gi\u00e0 esistente ed una lunghezza approssimativa di 55 km, \u00e8 quella considerata autostradale, con la denominazione di M4 e parzialmente a pedaggio."}
{"id": "1584289", "revid": "2178", "url": "https://it.wikipedia.org/wiki?curid=1584289", "title": "Dublin City", "text": ""}
{"id": "1584290", "revid": "1598666", "url": "https://it.wikipedia.org/wiki?curid=1584290", "title": "Longford Town", "text": ""}
{"id": "1584294", "revid": "767487", "url": "https://it.wikipedia.org/wiki?curid=1584294", "title": "Contea di Medina (Ohio)", "text": "La contea di Medina (in inglese Medina County) \u00e8 una contea dello Stato dell'Ohio, negli Stati Uniti. La popolazione al censimento del 2000 era di 151 095 abitanti. Il capoluogo di contea \u00e8 Medina."}
{"id": "1584296", "revid": "124855399", "url": "https://it.wikipedia.org/wiki?curid=1584296", "title": "Provincia Orientale (Ruanda)", "text": "La provincia Orientale \u00e8 una delle cinque province del Ruanda. \u00c8 stata istituita il 1\u00ba gennaio 2006, accorpando le precedenti province di Kibungo e Umutara, parte della provincia di Kigali Rurale, e parte della provincia di Byumba.\nSuddivisione amministrativa.\nLa provincia \u00e8 suddivisa in 7 distretti:"}
{"id": "1584298", "revid": "63945", "url": "https://it.wikipedia.org/wiki?curid=1584298", "title": "Pandolfo III Malatesti", "text": ""}
{"id": "1584302", "revid": "767487", "url": "https://it.wikipedia.org/wiki?curid=1584302", "title": "Nudo e crudo", "text": "Nudo e crudo (\"Eddie Murphy Raw\") \u00e8 un film del 1987 di Robert Townsend, interpretato da Eddie Murphy. La pellicola mostra la sera dello spettacolo fatto da Murphy al Felt Forum, un teatro del Madison Square Garden di New York, nello stesso anno.\nTrama.\nNello show, l'attore intrattiene il pubblico semplicemente parlando dei suoi argomenti preferiti, sesso e donne, adottando un linguaggio molto crudo (per l'appunto, il \u00abraw\u00bb del titolo originale) e sboccato. Lo spettacolo dal vivo \u00e8 inoltre introdotto da una breve sequenza filmata, ambientata durante l'infanzia di Murphy e legata ai suoi primi momenti d'interesse per la comicit\u00e0."}
{"id": "1584303", "revid": "124536210", "url": "https://it.wikipedia.org/wiki?curid=1584303", "title": "Elena Liliana Popescu", "text": "Biografia.\nElena Liliana Popescu si \u00e8 laureata e ha ottenuto un dottorato in Matematica, presso l'Universit\u00e0 di Bucarest, dove attualmente insegna. Dopo il 1989, ha iniziato la sua attivit\u00e0 nel giornalismo rumeno con saggi di interesse generale, cos\u00ec come con articoli contemporanei su temi sociali e politici.\nElena Liliana Popescu \u00e8 membro dell'Unione degli Scrittori della Romania, sezione Poesia. La sua attivit\u00e0 letteraria si orienta soprattutto verso la poesia e la traduzione della letteratura poetica, filosofica e spirituale del mondo. Ha pubblicato vari libri di poesia e, come traduttrice, ha tradotto dall'inglese, dal francese e dallo spagnolo, e i suoi lavori sono stati pubblicati in libri e riviste, in Romania e all'estero ( Algeria, Argentina, Australia, Bangladesh, Bolivia, Brasile, Colombia, Estonia, Germania, India, Italia, Mongolia, Nicaragua, Pakistan, Porto Rico, Spagna, Serbia, Stati Uniti, Taiwan, Turchia)\nOpere.\nPoesia.\nDebutta in poesia nel 1994, con il volume \"Tie\" (\"A Te\", Edizioni dell'Universit\u00e0 di Bucarest); poi, nel 1997, \"T\u0103r\u00e2mul Dintre G\u00eenduri\" (\"Il regno in mezzo ai pensieri\", Edizioni dell'Universit\u00e0 di Bucarest). Nel 1999 pubblica il libro su suo padre, il poeta e pilota George Ioana, \"Zborul. Vis \u015fi Destin\" (\"Volo. Sogno e destino\", Edizioni Hermes); lo stesso anno esce \"C\u00e2nt de Iubire/ Song of Love\" (Canto d'Amore, Edizioni Herald), versione bilingue rumena-inglese, tradotto da Adrian G. Sahlean. Nel 2000, viene pubblicato \"Imn Existen\u0163ei\" (\"Inno all'Esistenza\", Edizioni Herald), raccolta di poesie in omaggio al poeta romantico romeno Mihai Eminescu. Entrambi questi libri vengono pubblicati a Bucarest. Nel 2003 esce il libro di poesie \"Pelerin\" (\"Pellegrino\", Edizioni Dacia, Cluj). Il libro \"Canto d'Amore\" \u00e8 stato tradotto al serbo-croato dal poeta serbo Draga Mirjani\u010d, e pubblicato in versione bilingue nel 2001 (C\u00e2nt de Iubire/ Pesma Liubavi, Edizioni Sabes Srba u Rumuniji, Timi\u015foara). Il libro \"Canto d'Amore\" \u00e8 stato tradotto al cinese, \"\u7231 \u4e4b \u9882\", dal poeta Lee Kuei-shien, e pubblicato nel 2006 (Taipei, Taiwan). Il libro \"Pelerin\" \u00e8 stato tradotto in spagnolo da Joaqu\u00edn Garrig\u00f3s, e pubblicato in versione bilingue nel 2004 (Peregrino, Edizioni Empireuma, Orihuela, Spagna). Nel 2005 viene pubblicato \"Cuan grande es la tristeza\", tradotto in spagnolo da Joaqu\u00edn e Dan Munteanu Colan, selezione ed illustrazioni da Ram\u00f3n Fern\u00e1ndez (Spagna, 2005) e nel 2006, \"Un solo canto\", tradotto in spagnolo da Joaqu\u00edn Garrig\u00f3s e Dan Munteanu Colan (Poeticas, Argentina, 2006). Il libro \"Inno all'Esistenza\" \u00e8 stato tradotto in spagnolo da Joaqu\u00edn Garrig\u00f3s e Adrian Mac Liman, e pubblicato nel 2006 (Himno a la Existencia, Edizioni Linajes Editores, Mexico). Nel 2007 pubblica il libro \"C\u00e2t de aproape.../ Lo cerca que estabas...\" (Edizioni Pelerin) e il libro \"Unde e\u015fti, Timp?\" (\"Tempo, dove sei?\", Edizioni Curtea veche). \"Poeme\" (\"Poemi\"), versione bilingue rumena-urdu, tradotto in urdu da Alla Ditta Raza Choudary \u00e8 stato pubblicato nel 2008 a Lahore, Pakistan. Nel 2009 vienne pubblicato \"Peregrino\" (\"Pellegrino\", Edizioni Express\u00e3o Gr\u00e1fica, Fortaleza, Cear\u00e1, Brasile), tradotto al portoghese da poeta Luciano Maia, il libro \"Dac\u0103\" (\"Se si potesse\", Edizioni Pelerin), versione multilingue (in rumeno e traduzioni in 42 diverse lingue), e \"C\u00e2nt de Iubire - Song of Love\" (Edizioni Pelerin, Bucarest &amp; Edizioni Lumin\u0103 Lin\u0103, New York, 2007), versione bilingue rumena-inglese, tradotto da Adrian G. Sahlean; Nel 2010, viene pubblicato il volume bilingue di poesia inglese-chinese \"Song of Love\"- \"\u7231 \u4e4b \u9882\" (Canto d'Amore, Edizioni Showwe, Taipei, Taiwan), versione inglese di Adrian George Sahlean; versione cinese di Lee Kuei-Shien. Nel 2011 pubblica il libro \"Nicolae Popescu, omul, matematicianul, mentorul\" (Edizioni dell'Universit\u00e0 di Bucarest) e \"Hymn to the Life\" (Edizioni Showwe, Taipei, Taiwan), versione cinese di Lee Kuei-Shien. Nel 2012 viene pubblicato il volume bilingue di poesia portoghese-rumena \"Al\u00e9m do azul - Dincolo de azur\" (Edizioni Smile, Fortaleza, Cear\u00e1, Brasile) in collaborazione con Luciano Maia. Nel 2013 pubblica il libro \"C\u00e2nt de Iubire - Song of Love - Chanson d'Amour\", Edizioni Pelerin, Bucarest &amp; Edizioni Destine Literare, Montreal, Canada, volume trilingue, versione inglese di Adrian G. Sahlean; e il libro \"Trei Poeme din Europa - Three Poems from Europe\", Edizioni Pelerin, Bucarest, volume multilingue (in rumeno e traduzioni in 41 diverse lingue parlate in Europa), volume multilingue dedicato alla memoria di suo marito Nicolae. Nel 2014 viene pubblicato \"Canto de Amor\" (Trilce, Salamanca, Spagna), edizione bilingue, traduzione di Joaqu\u00edn Garrig\u00f3s e Mois\u00e9s Castillo, nel 2015, \"Dac\u0103 ai \u0219ti - 22 x29\" (Pelerin, Bucarest), edizione 29-lingue e \"Doar t\u0103cerile - Csak a hallgat\u00e1sokat\" (Europrint, Oradea), edizione bilingue, in rumeno e ungherese (da Ir\u00e9n P. T\u00f3th). Nel 2016 pubblica \"Trei Poeme din Europa - Three Poems from Europa\" (Sud Est Top Production, Bucarest, 2016), multilingue libro audio nelle lingue dell'Unione europea e \"C\u00e2nt de iubire - Canto d'amore\" (Pellicano, Roma, Italia), traduzione di Stefano Strazzabosco; \"Dac\u0103\" (Si se pudiera, Editorial Pelerin, 2017), versi\u00f3n multiling\u00fce (80 idiomas distintos); \"Clipa aceea\" (Ed. Eikon, Bucure\u0219ti, 2018); \"Imn Existen\u0163ei - Inno all'Esistenza\" (Edizioni Rediviva, Milano, Italia, Collana Phoenix, 2018), versi\u00f3n biling\u00fce en rumano y italiano, al italiano por Antonio Buozzi e Luca Cipolla; \"\u5b63\u7bc0\" (Stagioni, Ed. Showwe, Taipei, Taiwan, 2019), traduzione di Lee Kuei-shien; \"Pentru a te g\u0103si - Para encontrarte\" (Per incontrarti, Ed. Trilce, Salamanca, Spagna, 2019), volume bilingue, rumeno-spagnolo, traduzione di Joaqu\u00edn Garrig\u00f3s, illustrazioni di Miguel El\u00edas, prefazione di Alfredo P\u00e9rez Alencart; \"Prim\u0103vara acestei clipe\" (Primavera di questo momento, Ed. Pelerin, illustrazioni di Miguel El\u00edas, 2019), Itroduzione di Timotei Prahovean; Postfazione di padre Protoiereu Ion Popescu e Dan Cristian Popescu; \"C\u00e2nt de Iubire - Szerelmes Dal\" (Canto d;Amore, Ed. eLiteratura, 2020); volume bilingue, traduzione di Ir\u00e9n P. T\u00f3th; \"Pelerin - Zar\u00e1ndok \u00a0\"(Pellegrino, Ed. eLiteratura, 2020), volume bilingue, traduzione di Ir\u00e9n P. T\u00f3th\nTraduzioni.\nFra le sue traduzioni, si possono citare \"Introspec\u0163ia\" (Introspezione, dall'inglese, Edizioni Axis Mundi, 1993); \"Via\u0163a Impersonal\u0103\" (La vita impersonale, dal libro francese La Vie Impersonale, Edizioni Papirus, Rm. V\u00e2lcea, 1994); \"\u00cen\u0163eleptul de la Arunachala\" (Il saggio di Arunachala, Edizioni Herald, 1997), pubblicati a Bucarest; \"Introspec\u0163ia. Poeme\" (Introspezione, Poemi da Ramana Maharshi, Edizioni dell'Asocia\u0163ia Literare \u0162IE), dall'inglese. Nel 2002, esce la sua traduzione dallo spagnolo \"Caosmos. Katharsis nu doar pentru mine\" (Caosmos. Una catarsis no s\u00f3lo para m\u00ed, da Mois\u00e9s Castillo Flori\u00e1n, Edizioni Dacia, Cluj). Dopo il 2004, pubblica \"Poes\u00edas\" (da Theodor Damian, dall'rumeno, Edizioni Lumin\u0103 Lin\u0103, NY, 2005), \"Frumuse\u0163ea Tandre\u0163ei\" (da Lee Kuey-shien, dall'inglese, Edizioni Pelerin, 2007), \"Via\u0163a Impersonal\u0103\" (edizione rivista, dall'francese, Edizioni Pelerin, 2007), \"Harp\u0103 de umbr\u0103 \u015fi lumin\u0103\" (da Lina Zer\u00f3n, Edizioni Pelerin, 2007), traduzione dallo spagnolo e \"G\u00e2nduri peregrine\" (da Hugo Guti\u00e9rrez Vega, Edizioni Pelerin, 2009, Bucarest), traduzione dallo spagnolo, \"Visul apei\" (da Ana Maria Vieira, Edizioni Pelerin, 2012, Bucarest), traduzione dallo spagnolo in collaborazione con Vlad Copil, \"Ora amurgului\" (da Lee Kuei-shien, Edizioni Pelerin, 2012, Bucarest), traduzione dall'inglese in collaborazione con Vlad Copil, \"Tablou de cenu\u0219\u0103 - Cuaderno de ceniza\" (da Andr\u00e9 Cruchaga, El Salvador, 2013), traduzione dallo spagnolo (con Andrei Langa, Elisabeta Bo\u021ban \u0219i Alice Valeria Micu), \"Seva Antipozilor - Savia de las Ant\u00edpodas\" (da Alfredo P\u00e9rez Alencart e Miguel El\u00edas, Edizioni Pelerin, Bucarest, 2014), traduzione dallo spagnolo; \"20 Love Poems to Chile\" (da Lee Kuei-shien, Six Languages Edition: Chinese-Taiwanese-English-Spanish-Russian-Romanian, Taiwan, 2015), traduzione dall'inglese (con Vlad Copil); \"Periya Puranam - Din vie\u0163ile a 63 de sfin\u0163i shivai\u0163i\" (de \"Sekkizhar,\" Edizioni Vidia, 2018), traduzione dall'inglese (con Georgeta Thiery; \"Existen\u021b\u0103 sau Non-existen\u021b\u0103\" (Esistenza o inesistenza, di Lee Kuei-shien, Ed. 24: ore, Ia\u015fi, 2019), dall'inglese; \"Libert\u0103\u021bi \u00een diversitate\" (Libert\u00e0 nella diversit\u00e0, di Lee Kuei-shien, Ed. Pelerin, Bucarest, 2019), dall'inglese\nAntologie.\nAlcuni dei suoi articoli, poesie o traduzioni sono stati pubblicati in antologie (si possono citare: \"Poemi. Lucian Blaga, Luciano Maia, Elena Liliana Popescu\", edizioni Edizioni dell'Universit\u00e0 Catolica Argentina, Argentina, 2005; \"Conjuro de Luces\", M\u00e9xico, 2006; \"Agenda po\u00e9tica del a\u00f1o 2008,\" Messico, Edizioni Linajes e Amarillo, 2007; \"\u015eiir her yerdedir,\" Estambul, Turchia, 2010; \"El color de la Vida\", Salamanca, Spagna, 2012); \"An Anthology of World's Woman Poetry\", traduzione da Lee Kuei-shien; \"Um extenso continente II - A Ilha,\" Portogallo, 2014); \"Flame Tree Are in Blossom\" (Taiwan, 2015); \"Lingua di Lago,\" Sirmio International Poetry festival, Cuaderno 1, 2017); \"Dhaka Anthology of World Poetry\" (Edizioni Adorn, Dhaka, Bangladesh, 2018), antolog\u00eda de poesia in inglese (pubblicata da Aminhur Rahman e Bilkis Mansour), \"Pieta\", Eine Auswahl rum\u00e4nischer Lyrik, Dionysos, Boppard, 2018; \"Poetry from Balkans\" (by The Balkan Writers and Fahredin B. Shehu; Williams S. Peters Sr., Inner child Press, USA, 2018); \"Bucure\u0219ti, dincolo de timp\" (Antologia l\u00edrica, Ed. Neuma, Cluj-Napoca, 2018); \"Dhaka Anthology of World Poetry\" (Edizioni Adorn, Dhaka, Bangladesh, 2019), a cura di Aminhur Rahman \u0219i Bilkis Mansour; \"Poetry feeling in Sea and Land\" (Poetical Anthology, edited by Tamsui Culture Fundation, 2019, Taiw\u00e1n, 2019; \u6de1\u6c34\u798f\u723e\u6469\u838e\u570b\u969b\u8a69\u6b4c\u7bc0/ Formosa International Poetry Festival in Tamsui), selezione, traduzione, edizione di Lee Kuei-shien; \"Llama\u00a0 de Amor Viva\" (Antologia en homenaje a San Juan de la Cruz, XXII Encuentro de Poetas iberoamericanos, a cura della Fundaci\u00f3n Salamanca Ciudad de cultura y saberes,\u00a0 selezione, note di Alfredo P\u00e9rez Alencart; \"Second Anthology Of World Gogyoshi\" (2019), a cura di Taro Aizo e Milatri Mahajan; \"Dan Slu\u0219anschi \u2013ritratto di classicista\" (Dan Slu\u0219anschi, retrato de clasicista Ed. Ratio et Revelatio, 2019), volumen coordinado por Ana-Maria R\u0103ducan y Florin-George C\u0103lian.\nRiviste letterarie.\nLe sue poesie sono state pubblicate in riviste stampate e in internet, tanto in Romania quanto all'estero: Algeria, Argentina, Brasile, Canada, Cile, Colombia, Cuba, El Salvador, Estonia, Germania, Messico, India, Italia, Nicaragua, Pakistan, Serbia, Spagna, Stati Uniti, Taiwan e Uruguay:\nPremi letterari.\nHa ottenuto i seguenti premi letterari: Diploma e menzione onorifica al Festival Internazionale di Poesia della Uzdin (Serbia), 1997; il Primo Premio al Festival di Poesia \u201cNovalis\u201d, a Monaco, Germania, nel 1998; Diploma e menzione onorifica al X Concorso di Poesia \"Leonardo Cerc\u00f3s\", Palma de Mallorca, Spagna, 2007)."}
{"id": "1584304", "revid": "1013865", "url": "https://it.wikipedia.org/wiki?curid=1584304", "title": "Provincia di Kigali", "text": "La provincia di Kigali \u00e8 una delle cinque province del Ruanda. Prende il nome dal suo capoluogo Kigali, che \u00e8 anche la capitale del paese. La provincia \u00e8 stata istituita il 1\u00ba gennaio 2006, accorpando parti delle precedenti province di Kigali Rurale e Kigali Citt\u00e0. La provincia costituisce di fatto l'area metropolitana della stessa Kigali.\nSuddivisione amministrativa.\nLa provincia \u00e8 suddivisa in 3 distretti:"}
{"id": "1584308", "revid": "293377", "url": "https://it.wikipedia.org/wiki?curid=1584308", "title": "Fumetti di Jurassic Park", "text": "Sono state pubblicate 5 edizioni diverse di Jurassic Park, miniserie a fumetti edite dalla Topps Comics. Le avventure sono state narrate dal personaggio Alan Grant alle prese con dinosauri clonati.\nThe Lost World: Jurassic Park \u00e8 l'ultima miniserie, creata da Don McGregor (testi), Jeff Butler e Armando Gil (disegni).\nIl fumetto \u00e8 nato dopo la realizzazione del primo film - \"Jurassic Park\" - di Steven Spielberg e si distacca dai \"sequel\" perch\u00e9 vi sono come ambientazione sia Isla Nublar sia Isla Sorna.\nA differenza di quanto descritto dal film, inoltre, i dinosauri sono pi\u00f9 violenti. Infine, rispetto alla trasposizione cinematografica \u00e8 compresa una maggiore variet\u00e0 di personaggi, tra cui anche i militari della fiamma verde che in un episodio intitolato \"dactyl attack\" vengono mandati a fermare i dinosauri ma vengono attaccati da un enorme pterodattilo."}
{"id": "1584309", "revid": "742538", "url": "https://it.wikipedia.org/wiki?curid=1584309", "title": "Platinum (Mike Oldfield)", "text": "Platinum \u00e8 un album in studio del musicista britannico Mike Oldfield, pubblicato il 23 novembre 1979. L'album \u00e8 stato ridistribuito con il titolo Airborn nel 1980 per il mercato nordamericano e sudcoreano.\nDescrizione.\nPubblicazione.\nL'album \u00e8 stato pubblicato da Virgin Records in formato LP e MC. Il disco \u00e8 stato ristampato innumerevoli volte durante gli anni anche in formato CD. Nel 2012 l'album \u00e8 stato ristampato in CD con il brano \"Sally\" rinominato \"Into Wonderland\" e con l'aggiunta di alcune tracce bonus: \"Platinum (Live Studio Session)\", \"North Star (2012 Mike Oldfield Remix)\" e \"Blue Peter\". La versione \"deluxe\" del disco, pubblicata in edizione \"digipak\", contiene un secondo disco in cui \u00e8 incisa un'edizione dal vivo dell'album registrata alla Wembley Arena di Londra il 28 maggio 1980.\nL'album \u00e8 stato inoltre ridistribuito nel 1980 negli Stati Uniti, Canada e Corea del Sud con il titolo di \"Airborn\" con alcune differenze: la traccia \"Woodhenge\" \u00e8 stata sostituita con \"Guilty\" e \"Sally\" rinominata \"Into Wonderland\". Nella sola edizione statunitense, inoltre, \u00e8 stato aggiunto un secondo disco contenente le suite \"Tubular Bells (Part 1)\", sul lato A, e \"Incantations (Studio And Live)\", sul lato B. Questa versione dell'album \u00e8 stata pubblicata in formato LP, doppio LP e musicassetta e mai pi\u00f9 ristampata dopo il 1980.\nI brani.\nIl primo lato dell'album presenta una suite strumentale di quasi 20 minuti intitolata \"Platinum\" che, a differenza di altri brani di lunga durata quali \"Tubular Bells\" e \"Ommadawn\", si divide in quattro parti. Queste composizioni si reggono su una forte melodia suonata principalmente dalla chitarra elettrica.\nIl lato B del disco presenta invece brevi brani musicali: la canzone \"Sally\", stata scritta e cantata da Oldfield e Nico Ramsden in omaggio alla fidanzata di Mike Sally Cooper. Il pezzo \u00e8 stato per\u00f2 rimosso dall'album e sostituito con \"Into Wonderland\", cantata da Wendy Roberts. L'introduzione di sintetizzatore di \"Wonderland\" \u00e8 lo stesso di \"Sally\".\n\"Punkadiddle\" \u00e8 stato eseguito da Oldfield in tour, lui e la sua band lo hanno suonato a torso nudo. Come per \"Into Wonderland\" anche questo brano contiene un notevole riferimento a \"Sally\". Di fatto, originariamente i pezzi erano mixati insieme e quando \"Sally\" \u00e8 stato rimosso, si \u00e8 deciso di utilizzare come introduzione a \"Punkadiddle\" il suo finale.\n\"I Got Rhythm\" \u00e8 una cover della canzone di George e Ira Gershwin.\n\"Woodhenge\" appare nell'edizione intitolata \"Platinum\", mentre nell'edizione intitolata \"Airborn\" \u00e8 sostituito dal brano \"Guilty\"."}
{"id": "1584311", "revid": "228587", "url": "https://it.wikipedia.org/wiki?curid=1584311", "title": "Tallero del Meclemburgo", "text": "Il tallero (in tedesco \"Thaler\") \u00e8 stata la moneta dei due ducati, poi granducati, di Meclemburgo-Schwerin e di Meclemburgo-Strelitz fino al 1857, quando fu sostituito dal Vereinsthaler alla pari.\nDal 1848 aveva lo stesso valore del tallero prussiano.\nIl tallero era suddiviso in 48 \"Schilling\", ognuno di 12 \"Pfennig\"."}
{"id": "1584312", "revid": "834", "url": "https://it.wikipedia.org/wiki?curid=1584312", "title": "Infrastrutture di dati territoriali", "text": ""}
{"id": "1584315", "revid": "110157", "url": "https://it.wikipedia.org/wiki?curid=1584315", "title": "Kono\u0161skij rajon", "text": "Il distretto di Kono\u0161a (in lingua russa \"\u041a\u043e\u043d\u043e\u0448\u0441\u043a\u0438\u0439 \u043c\u0443\u043d\u0438\u0446\u0438\u043f\u0430\u043b\u044c\u043d\u044b\u0439 \u0440\u0430\u0439\u043e\u043d\", letteralmente \"Kono\u0161skij municipal'nyj rajon\", in inglese traslitterato come \"Konoshsky munitsipalnyy rayon\") \u00e8 un rajon (distretto russo) dell'Oblast' di Arcangelo, in Russia.\nIl centro amministrativo \u00e8 la citt\u00e0 di Kono\u0161a, con circa 15.000 abitanti."}
{"id": "1584318", "revid": "767487", "url": "https://it.wikipedia.org/wiki?curid=1584318", "title": "Troma's War", "text": "Troma's War \u00e8 un film del 1988, co-diretto da Lloyd Kaufman e Michael Herz, prodotto dalla Troma.\n\u00c8 considerato uno dei migliori film della Troma, e uno dei pi\u00f9 \"seri\" per quanto riguarda i contenuti. Inoltre \u00e8 stato uno dei primi film ad affrontare il tema dell'AIDS.\nTrama.\nUn aereo con a bordo un gruppo di cittadini di Tromaville precipita su un'isola che si rivela abitata da una banda di militari che mirano a rovesciare il governo degli Stati Uniti d'America e ad instaurare una dittatura mondiale, comandati da un mostro a due facce.\nIl destino del mondo \u00e8 cos\u00ec nelle mani di un venditore di auto usate, un uomo settantenne obeso, una casalinga, un punk, una ragazza cieca e una ragazza afroamericana.\nCensura.\nIl film ebbe alcuni problemi con la censura. La versione uscita nelle sale cinematografiche statunitensi infatti fu tagliata di 18 minuti. Per questo motivo il film non ebbe molto successo di pubblico, ma si rifece nel mercato home video risultando uno dei titoli della Troma pi\u00f9 venduti."}
{"id": "1584320", "revid": "33689", "url": "https://it.wikipedia.org/wiki?curid=1584320", "title": "Carnevale storico persicetano", "text": "Il Carnevale Storico Persicetano \u00e8 una festa che ha luogo nella citt\u00e0 di San Giovanni in Persiceto, nella citt\u00e0 metropolitana di Bologna. Ci\u00f2 che rende questa manifestazione carnevalesca unica nel suo genere \u00e8 il caratteristico spettacolo dello \"Spillo\", il quale avviene al culmine della sfilata di ogni carro e viene valutato da una giuria di esperti, portando alla definizione di una graduatoria che anno dopo anno consacra un vincitore del Carnevale.\nStoria.\nIl Carnevale Persicetano nacque ufficialmente il 15 febbraio 1874. In realt\u00e0 gi\u00e0 negli anni precedenti si svolgevano manifestazioni carnevalesche in paese e negli archivi si trovano testimonianze di eventi risalenti all\u2019inizio del XVII secolo. Nel 1873, appena finito il periodo di Carnevale, grazie all\u2019intuizione di alcuni intraprendenti persicetani, si cominci\u00f2 a pensare all\u2019anno successivo. L\u2019idea era quella di riunire le numerose iniziative presenti in paese e di gestirle tramite un\u2019unica associazione che avrebbe preso il nome di \"Societ\u00e0 del Bertoldo\" con l\u2019obiettivo di organizzare un Carnevale pi\u00f9 democratico in cui tutto il popolo fosse partecipe. Nel corso degli anni la Societ\u00e0 del Bertoldo ebbe naturali evoluzioni tanto da diventare nel tempo la \"Societ\u00e0 Bertoldo e Bertoldino\" che poi conflu\u00ec nell\u2019attuale \"Associazione Carnevale Persiceto\". Le guerre e le crisi economiche determinarono la sospensione del Carnevale in alcuni periodi che ancora si interruppe dal 1956 al 1969 nel mezzo di forti contrasti politici locali per poi rinascere in maniera ancora pi\u00f9 spettacolare nel 1970; da allora non ci sono pi\u00f9 state interruzioni. Nella sua storia di Persiceto Giovanni Forni, in corrispondenza dell\u2019anno 1893, scrive:\nOggi fra le manifestazioni culturali tipiche del territorio persicetano una delle pi\u00f9 importanti, sia per la partecipazione attiva dei cittadini sia per l\u2019afflusso di pubblico, \u00e8 sicuramente il Carnevale Storico. Gli spettacolari e coloratissimi carri, realizzati con grande perizia artigiana da artisti locali, sfilano nelle due domeniche antecedenti la Quaresima sia a Persiceto, che nella frazione maggiore, San Matteo della Decima. La rivalit\u00e0 fra il Carnevale Storico Persicetano e il Carnevale di Decima \u00e8 di lungo corso, cos\u00ec come la consuetudine delle sfilate che si fa risalire addirittura al XIX secolo.\nLa maschera di Bertoldo.\nCome per ogni Carnevale che si rispetti, anche quello di San Giovanni in Persiceto aveva bisogno di una maschera. Questo fu subito chiaro agli organizzatori che la individuarono nel personaggio di Bertoldo. Bertoldo, assieme al figlio Bertoldino e alla moglie Marcolfa, fu un\u2019invenzione letteraria del cantastorie e scrittore persicetano Giulio Cesare Croce. Nell\u2019opera \u201cLe sottilissime astuzie di Bertoldo\u201d, scritta dal Croce nel 1606, il villano Bertoldo incarna la quintessenza dell\u2019arguzia, dello sberleffo irriverente e del linguaggio essenziale, diretto e fatto di cose concrete. Per questo ed altre cose ancora, Bertoldo, entrato nell\u2019immaginario collettivo come il contadino \u201cscarpe grosse e cervello fino\u201d, fu pensato come maschera rappresentativa del Carnevale Persicetano. Tuttavia, secondo gli organizzatori, le caratteristiche della maschera sarebbero dovute essere diverse dal personaggio originale del Croce. Il Bertoldo carnevalesco non sarebbe stato il villano alla corte del Re, bens\u00ec il Re della giocondit\u00e0, del buon umore, della buona cucina, paternamente indulgente alle scappatelle dei giovani e alle sentimentali distrazioni delle belle donne. Un sovrano, insomma, che parla e tratta con il popolo nella maniera pi\u00f9 democratica. Pur avendo molti punti in comune, il Bertoldo del Croce e il Re Bertoldo del Carnevale Persicetano, non possono quindi essere considerati la stessa cosa. La maschera di Re Bertoldo ebbe una decisa evoluzione nei primi anni di vita e assunse le sue caratteristiche attuali grazie agli autori dei discorsi in dialetto che il Re teneva in teatro per l\u2019apertura dei Corsi Mascherati, tradizione che si perpetua tuttora.\nLa manifestazione.\nAncora oggi nel pi\u00f9 che centenario Carnevale persicetano, i carri allegorici \u2014 realizzati da folti gruppi di amici, scenografi e progettisti riuniti in oltre quindici societ\u00e0 \u2014 sfilano per le vie del centro preceduti dal re del carnevale Bertoldo, con Bertoldino, la moglie Marcolfa e la loro corte. La manifestazione mantiene la sua struttura originaria dalle origini e consiste nella sfilata di carri allegorici che avviene su due domeniche: la prima \u00e8 \"La domenica degli Spilli\", la seconda \u00e8 \"La domenica delle Premiazioni\". L\u2019apertura delle manifestazioni carnevalesche \u00e8 affidata a Re Bertoldo attraverso la lettura del discorso della Corona, una composizione dialettale che alle origini veniva fatta in teatro comunale mentre ora avviene nella Piazza del Popolo, il cuore pulsante del paese.\nPiazza del Popolo, nei giorni di Carnevale, diventa un gigantesco teatro; addossata al Palazzo Comunale viene infatti montata una tribuna che contiene un migliaio di spettatori mentre la Chiesa Collegiata e alcuni palazzi di architetture varie che raccontano la storia del paese, fanno da scenografie naturali e urbane al teatro di popolo, il luogo dove ogni anno una comunit\u00e0 gioca in maniera intelligente con le proprie radici rurali. I carri di Carnevale attualmente sono dodici e sono realizzati da altrettante societ\u00e0 carnevalesche, distinti in carri di prima e di seconda categoria. Ciascuna di queste conta decine o centinaia di affiliati e di simpatizzanti. Ogni Societ\u00e0 ha un proprio nome e si distingue per caratteristiche e peculiarit\u00e0, declamate anche in lingua dialettale: \"Ocagiuliva\", \"Jolly &amp; Maschere\", \"Mazzagatti\", \"I Gufi\", \"Accademia della Satira\", \"Maist\u00f3f\", \"I Corsari\", \"Angeli\", \"Br\u00f4t &amp; Cat\u00edv\", \"Afidi della Scarpa\", \"Figli della Baldoria\", \"Treno\" e \"I Clandestini\". Il \"Treno\" \u00e8 la societ\u00e0 pi\u00f9 antica ancora in vita essendo nata nel 1927, mentre le societ\u00e0 pi\u00f9 vittoriose sono l\"Accademia della Satira\" e i \"Pipistrelli\" con tredici successi ciascuno; i \"Pipistrelli\" non sono pi\u00f9 in attivit\u00e0 dagli anni Ottanta.\nOgni societ\u00e0 ha un progettista, generalmente un architetto o un\u2019artista, che elabora un progetto che poi i vari componenti della societ\u00e0 dovranno realizzare. Alcuni di questi progettisti, che vengono definiti professori, sono stati artisti famosi a livello nazionale o internazionale, come ad esempio Quinto Ghermandi, Pirro Cuniberti, Giansebastiano Sani, Mario Martinelli, Giorgio Celli.\nOltre ai \"Carri di Prima Categoria\" sfilano anche le \"mascherate di gruppo\" e le \"mascherate singole\", pure loro sottoposte a una competizione e a una premiazione.\nI carri e lo Spillo.\nI carri cominciarono a sfilare per le strade di Persiceto gi\u00e0 da quel lontano 1874. Si formarono societ\u00e0 tra gruppi di amici, di conoscenti e si intraprese quella che, nel corso degli anni sarebbe diventata una grande e meravigliosa avventura carnevalesca. Poco alla volta questa avventura cominci\u00f2 a sviluppare una magia, quella dello Spillo, caratteristica unica e inimitabile del Carnevale Persicetano. \"Spillo\" \u00e8 l\u2019italianizzazione del vocabolo dialettale \"Sp\u00e9ll\", che nell\u2019Ottocento assumeva il significato citato dall\u2019antico vocabolario di dialetto bolognese della Coronedi Berti; alla voce \"Sp\u00e9ll\" si legge infatti: \u201cIl trasfigurare, il far mutare effige e figura; e lo diciamo di que\u2019 giuochi che si fanno ne\u2019 spettacoli. Diciamo che una cosa \"l\u2019ha fat spel\" quando, avendola sott\u2019occhio, a un tratto non la vediamo pi\u00f9\u201d. \"Sp\u00e9ll\" significa letteralmente \u201czampillo\u201d o \u201cschizzo\u201d, ma anche con il significato di trasfigurazione.\nLo \"Sp\u00e9ll\" del Carnevale di Persiceto coincide infatti con il momento in cui, in Piazza del Popolo, il carro racconta una storia trasformandosi in un qualcosa di diverso e svelando alla giuria e al pubblico il significato dell\u2019allegoria per il quale \u00e8 stato costruito. Il carro non solo svela cose nascoste al suo interno ma pu\u00f2 anche assumere forme che, nelle costruzioni meglio riuscite, lo rendono completamente diverso dalla struttura originale.Il carro si fa cos\u00ec palcoscenico, la piazza diventa teatro e la sfilata si muta in rappresentazione.\nL\u2019origine dello \"Sp\u00e9ll\" \u00e8 probabilmente da individuare nei primissimi anni della manifestazione carnevalesca quando una societ\u00e0, la Societ\u00e0 dei Venti, realizz\u00f2 nel 1885 un carro che mutava aspetto durante la sfilata. Dagli anni successivi questa caratteristica fu ripresa dalle altre societ\u00e0 e mai pi\u00f9 abbandonata. Quindi, fin quasi dalle origini, lo Spillo \u00e8 la caratteristica fondamentale dei corsi mascherati di Persiceto, caratteristica che giustifica ampiamente la denominazione di Citt\u00e0 dello Spillo assegnata al paese un paio di anni fa dall\u2019Amministrazione Comunale. Con il passare degli anni e con l\u2019evolversi della tecnologia, lo \"Sp\u00e9ll\" ha subito una continua evoluzione, ma nel suo significato \u00e8 rimasto quello di un secolo fa.\nEcco allora che, la prima domenica delle manifestazioni, i carri delle societ\u00e0 carnevalesche si fermano in Piazza del Popolo, trasformata in teatro per l\u2019occasione. Ogni carro sfila \"chiuso\" per il paese, e una volta giunto in piazza, dopo aver letto una breve relazione introduttiva, il presentatore pronuncia la fatidica frase \"il carro pu\u00f2 eseguire lo Spillo\": il carro quindi si trasforma quasi completamente, dischiudendosi e svelando cos\u00ec la propria allegoria, formata da ulteriori scenografie, maschere e personaggi che recitano una breve pantomima, il tutto accompagnato da una colonna sonora. Il carro diviene quindi un palcoscenico, in cui la piazza funge da teatro e la sfilata da rappresentazione. Una volta completato lo Spillo, dai carri vengono lanciati dolciumi e giocattoli. Quando il carro \u00e8 in piazza ha quindici minuti di tempo per raccontare la sua storia. La pu\u00f2 raccontare con l\u2019ausilio di attori, di una colonna sonora, con le figure costruite sul carro e soprattutto con i movimenti dello stesso. Nel corso degli anni lo Spillo del Carnevale di Persiceto si \u00e8 consolidato come una grande opera di artigianato che include, oltre agli aspetti meccanici ed elettronici, anche le arti della recitazione, della pittura, della scultura, della musica e della letteratura. Si tratta di un\u2019arte effimera: i mesi di lavoro spesi ogni anno in cantiere servono solo per quei quindici minuti. I carri dopo lo Spillo continuano a sfilare per le vie del centro storico ma, da quel momento in poi, diventano carri normali, privi della magia che li ha caratterizzati durante lo Spillo.\nLa competizione.\nLo Spillo viene valutato da una giuria composta da tre esperti che emettono verdetti sull\u2019architettura, sulla pittura, sulla scultura, sul soggetto e sullo svolgimento. I giudizi si traducono in voti e in una classifica finale che sancisce la vittoria dell\u2019ambito Gonfalone che verr\u00e0 custodito dalla societ\u00e0 prima classificata fino al Carnevale successivo. Ogni Gonfalone ha un proprio colore: pi\u00f9 \u00e8 alta la posizione in classifica, pi\u00f9 \u00e8 chiaro il colore dello stendardo; la societ\u00e0 vincitrice porter\u00e0 quindi nella propria sede uno stendardo bianchissimo, mentre la societ\u00e0 classificata per ultima lo ricever\u00e0 di colore nero.\nLa Giuria redige infatti una relazione elaborando una valutazione per ciascuno dei tre elementi di valutazione: \"Pittura e Scultura\", \"Architettura e Costruzione\", \"Soggetto e Svolgimento\". La Giuria assegna un punteggio per ciascun elemento stilando una graduatoria definita dal risultato complessivo ottenuto.\nI giurati sono scelti da un notaio in base alle loro competenze; tra i giurati si ricordano il giornalista e scrittore Michele Serra (che scrisse su Repubblica un articolo dopo la sua partecipazione), il cantante e scrittore Roberto Freak Antoni, il presentatore Enzo Tortora, l\u2019entomologo e artista Giorgio Celli, la giornalista Serena Dandini; oltre ad altri innumerevoli architetti, pittori e registi pi\u00f9 o meno conosciuti in ambito locale e nazionale.\nSe nella domenica dello Spillo ogni carro racconta una storia, la domenica della premiazione \u00e8 il momento della competizione e della rivalit\u00e0. I voti sono espressi in trentesimi, e corredati da un giudizio. E la lettura dei pareri espressi dalla giuria per ciascun carro \u00e8 il secondo grande spettacolo, dopo lo Spillo, del Carnevale Persicetano. I carri entrano in piazza uno alla volta, si fermano al centro e ciascuna societ\u00e0 si schiera tutt\u2019attorno in trepida attesa. Il presentatore apre la busta contenente il giudizio e un breve silenzio denso di aspettative cala sulla piazza. Quello che ha scritto la giuria scatener\u00e0 un\u2019immensa gioia o profondissime delusioni. E queste emozioni si manterranno per un anno intero, fino a quando il Gonfalone non sar\u00e0 di nuovo messo in palio.\nInfine, il luned\u00ec successivo, le societ\u00e0 si ritrovano tutte assieme in un grande spazio pubblico, in compagnia dei giurati, per il \u201cProcesso del luned\u00ec\u201d, un momento di confronto, tra goliardia e professionalit\u00e0, in cui i giudici spiegano le motivazioni delle loro scelte e i carnevalai accolgono, oppure contestano, i pareri dei professori che li hanno giudicati.\nRisvolti sociali.\nSan Giovanni in Persiceto, durante il Carnevale, \u00e8 il Carnevale stesso. Ogni societ\u00e0 ha pi\u00f9 di un centinaio di soci e, considerando le rispettive famiglie, o gli amici, si pu\u00f2 dire che il numero di persicetani attivamente coinvolti nella manifestazione oscilla tra le duemila e le tremila unit\u00e0. Per il paese il Carnevale \u00e8 un momento di grande aggregazione; nelle societ\u00e0 convivono contemporaneamente bambini, ragazzi, genitori, adulti e anziani. Il Carnevale \u00e8 anche un momento di alta creativit\u00e0 dove il tempo dedicato assume un grande valore di coesione sociale nella realizzazione di un progetto artistico. La competizione \u00e8 fortissima, un vero e proprio palio cittadino; tuttavia questa competizione, corredata dagli sfott\u00f2 e dagli sberleffi dei vincitori nei confronti delle altre societ\u00e0, \u00e8 uno degli elementi aggreganti che fanno s\u00ec che l\u2019identit\u00e0 paesana sia un sentimento fortemente radicato in quasi tutti i persicetani."}
{"id": "1584322", "revid": "110157", "url": "https://it.wikipedia.org/wiki?curid=1584322", "title": "Kono\u0161a", "text": "Kono\u0161a (in lingua russa \u041a\u043e\u043d\u043e\u0448\u0430) \u00e8 una citt\u00e0 situata in Russia, nell'Oblast' di Arcangelo, pi\u00f9 precisamente nel Kono\u0161skij rajon."}
{"id": "1584325", "revid": "729019", "url": "https://it.wikipedia.org/wiki?curid=1584325", "title": "Volo\u0161ka (citt\u00e0)", "text": "Volo\u0161ka (in lingua russa \u0412\u043e\u043b\u043e\u0448\u043a\u0430) \u00e8 una citt\u00e0 situata in Russia, nell'Oblast' di Arcangelo, pi\u00f9 precisamente nel Kono\u0161skij rajon."}
{"id": "1584326", "revid": "729019", "url": "https://it.wikipedia.org/wiki?curid=1584326", "title": "Fominskaja", "text": "Fominskaja () \u00e8 una citt\u00e0 situata in Russia, nell'Oblast' di Arcangelo, pi\u00f9 precisamente nel Kono\u0161skij rajon."}
{"id": "1584328", "revid": "767487", "url": "https://it.wikipedia.org/wiki?curid=1584328", "title": "Ercevo", "text": "Ercevo (in lingua russa \u0415\u0440\u0446\u0435\u0432\u043e) \u00e8 una citt\u00e0 situata in Russia, nell'Oblast' di Arcangelo, pi\u00f9 precisamente nel Kono\u0161skij rajon."}
{"id": "1584329", "revid": "767487", "url": "https://it.wikipedia.org/wiki?curid=1584329", "title": "Ancora 48 ore", "text": "Ancora 48 ore (\"Another 48 Hrs.\") \u00e8 un film del 1990 diretto da Walter Hill, sequel di \"48 ore\" del 1982, dello stesso regista e con gli stessi protagonisti Eddie Murphy e Nick Nolte.\nTrama.\nNegli ultimi anni, l'agente Jack Cates \u00e8 stato sulle tracce di un non meglio identificato trafficante di droga che si fa chiamare \"Ice Man\". Assistendo ad uno scambio di denaro tra due uomini di Ice Man, Jack viene scoperto e per difendersi \u00e8 costretto a ucciderne uno. Scopre che l\u2019uomo che ha ucciso era stato pagato per eliminare Reggie Hammond, che anni prima l\u2019aveva aiutato contro l\u2019evaso Albert Ganz. Tuttavia le prove che la vittima era armata ed aveva sparato per prima non si trovano. Jack viene sospeso dal servizio, mentre l\u2019ispettore della divisione affari interni Blake Wilson intende accusarlo di omicidio.\nSapendo che se non riesce a catturare presto l'imprendibile Ice Man finir\u00e0 in prigione, Jack si reca a trovare Reggie Hammond, che sta di nuovo per uscire dal carcere, per chiedere il suo aiuto. Reggie all\u2019inizio si rifiuta di collaborare con Jack, che non gli ha consegnato come promesso il denaro del colpo con la banda di Ganz alla sua scarcerazione di anni prima. Presto per\u00f2 vengono entrambi attaccati dagli scagnozzi motociclisti di Ice Man, tra i quali vi \u00e8 anche il fratello di Albert Ganz, da cui si salvano a stento. Reggie rivela a Jack che il trafficante di droga che aveva derubato in passato con la banda di Ganz era proprio Ice Man. Con la collaborazione di Ben Kehoe, amico e collega di Jack, i due si mettono sulle tracce degli uomini di Ice Man, interrogando le persone con cui avevano avuto a che fare e dando vita a una serie di rocambolesche vicende, ma con scarsi risultati.\nReggie arriva a concludere che Ice Man deve essere un poliziotto, perch\u00e9 conosce in anticipo le loro mosse e pare che qualcuno stia sabotando le loro indagini. Ice Man inoltre lo vuole morto perch\u00e9 Reggie conosce il suo volto. Jack sospetta subito di Wilson e lo aggredisce, ma Reggie lo ferma, assicurandolo che Ice Man non \u00e8 lui. Poco dopo, Reggie viene rapito dai tirapiedi di Ice Man e condotto in un club. Seguendo Frank Cruise, un collega che aveva visto allontanarsi sospettosamente dalla centrale, Jack giunge a sua volta al club dove Reggie \u00e8 tenuto prigioniero. Qui incontra finalmente Ice Man, che si rivela essere proprio il suo collega Kehoe. Nello scontro a fuoco che segue tutti i criminali, incluso lo stesso Ice Man, vengono uccisi da Jack e Reggie.\nJack pu\u00f2 continuare a lavorare come poliziotto temuto e rispettato e Reggie finalmente \u00e8 in libert\u00e0. Jack gli consegna anche una grossa somma di denaro che ha sottratto agli uomini di Ice Man e Reggie se ne va via rubandogli l\u2019accendino, come aveva provato a fare alla fine del film precedente, stavolta riuscendo nell\u2019intento."}
{"id": "1584330", "revid": "729019", "url": "https://it.wikipedia.org/wiki?curid=1584330", "title": "Klimovskoe", "text": "Klimovskoe (in lingua russa \u041a\u043b\u0438\u043c\u043e\u0432\u0441\u043a\u043e\u0435) \u00e8 una citt\u00e0 situata in Russia, nell'Oblast' di Arcangelo, pi\u00f9 precisamente nel Kono\u0161skij rajon."}
{"id": "1584332", "revid": "729019", "url": "https://it.wikipedia.org/wiki?curid=1584332", "title": "Mirnyj (distretto di Kono\u0161a)", "text": "Mirnyj (in lingua russa \u041c\u0438\u0440\u043d\u044b\u0439) \u00e8 una citt\u00e0 situata in Russia, nell'Oblast' di Arcangelo, pi\u00f9 precisamente nel Kono\u0161skij rajon."}
{"id": "1584333", "revid": "729019", "url": "https://it.wikipedia.org/wiki?curid=1584333", "title": "Podjuga", "text": "Podjuga (in lingua russa \u041f\u043e\u0434\u044e\u0433\u0430) \u00e8 una citt\u00e0 situata in Russia, nell'Oblast' di Arcangelo, pi\u00f9 precisamente nel Kono\u0161skij rajon."}
{"id": "1584334", "revid": "729019", "url": "https://it.wikipedia.org/wiki?curid=1584334", "title": "Ponomarevskaja", "text": "Ponomarevskaja (in lingua russa \u041f\u043e\u043d\u043e\u043c\u0430\u0440\u0435\u0432\u0441\u043a\u0430\u044f) \u00e8 una citt\u00e0 situata in Russia, nell'Oblast' di Arcangelo, pi\u00f9 precisamente nel Kono\u0161skij rajon."}
{"id": "1584336", "revid": "1573940", "url": "https://it.wikipedia.org/wiki?curid=1584336", "title": "Dipodidae", "text": "I Dipodidi (Dipodidae ) sono una famiglia di Roditori, unica della superfamiglia dei Dipodoidea, del sottordine dei Miomorfi i cui membri sono comunemente noti come \"topi saltatori\", \"gerboa\" e \"topi delle betulle\". \nDescrizione.\nDimensioni.\nQuesta famiglia comprende piccoli roditori con le dimensioni che variano dal gerboa nano del Baluchistan, con la testa ed il corpo lunghi soltanto fino a 47\u00a0mm e considerato per questo uno dei roditori pi\u00f9 piccoli al mondo, fino al grande gerboa, con una lunghezza della testa e del corpo fino a 263\u00a0mm e un peso fino a 450\u00a0g.\nCaratteristiche craniche e dentarie.\nIl cranio \u00e8 largo e presenta un foro infra-orbitale notevolmente ingrandito attraversato da un fascio del muscolo massetere, condizione tipicamente istricomorfa (\"Fig.1\"), l'osso giugale si allarga anteriormente a formare una placca di protezione verso le orbite, le arcate zigomatiche sono sottili, la bolla timpanica pu\u00f2 raggiungere dimensioni notevoli e il ramo ascendente della mandibola, di tipo sciurognato (\"Fig.2\"), \u00e8 poco sviluppato. I denti masticatori sono brachiodonti, ovvero con una corona poco elevata e con la superficie occlusiva praticamente piatta e principalmente priva di cuspidi. Sono presenti generalmente tre denti masticatori su ogni semi-arcata, talvolta \u00e8 presente un premolare superiore addizionale su ogni semi-arcata. Gli incisivi sono generalmente lisci, eccetto che nella sottofamiglia Zapodinae e alcuni generi della sottofamiglia Dipodinae, dove sono attraversati da un solco longitudinale superficiale.\nAspetto.\nL'aspetto generale \u00e8 quello di un piccolo topo, con la porzione posteriore modificata per un adattamento al salto, meno evidente nelle sottofamiglie Sicistinae e Zapodinae che in alcune classificazioni sistematiche sono considerate come appartenere ad una famiglia a s\u00e9 stante, nota come Sicistidae. La testa \u00e8 relativamente grande, gli occhi sono scuri e sporgenti, le orecchie sono ben sviluppate, in alcune forme eccezionalmente grandi ed allungate. La regione nasale talvolta \u00e8 appiattita, donando all'animale un grugno simile a quello dei maiali. Il collo \u00e8 corto, le vertebre sono poco sviluppate e spesso fuse tra loro. Le zampe anteriori sono corte e non contribuiscono quasi mai alla deambulazione, mentre quelle posteriori sono caratteristicamente modificate, con una riduzione nel numero di dita e con l'allungamento delle ossa metatarsali, che talvolta sono fuse tra loro nel formare un unico osso denominato \"cannone\". L'andatura tipica assunta \u00e8 quella di una serie di balzi bipedi. La coda \u00e8 molto pi\u00f9 lunga della testa e del corpo, termina spesso con un evidente ciuffo di lunghi peli ed ha una funzione fondamentale da bilanciere durante la corsa e di terzo appoggio nella posizione da fermo. La maggior parte delle specie \u00e8 provvista di un osso penico.\nDistribuzione e habitat.\nQuesta famiglia \u00e8 diffusa nell'Ecozona paleartica dall'Africa settentrionale attraverso tutta l'Asia centrale fino alla Cina e alla Mongolia. La sottofamiglia Zapodinae \u00e8 inoltre presente nell'America settentrionale e quella Sicistinae anche in Europa settentrionale.\nVivono nelle foreste, radure, steppe e nei deserti sia caldi che freddi.\nTassonomia.\nLa famiglia si suddivide in 6 sottofamiglie e 16 generi:\nEvoluzione.\nLa famiglia \u00e8 presente in Europa, Asia ed America settentrionale dall'Oligocene, dal basso Pliocene in Asia e dal Pleistocene in Africa."}
{"id": "1584338", "revid": "102037", "url": "https://it.wikipedia.org/wiki?curid=1584338", "title": "Bernardo Lanzetti", "text": "La carriera.\nAnni '70.\nTerminati gli studi di chimica negli Stati Uniti d'America torna in Italia e, nel 1971 forma il gruppo rock progressivo Acqua Fragile con cui pubblica due album: \"Acqua Fragile\" (1973) e \"Mass-Media Stars\" (1974).\nDal 1975 al 1979 \u00e8 il cantante della Premiata Forneria Marconi con la quale incide tre album: \"Chocolate Kings\" (1976), \"Jet Lag\" (1977) e \"Passpart\u00f9\" (1978). Vengono inoltre registrati cinque bootlegs relativi ai concerti di Tokyo, Osaka, Edimburgo, Londra e Los Angeles.\nAnni '80.\nLasciata la PFM, all'inizio degli anni ottanta intraprende la carriera solista che lo porter\u00e0 a pubblicare cinque album tra il 1979 ed il 1982: \"K.O.\" (di cui \u00e8 stata stampata una versione inglese intitolata \"High Roller\"; l'album \u00e8 stato ristampato su CD nel 1997 col titolo \"Rock urbano\"), \"Bernardo Lanzetti\", \"Gente nervosa\" e \"Bernardo Lanzetti\".\nAlla fine degli anni ottanta pubblica due album con i Cantautores (band in cui militavano anche Alberto Radius, Mauro Lusini, Angela Baggi, Dino D'Autorio, Flaviano Cuffari, Stefano Previsti, Mauro Gazzola e Valerio Galavotti): \"Cantautores\" (1988) e \"La terra siamo noi\" (1989).\nAnni '90.\nAlla fine degli anni novanta riprende la carriera solista pubblicando \"Cover live\" (1997), \"I Sing the Voice Impossible\" (1998), \"Master Poets\" (1999) e la raccolta \"The Best\" (1999) prodotti e arrangiati da Dario Mazzoli\nAnni 2000.\nNegli anni 2000 canta con gli Extra (gruppo specializzato in cover dei classici rock italiani degli anni sessanta e settanta) e, dal 2005, con i Mangala Vallis.\nNel 2008, per l'etichetta AMS, esce il nuovo lavoro da solista \"Eclecticlanz\" e nel 2010 \u00e8 la volta di \"Dylanz\" nonch\u00e9, a completare il Trittico, anche \"Blueslanz\".\nNel 2017 riforma gli Acqua Fragile con Franz Dondi e Piero Canavera, facendo uscire un nuovo album \"A New Cchant\" e integrandoli con nuovi membri.\nNel 2021 pubblica un altro album solista, \"Horizontal Rain\"."}
{"id": "1584348", "revid": "21880", "url": "https://it.wikipedia.org/wiki?curid=1584348", "title": "Euchoreutinae", "text": ""}
{"id": "1584350", "revid": "114720301", "url": "https://it.wikipedia.org/wiki?curid=1584350", "title": "Contea di Baker (Oregon)", "text": "La contea di Baker (in inglese, Baker County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di 16 741 abitanti. Il capoluogo di contea \u00e8 Baker City."}
{"id": "1584351", "revid": "287204", "url": "https://it.wikipedia.org/wiki?curid=1584351", "title": "Cratere Aldrin", "text": "Aldrin \u00e8 un piccolo cratere lunare da impatto che si trova nella parte meridionale del mare della Tranquillit\u00e0, ad est del cratere Sabine. \u00c8 situato a circa 50 chilometri a nordovest del sito d'atterraggio dell'Apollo 11. Prende il nome da Buzz Aldrin, ed \u00e8 il pi\u00f9 occidentale della linea dei tre crateri nominati in onore dell'equipaggio dell'Apollo 11. A circa 30 chilometri ad est si trova il punto d'atterraggio della sonda Surveyor 5.\nQuesto cratere era identificato come Sabine B, prima di essere rinominato dall'Unione Astronomica Internazionale."}
{"id": "1584353", "revid": "21880", "url": "https://it.wikipedia.org/wiki?curid=1584353", "title": "Euchoreutes", "text": ""}
{"id": "1584355", "revid": "729019", "url": "https://it.wikipedia.org/wiki?curid=1584355", "title": "Universo di Dune", "text": "L'universo immaginario di Dune \u00e8 l'ambientazione politica, fantascientifica e sociale basata sul Ciclo di Dune dello scrittore Frank Herbert. Si tratta di uno degli universi immaginari pi\u00f9 complessi, coerenti e dettagliati della fantascienza.\nIl primo romanzo del 1965, \"Dune\", \u00e8 stato adattato in un film nel 1984 e in una miniserie televisiva nel 2000, che ha avuto un seguito nel 2003. L'universo di Dune ha ispirato anche una serie di videogiochi.\nDopo la morte di Frank Herbert, il figlio Brian Herbert e lo scrittore di fantascienza Kevin J. Anderson scrissero alcuni romanzi ambientati negli anni precedenti il ciclo originario e negli anni del Jihad Butleriano, basandosi sugli appunti lasciati da Frank Herbert, scrivendo infine il seguito del ciclo, con i romanzi \"Hunters of Dune\" e \"Sandworms of Dune\".\nStoria.\nIl sistema di datazione di Dune si basa su un anno standard simile all'anno della Terra e inizia la conta degli anni dalla formazione della \"Gilda spaziale\" (\"BG\", \"Before Guild\", cio\u00e8 \"prima della Gilda\") o \"AG\" (\"After Guild\", cio\u00e8 \"dopo la Gilda\"). La nascita dell'Impero si colloca circa 14.000 anni nel nostro futuro (all'incirca nel 16.200 d.C.), dato ricavabile dal fatto che secondo \"The Dune Encyclopedia\" il primo conflitto in cui \u00e8 stata usata l'energia atomica (Seconda Guerra Mondiale) \u00e8 datato 14.255 BG. Gli eventi narrati in Dune avvengono quindi 24.000 anni nel futuro (26.391 d.C.) e l'intero ciclo di romanzi arriva a coprire circa 16.000 anni di narrazione discontinua.\nSi riconoscono cinque periodi principali:\nEt\u00e0 antica.\nL'et\u00e0 antica, non narrata nei romanzi, parte dalla nascita della specie umana sulla Terra fino alla scoperta del volo spaziale pi\u00f9 veloce della luce e alla colonizzazione dei primi pianeti (2.100-2.600 d.C.). Comprende la nascita dei primi imperi interstellari, resi per\u00f2 instabili dalla difficolt\u00e0 di comunicazione fra pianeti.\nJihad Butleriano.\nIl Jihad Butleriano fu l'enorme conflitto che provoc\u00f2 la distruzione di tutti i computer, robot e ogni genere di macchine in grado anche solo di imitare la mente umana. In seguito alla guerra l'avversione per le macchine pensanti divenne un tab\u00f9 religioso che rimase in vigore per le migliaia di anni successive e diventato parte della \"Bibbia Cattolica Orangista\" nella forma del comandamento \nCome ulteriore risultato del Jihad Butleriano vennero create molte societ\u00e0 segrete che, tramite programmi eugenetici, rigorosi allenamenti mentali e fisici e l'uso di sostanze chimiche potevano espandere le potenzialit\u00e0 dell'uomo. Questo port\u00f2 alla nascita, ad esempio, dei \"computer umani\", i Mentat.\nTrono del Leone d'oro.\nNei diecimila anni seguenti il Jihad Butleriano la Casa Corrino riun\u00ec la maggior parte dei mondi abitati in un impero feudale sotto il dominio dell'\"Imperatore Padishah\", coadiuvato dal \"Landsraad\" e dalla \"Gilda Spaziale\", quest'ultima l'unica in grado di viaggiare senza muoversi piegando il tempo e lo spazio tramite l'uso della spezia.\nL'impero ha un'organizzazione di stampo feudale, il \"Landsraad\", nella quale ogni feudo \u00e8 composto da uno a pi\u00f9 pianeti affidati in gestione ad una delle Case Maggiori. Tale sistema \u00e8 l'unico che consenta il governo di un impero esteso attraverso un'intera galassia.\nLa stabilit\u00e0 politica della societ\u00e0 \u00e8 affidata alla Grande Convenzione che ratifica le leggi che regolano i rapporti fra le Case. La principale di tali leggi \u00e8 il bando all'uso di armi nucleari su obiettivi umani, la cui violazione comporta l'immediata rappresaglia di tutte le forze dell'impero.\nI tre principali soggetti politici garanti della Grande Convenzione sono:\nAltre organizzazioni non direttamente coinvolte nel governo, ma comunque influenti sono:\nIl Landsraad.\nIl Landsraad \u00e8 un'assemblea di tutti i nobili dell'\"Impero\", nobili che quasi sempre provengono da una delle casate grandi o minori. Le \"Case Maggiori\" del Landsraad sono:\nLa Gilda Spaziale.\nLa Gilda Spaziale \u00e8 la base della civilt\u00e0 interstellare dell'universo di Dune. I suoi Navigatori, mutati dall'uso del gas di melange, hanno raggiunto una limitata prescienza e superiori abilit\u00e0 matematiche con cui possono navigare piegando, tramite l'Effetto Holtzman, lo spazio e il tempo e quindi \"viaggiare senza muoversi\". Grazie ai Navigatori enormi transatlantici (in inglese \"Heighliner\") possono trasportare le astronavi e i mercantili da un pianeta all'altro dell'Impero. La Gilda mantiene il monopolio totale del volo interstellare.\nBene Gesserit.\nLe Bene Gesserit sono una sorellanza esoterica i cui membri si sottopongono a un addestramento attraverso lunghi anni di condizionamento fisico e mentale per ottenere poteri e abilit\u00e0 sovrumane. Leali solo a s\u00e9 stesse, per conseguire i loro obiettivi ed evitare interferenze esterne spesso si rivestono di una illusoria lealt\u00e0 nei confronti di altri gruppi o individui. Le Bene Gesserit furono istituite dopo il Jihad Butleriano, come scuola di addestramento mentale e fisico per studenti di sesso femminile. Il loro fine ultimo \u00e8 quello di evolvere la specie umana verso una forma superiore, attraverso una selezione genetica spregiudicata; a questo scopo ha iniziato da tempo immemorabile un piano di 'accoppiamenti programmati' per giungere allo Kwisatz Haderach.\nI Bene Tleilax.\nDi stampo patriarcale i Tleilaxu, che formano i Bene Tleilax, sono manipolatori genetici e dispongono dello stesso potere di una delle case maggiori dell'Impero, controllando inoltre un indefinito numero di pianeti. Sono gelosi del loro segreti e sono conosciuti come creatori di prodotti biotecnologici come occhi, ghola e Volti danzanti.\nI Mentat.\nI Mentat, o \"computer umani\", sono esseri umani le cui potenzialit\u00e0 logiche e matematiche sono potenziate, e vengono usati in sostituzione dei computer. Il loro sviluppo venne reso necessario dopo il Jihad Butleriano che proib\u00ec la costruzione di macchine che imitassero la mente umana.\nIl Melange.\nCi\u00f2 che tiene materialmente unito l'impero \u00e8 il melange, la spezia, una droga di origine biologica reperibile solo sul desertico pianeta Arrakis, o \"Dune\". Questa, oltre ad avere propriet\u00e0 geriatriche e curative, consente ai Navigatori della Gilda Spaziale di piegare lo spazio e rendere cos\u00ec possibili i viaggi spaziali, necessari per il commercio e le attivit\u00e0 politiche. La spezia \u00e8 il filo conduttore di quasi tutti gli intrighi politici delle opere letterarie dell'universo di Dune.\nL'Impero Atreides.\nDurante gli eventi narrati in \"Dune\" Paul Atreides, consapevole di essere divenuto il tanto atteso Kwisatz Haderach, prende il controllo di Arrakis deponendo inoltre l'Imperatore Padishah Shaddam Corrino IV e diventando il governatore dell'Universo Conosciuto..\nDodici anni dopo Paul Atreides \u00e8 ancora l'imperatore della galassia e governa l'universo conosciuto dalla sua capitale su Arrakis, ma la sua figura ha scatenato un pericoloso fanatismo nei suoi seguaci. Le Bene Gesserit e il Bene Tleilax, ed in particolare la Reverenda Madre Gaius Helen Mohiam, Edric, Scytale e la principessa Irulan cospirano per\u00f2 contro di lui. Alia, sorella di Paul, si scopre irresistibilmente attratta da Hayt/Duncan, il ghola creato dai cospiratori per minare il potere di Paul e portarlo alla rovina. La nascita dei due gemelli Leto e Ghanima porta alla morte di Chani. Rimasto cieco e senza pi\u00f9 le visioni profetiche a supportarlo Paul decide di seguire la tradizione Fremen e di andare a morire nel deserto, conquistandosi cos\u00ec la fedelt\u00e0 di questo popolo per i suoi figli che erediteranno il trono imperiale.\nNove anni dopo la partenza di Paul per andare nel deserto la trasformazione ecologica di Arrakis procede con regolarit\u00e0 e alcuni Fremen riescono persino a vivere senza tute distillanti nelle regioni meno aride. I due figli di Paul, Leto e Ghanima, due pre-nati, sono diventati coscienti prima di nascere e possiedono i ricordi di tutti i loro antenati, uno dei principali poteri delle Reverende Madri Bene Gesserit. Alla fine degli eventi narrati ne \"I figli di Dune\" Leto II, trasformatosi in un ibrido umano/verme grazie alle \"trote delle sabbie\", diviene Imperatore e con i suoi eserciti, la preveggenza e un'infinit\u00e0 di memorie ancestrali, governer\u00e0 il genere umano per millenni, forzandolo lungo il Sentiero Dorato.\nIl Regno dell'Imperatore-Dio.\nTremilacinquecento anni dopo Leto Atreides II \u00e8 signore assoluto dell'universo, quasi immortale e venerato come Imperatore-Dio, e ha ulteriormente sviluppato e affinato facolt\u00e0 che erano gi\u00e0 dei suoi antenati: scrutare nell'animo umano e cogliere l'essenza della verit\u00e0 degli eventi. I vermi delle sabbie sono estinti, e solo Leto II \u00e8 quanto di essi rimane. Questi governa con rigida tirannia e ha eliminato ogni tentativo di controllo genetico delle Bene Gesserit, sostituito dal suo (basato sui discendenti della sorella Ghanima) fino a giungere a Siona, figlia di Moneo, non dotati di prescienza.\nDopo l'assassinio di Leto II, da lui stesso orchestrato, la ribellione al suo rigido governo e le rivolte che ne vengono generate danno vita alla Dispersione, in cui gli esseri umani riprendono ad espandersi oltre i limiti del vecchio Impero e ad allontanarsi dall'estinzione.\nIl ritorno dalla Dispersione.\nNel vecchio Impero le forze sono bilanciate tra gli Ixiani, il Bene Tleilax e le Bene Gesserit. La Gilda Spaziale \u00e8 stata ormai indebolita da macchine in grado di piegare lo spazio, simulando quanto facevano i Navigatori. Nel frattempo una bambina, Sheeana, scopre di poter controllare i vermi. Coloro che erano partiti durante la Dispersione stanno tornando, e con loro le Matres Onorate, una violenta societ\u00e0 matriarcale molto simile alle Bene Gesserit. Su Rakis, il nuovo nome di Arrakis, i vermi sono tornati e con loro la spezia. Solo le Bene Gesserit comprendono il Sentiero Dorato e a loro si presenta una scelta: continuare con le loro segrete manipolazioni, distendendo con calma le tensioni e guidando il progresso umano mentre lottano per la loro sopravvivenza, oppure abbracciare il Sentiero Dorato e spingere l'umanit\u00e0 verso un nuovo futuro dove gli uomini saranno liberi dalla minaccia dell'estinzione. Salvano cos\u00ec un verme delle sabbie e della spezia, prima che l'attacco delle Matres Onorate a Rakis porti alla distruzione di tutti i vermi. Grazie al sopravvissuto le Bene Gesserit potranno creare sul pianeta della Casa Capitolare un nuovo Dune.\nLe Bene Gesserit continuano ad essere il bersaglio delle Matres Onorate, ormai dominatrici del vecchio Impero. Sheeana, responsabile del progetto di rinascita dei vermi, aspetta la nascita del primo di essi. Dopo grandi scontri le due sorellanze si uniscono sotto la guida unica di Murbella, Matre Onorata divenuta Bene Gesserit e in seguito anche comandante delle Matres Onorate dopo aver sconfitto quella precedente.\nPianeti.\nI pianeti principali sui quali si svolgono le vicende sono:"}
{"id": "1584356", "revid": "465169", "url": "https://it.wikipedia.org/wiki?curid=1584356", "title": "Bernardo Lanzetti (1980)", "text": "Bernardo Lanzetti \u00e8 il secondo album da solista di Bernardo Lanzetti.\n\u00c8 stato pubblicato nel 1980 dall'etichetta Ciao Records SRL.\nLa versione internazionale si intitola No Limits."}
{"id": "1584357", "revid": "767487", "url": "https://it.wikipedia.org/wiki?curid=1584357", "title": "Contea di Benton (Oregon)", "text": "La contea di Benton (in inglese, Benton County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di abitanti. Il capoluogo di contea \u00e8 Corvallis."}
{"id": "1584358", "revid": "1543377", "url": "https://it.wikipedia.org/wiki?curid=1584358", "title": "Knut", "text": "Knut (Berlino, 5 dicembre 2006 - Berlino, 19 marzo 2011) \u00e8 stato un orso polare nato in cattivit\u00e0 allo zoo di Berlino. Rifiutato dalla madre, \u00e8 stato allevato dai guardiani dello zoo. Tra gli orsi polari nati allo zoo di Berlino, in oltre trent'anni Knut \u00e8 stato il primo a sopravvivere all'infanzia. Allo stesso tempo \u00e8 stato oggetto di una campagna mediatica internazionale, che lo ha trasformato in una grande attrazione turistica. Dopo che il quotidiano tedesco \"Bild\" ebbe riportato il pensiero di un attivista per i diritti degli animali, che apparentemente sembrava desiderare la morte del cucciolo d'orso, \u00e8 scoppiata una vera indignazione mondiale ed i fan hanno espresso la loro volont\u00e0 di far continuare a vivere l'orsacchiotto, facendolo allevare dagli umani. I bambini protestarono fuori dallo zoo e da tutto il mondo furono mandate e-mail e lettere che esprimevano la compassione per la vita del cucciolo.\nIl fenomeno \"Knutmania\", oggetto di larga attenzione da parte dei mass media, ha conquistato il mondo e ha portato alla creazione di numerosi giocattoli, DVD e libri. La vicenda del cucciolo ha determinato un significativo incremento dei profitti dello zoo di Berlino nel 2007, stimati per circa 5 milioni di euro. Nello stesso anno, le visite allo zoo sono cresciute del 30%, rendendolo il pi\u00f9 remunerativo di sempre nei suoi 163 anni di esistenza.\nBiografia.\nKnut \u00e8 nato allo zoo di Berlino da un'orsa di vent'anni, Tosca, un'ex artista circense della Germania dell'Est nata in Canada, e dal suo compagno tredicenne Lars, che inizialmente viveva al Tierpark Hellabrunn di Monaco. Dopo un periodo di gestazione senza problemi, il 5 dicembre del 2006 sono nati Knut e il suo fratellino senza nome. Tosca, per ragioni sconosciute, aveva rifiutato i suoi cuccioli, abbandonandoli su una roccia nel recinto degli orsi polari. I guardiani dello zoo salvarono i cuccioli tirandoli fuori dal recinto con una grande rete da pesca, ma il fratello di Knut mor\u00ec quattro giorni dopo per un'infezione. Knut \u00e8 il primo orso polare in oltre trent'anni ad essere nato e sopravvissuto nello zoo di Berlino. Della grandezza di un porcellino d'India, pass\u00f2 i primi 44 giorni della sua vita in un'incubatrice prima che il guardiano Thomas D\u00f6rflein potesse allevarlo.\nLe continue attenzioni di cui Knut aveva bisogno resero necessario non solo che D\u00f6rflein dormisse di notte su un materasso accanto alla cuccia, ma anche che giocasse con il cucciolo, gli facesse il bagno e lo nutrisse quotidianamente. La dieta di Knut inizi\u00f2 con una bottiglia di latte in polvere per neonati miscelato con olio di fegato di merluzzo, ogni due ore, per poi passare, all'et\u00e0 di quattro mesi, a latte e farinata d'avena miscelato con vitamine e cibo per gatti. D\u00f6rflein accompagnava Knut durante le due apparizioni pubbliche quotidiane di un'ora, comparendo, quindi, in molti video e fotografie insieme al cucciolo. Divenne, di conseguenza, una celebrit\u00e0 secondaria in Germania e si guadagn\u00f2 la Medaglia al Merito di Berlino per le costanti cure prestate al cucciolo. D\u00f6rflein mor\u00ec per un attacco cardiaco il 22 settembre 2008 all'et\u00e0 di 44 anni.\nControversie.\nAi primi di marzo del 2007, il tabloid tedesco \"Bild\" riport\u00f2 una citazione dell'attivista per i diritti degli animali Frank Albrecht, secondo cui sarebbe stato meglio uccidere Knut piuttosto che fargli subire l'umiliazione di essere allevato \"come un animale domestico\". Secondo l'attivista, tenere in vita l'orso rappresentava una violazione della legge sulla protezione degli animali. Wolfram Graf-Rudolf, il direttore dello zoo di Aquisgrana, era d'accordo con Albrecht e dichiar\u00f2 che i guardiani dello zoo \"avrebbero dovuto avere il coraggio di lasciar morire l'orso\" dopo che era stato rifiutato dalla madre, aggiungendo che l'animale sarebbe \"morto un po'\" tutte le volte in cui sarebbe stato separato dal suo custode. Un gruppo di bambini protestarono allo zoo, portando cartelloni con le scritte \"Knut Deve Vivere\" e \"Noi Amiamo Knut\", e altri inviarono numerose email e lettere chiedendo che la vita del cucciolo venisse risparmiata. Furono inviate anche delle lettere di minaccia ad Albrecht. Lo zoo di Berlino si schier\u00f2 a favore del cucciolo di orso polare, impegnandosi solennemente a non fargli del male e rifiutando il suggerimento di sottoporlo all'eutanasia.\nAlbrecht, che non era collegato a nessuna particolare organizzazione per i diritti degli animali, dichiar\u00f2 in seguito che era stato citato al di fuori del contesto: nel dicembre 2006 aveva fatto causa al direttore dello zoo di Lipsia per aver ucciso un cucciolo di orso labiato, rifiutato dalla madre. Il caso era stato rigettato dalla corte in quanto l'allevamento dell'animale da parte dell'uomo sarebbe stato inappropriato. Albrecht, che si oppose a quella sentenza, disse di aver chiesto la morte di Knut non perch\u00e9 desiderasse realmente che l'orso venisse ucciso, ma semplicemente per richiamare l'attenzione sulla decisione del caso di Lipsia, che avrebbe riconosciuto allo zoo di Berlino il diritto di uccidere il cucciolo di orso polare.\nL'attenzione che i media dedicarono alla vicenda fece crescere la visibilit\u00e0 di Knut al di fuori dei confini nazionali, facendolo diventare una star internazionale.\nSotto i riflettori.\nKnut \u00e8 stato presentato per la prima volta al pubblico il 23 marzo 2007. Circa 400 giornalisti visitarono lo zoo di Berlino in quello che venne chiamato il \"Knut Day\" (il giorno di Knut), per riferire al mondo della prima apparizione pubblica del cucciolo. Poich\u00e9 Knut divenne oggetto dell'attenzione dei media in tenera et\u00e0, molte storie e falsi allarmi riguardanti la salute e il benessere del cucciolo circolarono durante il suo primo anno di vita. Per esempio, il 16 aprile 2007, Knut fu rimosso dalla mostra a causa di un mal di denti conseguente alla crescita dei canini superiori destri, ma all'inizio i reporter dichiararono in maniera vaga che soffrisse di una malattia sconosciuta e che conseguentemente fosse in cura con degli antibiotici. Tanto rumore fu fatto anche su una minaccia di morte spedita poco prima delle 15.00 ora locale di mercoled\u00ec 18 aprile 2007. Lo zoo aveva ricevuto una lettera anonima via fax che diceva \"Knut ist tot! Donnerstag Mittag\" (\"Knut \u00e8 morto! Gioved\u00ec a mezzogiorno\"). In risposta, la polizia increment\u00f2 le misure di sicurezza intorno all'orso. L'ora indicata pass\u00f2 senza incidenti o danni per Knut.\nMalgrado il 30 aprile 2007 \"Der Spiegel\" avesse riportato che l'orso stava \"diventando sempre meno carino\" man mano che cresceva, quell'estate Knut continu\u00f2 ad attrarre allo zoo un pubblico record. Dopo aver raggiunto i sette mesi e i 50\u00a0kg (110 libbre) nel luglio del 2007, le due apparizioni pubbliche giornaliere di Knut furono cancellate, in quanto diventate rischiose per la sicurezza del suo guardiano. Il portavoce dello zoo, Regine Damm, disse, inoltre, che era tempo che l'orso \"frequentasse altri orsi e non solo persone\". Dopo aver vissuto nello stesso recinto con Ernst, un cucciolo di orso nero Malese, nato un mese prima di Knut, e sua madre, Knut fu spostato nel suo spazio privato. Anche se il numero dei visitatori diminuiva rispetto ai valori massimi registrati a marzo ed aprile, Knut rimase, comunque, un'importante attrazione dello zoo per il resto del 2007. Il massimo storico fu registrato nell'agosto 2007, con 400.000 ospiti.\nAlla fine del 2007, notizie di Knut e della sua vita allo zoo venivano ancora segnalate in tutto il mondo. La rigida dieta di Knut, necessaria per ridurre l'aumento del suo peso naturale indispensabile per sopravvivere agli inverni rigidi, comparve nei titoli dei giornali al di fuori della Germania. I suoi pasti giornalieri furono ridotti da quattro a tre e vennero limitati i dolcetti, come i croissant, i preferiti dal giovane orso polare. A settembre, dopo essersi fatto male ad una zampa scivolando su una roccia bagnata nel suo recinto, ci furono manifestazioni di preoccupazione e supporto dai fan di tutto il mondo.\nDal 2007 al 2011.\nNel novembre 2007, con un peso di oltre 90\u00a0kg, Knut fu ritenuto troppo pericoloso per i contatti ravvicinati, e l'interazione con gli addestratori venne ulteriormente ridotta. I festeggiamenti per il suo primo compleanno, a cui parteciparono centinaia di bambini, furono trasmessi in diretta dalla televisione tedesca. Inoltre, la zecca nazionale emise 25.000 speciali monete d'argento commemorative per ricordare l'evento.\nQuando, nel dicembre 2007, nacque in circostanze simili l'orsa Flocke allo zoo di Norimberga, \"Bild\" la soprannomin\u00f2 la Signora Knut, suggerendo che i due orsi polari tedeschi potessero diventare compagni una volta cresciuti. Prima di diventare adulto, all'et\u00e0 di tre o quattro anni, la normale et\u00e0 nella quale gli orsi diventano attivi sessualmente, Knut sarebbe stato probabilmente trasferito in uno zoo con pi\u00f9 compagne, pi\u00f9 o meno della sua stessa et\u00e0, ed in futuro sarebbe potuto diventare un esemplare per l'accoppiamento, al fine di preservare l'esistenza della sua specie.\nUn anno dopo il suo debutto pubblico, sebbene fosse ancora considerato un cucciolo, Knut pesava pi\u00f9 di 130\u00a0kg. Una lastra di vetro spessa 10\u00a0cm, abbastanza forte da resistere ad un colpo di mortaio, fu posta tra lui ed i visitatori dello zoo. Alla fine di marzo 2008, Markus R\u00f6bke, uno dei guardiani che aveva contribuito ad allevare Knut, afferm\u00f2 che l'orso avrebbe dovuto lasciare lo zoo prima possibile per ambientarsi a vivere da solo. Aggiunse inoltre che Knut sentiva chiaramente la mancanza della sua passata figura paterna, Thomas D\u00f6rflein, ed era talmente abituato a ricevere delle attenzioni che quando nessuno era vicino al suo recinto si metteva a piangere: \u00abKnut ha bisogno di un pubblico\u00bb, ma \u00abquesto deve cambiare\u00bb. Ad aprile, i partecipanti alla campagna per il benessere degli animali criticarono lo zoo per aver permesso a Knut di uccidere e mangiare dieci carpe dal fossato che circondava il suo recinto, in quanto rappresentava una violazione dei regolamenti sulla protezione degli animali. L'esperto di orsi dello zoo, Heiner Kl\u00f6s, disse che il comportamento di Knut \u00abrientrava nella sua natura di orso polare\u00bb.\nNel luglio del 2008, venne reso noto che lo zoo di Neum\u00fcnster nella Germania del nord, proprietario del padre di Knut, stava facendo causa allo zoo di Berlino per i profitti guadagnati grazie al successo ottenuto da Knut. Sebbene lo zoo di Berlino ammise che legalmente Knut appartenesse a Neum\u00fcnster, in virt\u00f9 di un precedente accordo, non volle riconoscergli alcun diritto sui propri guadagni. Peter Dr\u00fcwa, il direttore dello zoo di Neum\u00fcnster, dichiar\u00f2 che in passato avevano cercato di negoziare con lo zoo di Berlino, ma non avendo raggiunto alcun compromesso si erano rivolti al tribunale per ottenere una sentenza a loro favore: \u00abNon vogliamo rimuovere Knut dal suo ambiente, ma abbiamo diritto alla nostra richiesta di denaro\u00bb. Alla fine lo Zoo di Berlino acconsent\u00ec a pagare 430.000 \u20ac allo zoo di Neum\u00fcnster. Poco dopo il secondo compleanno di Knut, inizi\u00f2 a circolare la notizia che l'orso sarebbe stato trasferito in un altro zoo, perch\u00e9 stava diventando troppo grande per il suo recinto. Da allora lo zoo ha rilasciato dichiarazioni nelle quali afferma di volere tenere Knut ed anche il sindaco di Berlino, Klaus Wowereit, ha dichiarato di volere che il cucciolo ancora adolescente rimanga nella capitale.\nL'orso \u00e8 morto improvvisamente il 19 marzo 2011 dopo essere caduto nel fossato, in conseguenza ad un malore provocato da una encefalite di origine virale.\nGli effetti della popolarit\u00e0.\nSuccesso commerciale.\nAlla fine di marzo del 2007, dopo aver registrato Knut come marchio, lo zoo di Berlino consegu\u00ec un incremento del valore delle proprie azioni alla Borsa di Berlino, che aumentarono pi\u00f9 del doppio: da un valore iniziale di circa 2.000 euro, arrivarono una settimana dopo a 4.820 euro. Lo zoo rifer\u00ec che il 2007 era stato il periodo pi\u00f9 proficuo nella storia dei suoi 163 anni, con un aumento del numero dei visitatori del 30%. Quell'anno, Knut fece guadagnare allo zoo di Berlino quasi cinque milioni di euro, grazie sia all'incremento dei visitatori che alla quantit\u00e0 di merce venduta.\nDiverse aziende trassero profitto dall'attenzione generatasi intorno a Knut, sviluppando prodotti a tema, come suonerie e peluche. La famosa azienda di peluche Steiff produsse parecchi orsacchiotti Knut in tre misure e modelli: seduto, alzato e sdraiato. I primi 2.400 giocattoli prodotti, venduti esclusivamente allo zoo di Berlino, furono esauriti in soli quattro giorni. Il denaro guadagnato dall'affare con la Steiff era destinato al rinnovamento del recinto dell'orso polare allo zoo. L'azienda di dolciumi Haribo lanci\u00f2 una caramella gommosa a forma di orso al gusto di lampone, chiamata Cuddly Knut (Tenerone Knut), a partire dall'aprile 2007, impegnandosi a donare allo zoo dieci centesimi per ogni confezione di caramelle Knot vendute. Gli orsi gommosi si vendevano cos\u00ec bene che l'azienda, che aveva sede a Bonn, dovette espandere la produzione in una seconda fabbrica per poter soddisfare la domanda.\nKnut \u00e8 stato il soggetto di diverse canzoni popolari in Germania, tra cui quelle di maggiore successo \"Knut is Cute\" (\"Knut \u00e8 Carino\") e \"Knut, der kleine Eisb\u00e4r\" (\"Knut, il piccolo orso polare\") cantate da Kitty, una bambina di nove anni di K\u00f6penick, ma soprattutto \"Hier Kommt Knut\" di Frank Zander. In Gran Bretagna, il musicista e comico Mitch Benn ha eseguito tre canzoni su Knut per la serie satirica \"The Now Show\" sulla BBC Radio 4: \"The Baby Bear Must DIE!\" (\"Il cucciolo di orso deve MORIRE\"), \"Knut Isn't Cute Anymore\" (\"Knut non \u00e8 pi\u00f9 carino\") e \"Goodbye Knut\" (\"Addio Knut\") \u2013 una power ballad sul trasferimento di Knut allo zoo di Neum\u00fcnster. Un giornalista della radio e televisione pubblica regionale Rundfunk Berlin-Brandenburg (RBB), cura la manutenzione di un blog con aggiornamenti sull'orso polare in tedesco, inglese e spagnolo. La RBB si occupa anche di un programma televisivo settimanale trasmesso in Germania, dedicato al cucciolo di orso polare. Knut \u00e8 anche stato il soggetto di parecchi DVD, come \"Knut - Stories from a Polar Bear's Nursery\" (\"Knut \u2013 Racconti dall'asilo dell'orso polare\"), ed \u00e8 apparso sulla copertina dell'edizione tedesca della rivista \"Vanity Fair\" del 29 marzo 2007, che includeva diverse pagine sulla vita del cucciolo.\nIl 1\u00ba maggio 2007 \u00e8 stato annunciato che la Turtle Pond Publications di New York e lo zoo di Berlino avevano siglato un accordo per i diritti editoriali mondiali su Knut, con la speranza di aumentare la consapevolezza sulla questione del riscaldamento globale. Scritto da Craig Hatkoff insieme alle figlie Juliana e Isabella, e pubblicato in Germania dalla Ravensburger il 26 luglio 2007, il libro di 44 pagine intitolato \"Knut, der kleine Eisb\u00e4renjunge\" (\"Piccolo orso polare Knut\"), racconta la storia della vita di Knut e contiene fotografie inedite. Sebbene fossero gi\u00e0 stati pubblicati diversi libri su Knut in Germania, questo fu il primo ad essere autorizzato dallo zoo di Berlino. Nel novembre dello stesso anno, la casa editrice statunitense Scholastic distribu\u00ec la versione inglese del libro negli Stati Uniti, intitolata \"Knut: How One Little Polar Bear Captivated the World\" (\"Knut: come un piccolo orso polare ha incantato il mondo\"). I diritti del libro sono stati venduti anche a case editrici in Giappone, Inghilterra, Messico, Cina ed Italia.\nIl 31 dicembre 2007, il direttore dello zoo conferm\u00f2 che lo zoo aveva ricevuto una proposta dal produttore hollywoodiano Ash R. Shah (\"Supernova\" e \"The Reef - Amici per le pinne\") per un film sulla vita dell'orso. Secondo quanto riportato, Shah propose allo zoo di Berlino un accordo del valore di 3,5 milioni di Euro. Knut fece il suo debutto sul grande schermo nel film tedesco \"Knut und seine Freunde\" (\"Knut e i suoi amici\"), proiettato in prima visione a Berlino il 2 marzo 2008. Diretto da Michael Johnson, il film racconta come Knut venne salvato dopo essere stato abbandonato dalla madre. Tra i protagonisti compaiono anche una famiglia di orsi polari dell'Artico e due cuccioli di orso bruno della Bielorussia.\nCampagne ambientali.\nIl dottor Gerald Uhlich, del consiglio di amministrazione dello zoo di Berlino, dichiar\u00f2 che grazie alla sua enorme popolarit\u00e0, Knut era diventato uno strumento di comunicazione, capace di \u00abattirare l'attenzione verso l'ambiente in modo simpatico. Non con toni minacciosi o di rimprovero\u00bb. Conseguentemente, il Ministro dell'Ambiente tedesco Sigmar Gabriel, adott\u00f2 ufficialmente Knut come mascotte per una conferenza sulle specie in pericolo d'estinzione, da tenersi a Bonn nel 2008. Il Ministro incontr\u00f2 Knut subito dopo il suo debutto allo zoo, commentando che sebbene Knut fosse in mani sicure, \u00abgli orsi polari nel mondo sono in pericolo e se Knut pu\u00f2 aiutare la causa, allora questa \u00e8 una buona cosa\u00bb.\nLa fotografa Annie Leibovitz scatt\u00f2 le fotografie di Knut per una campagna ambientale, incluse quelle apparse sul numero dedicato all'ambiente della rivista \"Vanity Fair\" del maggio 2007, in cui l'immagine di Knut, catturata allo zoo di Berlino, viene sovrapposta con una foto che ritrae l'attore americano Leonardo DiCaprio in una laguna ghiacciata in Islanda. L'orso polare \u00e8 anche apparso sul logo della campagna contro il riscaldamento globale del Ministero dell'Ambiente tedesco, ed in una serie speciale di francobolli, distribuiti il 9 aprile, con una foto di Knut quando aveva circa un anno e lo slogan \"Natur weltweit bewahren\" (\"Preserva la natura in tutto il mondo\")."}
{"id": "1584359", "revid": "363629", "url": "https://it.wikipedia.org/wiki?curid=1584359", "title": "Claudio Sabatini (imprenditore)", "text": "Biografia.\nL'attivit\u00e0 imprenditoriale.\n\u00c8 stato il creatore del Futurshow (fiera dedicata alle innovazioni tecnologiche) e ha ristrutturato il PalaMalaguti, palazzetto dello sport sito nel comune di Casalecchio di Reno, rinominandolo Futurshow Station. Una delle societ\u00e0 principali del suo gruppo era la Virtus Pallacanestro Bologna.\nLa Virtus Bologna.\nNel 2003 scongiura il fallimento societario della Virtus Bologna, dopo che il 4 agosto 2003 la Federazione Italiana Pallacanestro ne aveva decretato la radiazione e l'esclusione da tutti i campionati nazionali per la stagione successiva, a causa del cosiddetto \"lodo Be\u010dirovi\u010d\".\nSabatini salda tutti i debiti della societ\u00e0, ottiene le liberatorie dei creditori e rileva la societ\u00e0 da Marco Madrigali a pochi giorni dall'udienza innanzi al Giudice fallimentare. Sabatini, che riveler\u00e0 fin dall'inizio un notevole attivismo, acquisisce anche la societ\u00e0 Progresso, militante nel campionato di Legadue (cio\u00e8 la divisione inferiore alla serie A) e la sponsorizza con il marchio \"FuturVirtus\", garantendo quindi la continuit\u00e0 del nome Virtus nonostante l'esclusione dai campionati. La FuturVirtus non raggiunge l'obiettivo promozione, sconfitta per 3-0 nella serie finale dei play-off dall'Aurora Jesi, ma riottiene la riaffiliazione alla Federazione Italiana Pallacanestro per la Virtus Pallacanestro in vista della successiva stagione.\nL'anno seguente la Virtus riconquista la Serie A.\nIl Gira Ozzano.\nNel giugno 2010 ha rilevato le quote di maggioranza del Gira Ozzano, formazione del basket bolognese che partecipa al campionato di Serie A Dilettanti, diventandone presidente. Dopo un anno di gestione ha deciso di cessare l'attivit\u00e0 del Gira."}
{"id": "1584360", "revid": "767487", "url": "https://it.wikipedia.org/wiki?curid=1584360", "title": "Contea di Clackamas", "text": "La contea di Clackamas (in inglese, Clackamas County) \u00e8 una contea dello Stato dell'Oregon, negli Stati Uniti. La popolazione al censimento del 2010 era di abitanti. Il capoluogo di contea \u00e8 Oregon City."}
{"id": "1584362", "revid": "767487", "url": "https://it.wikipedia.org/wiki?curid=1584362", "title": "Contea di Clatsop", "text": "La contea di Clatsop (in inglese, Clatsop County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di 35 630 abitanti. Il capoluogo di contea \u00e8 Astoria. Deve il suo nome al forte creato durante la sua prima esplorazione di uomo occidentale."}
{"id": "1584363", "revid": "767487", "url": "https://it.wikipedia.org/wiki?curid=1584363", "title": "Contea di Columbia (Oregon)", "text": "La contea di Columbia (in inglese, Columbia County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di abitanti. Il capoluogo di contea \u00e8 St. Helens."}
{"id": "1584365", "revid": "767487", "url": "https://it.wikipedia.org/wiki?curid=1584365", "title": "Contea di Coos (Oregon)", "text": "La contea di Coos (in inglese, Coos County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di 62 779 abitanti. Il capoluogo di contea \u00e8 Coquille."}
{"id": "1584366", "revid": "74801", "url": "https://it.wikipedia.org/wiki?curid=1584366", "title": "Contea di Crook (Oregon)", "text": "La contea di Crook (in inglese, Crook County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di abitanti. Il capoluogo di contea \u00e8 Prineville."}
{"id": "1584367", "revid": "767487", "url": "https://it.wikipedia.org/wiki?curid=1584367", "title": "Contea di Curry (Oregon)", "text": "La contea di Curry (in inglese, Curry County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di 21 137 abitanti. Il capoluogo di contea \u00e8 Gold Beach."}
{"id": "1584368", "revid": "767487", "url": "https://it.wikipedia.org/wiki?curid=1584368", "title": "Contea di Deschutes", "text": "La contea di Deschutes (in inglese, Deschutes County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di 115 367 abitanti. Il capoluogo di contea \u00e8 Bend."}
{"id": "1584369", "revid": "1538224", "url": "https://it.wikipedia.org/wiki?curid=1584369", "title": "Gente nervosa", "text": "Gente nervosa \u00e8 il quarto album da solista del cantautore italiano Bernardo Lanzetti, pubblicato nel 1981 dalla CBS.\nLa versione internazionale si intitola \"Everybody Wants Credit\"."}
{"id": "1584370", "revid": "767487", "url": "https://it.wikipedia.org/wiki?curid=1584370", "title": "Contea di Douglas (Oregon)", "text": "La contea di Douglas (in inglese, Douglas County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di 100 399 abitanti. Il capoluogo di contea \u00e8 Roseburg."}
{"id": "1584371", "revid": "767487", "url": "https://it.wikipedia.org/wiki?curid=1584371", "title": "Contea di Gilliam", "text": "La contea di Gilliam (in inglese, Gilliam County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di 1,915 abitanti. Il capoluogo di contea \u00e8 Condon."}
{"id": "1584373", "revid": "767487", "url": "https://it.wikipedia.org/wiki?curid=1584373", "title": "Contea di Grant (Oregon)", "text": "La contea di Grant (in inglese, Grant County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di 7 935 abitanti. Il capoluogo di contea \u00e8 Canyon City."}
{"id": "1584374", "revid": "767487", "url": "https://it.wikipedia.org/wiki?curid=1584374", "title": "Contea di Harney", "text": "La contea di Harney (in inglese, Harney County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di 7 609 abitanti. Il capoluogo di contea \u00e8 Burns."}
{"id": "1584375", "revid": "74801", "url": "https://it.wikipedia.org/wiki?curid=1584375", "title": "Contea di Hood River", "text": "La contea di Hood River (in inglese, Hood River County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di abitanti. Il capoluogo di contea \u00e8 Hood River."}
{"id": "1584379", "revid": "1776051", "url": "https://it.wikipedia.org/wiki?curid=1584379", "title": "Nils Allesson", "text": "Biografia.\nSi ritiene che abbia studiato all'Universit\u00e0 di Parigi dal 1278. Al ritorno dalla Svezia, divenne diacono ad Uppsala nel 1286 e fu eletto Arcivescovo di Uppsala nel 1292. All'epoca, il capitolo della cattedrale di Uppsala era nel mezzo di una disputa con l'Arcivescovo di Lund, in Danimarca, che rivestiva il ruolo di primate rispetto all'Arcivescovo di Uppsala. Il capitolo si oppose all'elezione di Allesson e si appell\u00f2 al giudizio papale. Questi conferm\u00f2 lo status di Allesson, che si rec\u00f2 a Roma per essere ordinato nel 1295."}
{"id": "1584380", "revid": "51323", "url": "https://it.wikipedia.org/wiki?curid=1584380", "title": "Nicolaus Allonius", "text": ""}
{"id": "1584383", "revid": "123542715", "url": "https://it.wikipedia.org/wiki?curid=1584383", "title": "I Knew I Loved You", "text": "I Knew I Loved You \u00e8 una canzone dei Savage Garden. \u00c8 stato il loro secondo singolo al primo posto, dopo Truly Madly Deeply. Il brano ha raggiunto la vetta della Billboard Hot 100 il 29 gennaio 2000, dove ci \u00e8 rimasta per tre settimane, per poi cedere il posto a Mariah Carey, e ritornare in vetta la settimana dopo per la sua quarta ed ultima settimana.\nRimase per 12 anni l'unica canzone di un artista australiano a raggiungere la posizione numero 1 della classifica singoli in America fino a \"Somebody That I Used to Know\" di Gotye (featuring Kimbra) nel 2012.\nIl video.\nIl video per \"I Knew I Loved You\" vede il gruppo in una stazione della metropolitana, mentre Hayes sviluppa un interesse romantico nei confronti di una ragazza, interpretata da Kirsten Dunst. Il video mostra il gruppo alternativamente da solo, o in mezzo alla folla. Poi il treno sembra fermarsi e la corrente elettrica va via, mentre Hayes tiene la mano alla Dunst. Come i due si prendono la mano, li si vede camminare insieme in un parco felici. Poi la scena ritorna alla realt\u00e0, e la corrente ritorna. Hayes e la Dunst si allontanano, sorridendosi. Il video \u00e8 stato diretto da Kevin Bray nel novembre 1999."}
{"id": "1584384", "revid": "767487", "url": "https://it.wikipedia.org/wiki?curid=1584384", "title": "Contea di Jefferson (Oregon)", "text": "La contea di Jefferson (in inglese, Jefferson County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di 19 009 abitanti. Il capoluogo di contea \u00e8 Madras."}
{"id": "1584385", "revid": "767487", "url": "https://it.wikipedia.org/wiki?curid=1584385", "title": "Contea di Josephine", "text": "La contea di Josephine (in inglese, Josephine County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di 75 726 abitanti. Il capoluogo di contea \u00e8 Grants Pass."}
{"id": "1584386", "revid": "599013", "url": "https://it.wikipedia.org/wiki?curid=1584386", "title": "Tamburo (rivoltella)", "text": "Il tamburo \u00e8 uno degli elementi essenziali della rivoltella, detta anche \"pistola a tamburo\" (o con il termine inglese \"revolver\"), un tamburo \u00e8 usato anche nell'alimentazione dei cannoni revolver. Anche alcuni dei primi fucili a ripetizione, quali ad esempio il Colt New Model Revolving rifle, ricorrevano al tamburo per ottenere tale caratteristica meccanica.\nStruttura.\nIl tamburo \u00e8 un elemento cilindrico che ruota attorno ad un asse centrale che \u00e8 solidale con l'intelaiatura dell'arma. \u00c8 provvisto, sulla sua circonferenza, di fori passanti longitudinali per l'alloggiamento delle cartucce detti \"camere di scoppio\". \u00c8 inserito nel telaio (o incastellatura) dell'arma tra il percussore (cane) e la canna. \u00c8 provvisto esternamente di tacche di bloccaggio che, ingaggiate da un nottolino sporgente in basso, dal telaio, ne determinano il fermo al momento dello sparo s\u00ec da garantire che la cartuccia sia esattamente allineata con la canna. Quasi sempre \u00e8 provvisto di fresature esterne (dette \"unghiature\") che lo alleggeriscono. Tuttavia in armi destinate allo sparo di munizioni particolarmente potenti queste possono mancare in quanto \u00e8 bene che l'arma sia maggiormente robusta e pesante allo scopo di attenuare il pi\u00f9 possibile il rinculo. Generalmente \u00e8 fabbricato in ferro o acciaio dolce, eventualmente cementato, ma raramente temprato (come del resto anche le canne) in quanto una tempra eccessiva lo renderebbe pi\u00f9 duro ma anche pi\u00f9 fragile e soggetto a pericolose rotture. Posteriormente \u00e8 provvisto di una parte rilevata e lavorata \"a stella\" in modo che una leva (che pu\u00f2 essere comandata dal cane o dal grilletto), agendo su di essa, ne determini la rotazione. Generalmente le camere di scoppio sono cinque o sei, ma, specialmente nei piccoli calibri (per es. il .22) possono essere sette o otto.\nNel caso dei grossi calibri le pareti dei tamburi sono spesso sottili (si veda l'esempio illustrato in cui il calibro \u00e8 il .45 Colt), e questo rende il tamburo la parte pi\u00f9 sensibile di tutta l'arma allo stress pressorio. Per questa ragione oggi tutte le Case produttrici eseguono rigorosi controlli (con ultrasuoni o raggi x), al fine di identificare eventuali irregolarit\u00e0 di fusione, nei pezzi grezzi da forare. Molte Case inoltre consigliano l'uso di cartucce idonee e, nel caso di ricariche casalinghe di attenersi scrupolosamente alle tabelle apposite senza superare mai le dosi di polvere massime consigliate. \u00c8 inoltre opportuno osservare sempre i bossoli di risulta per verificare la presenza di tracce di sovrappressioni (per esempio inneschi troppo schiacciati) o altre deformazioni.\nFunzionamento.\nAlla trazione del grilletto (o del cane nelle armi a singola azione) la leva agisce sulla \"stella\" posteriore e determina la parziale rotazione del tamburo in modo da portare la cartuccia da sparare davanti alla canna. (Nelle armi a sei colpi la rotazione \u00e8 di 60\u00b0, in quelle ad otto colpi di 45\u00b0 ecc.). Alla fine di questo movimento il nottolino sporgente dal telaio va ad inserirsi nell'apposita tacca esterna di bloccaggio in modo da garantirne il fermo nella posizione di sparo. La regolazione di questo meccanismo (\"\"timing\") \u00e8 essenziale poich\u00e9 lo sparo con la cartuccia non perfettamente allineata davanti alla canna potrebbe portare all'arresto del proiettile contro il bordo di essa con pericolosissimi picchi pressori. Alla trazione del grilletto il cane si abbatte sull'innesco della cartuccia facendo partire il colpo. \u00c8 anche assai importante che lo spazio esistente tra la faccia anteriore del tamburo e la parte posteriore della canna (\"gap\"\") sia piuttosto ridotto: generalmente dell'ordine dei centesimi di millimetro. Uno spazio minore potrebbe comportare problemi conseguenti al normale riscaldamento dell'arma dopo lo sparo di vari colpi: con il dilatamento dei metalli infatti il tamburo struscerebbe contro la canna fino a fermarsi. Uno spazio pi\u00f9 ampio comporterebbe inevitabilmente la fuga di una parte eccessiva dei gas di propulsione con sensibile riduzione dell'energia del proiettile e bruciature alle mani del tiratore.\nStoria.\nTentativi di fabbricare armi a tamburo furono fatti gi\u00e0 nei primi anni dell'Ottocento ma divenne possibile fabbricare rivoltelle pratiche solo con l'avvento della capsula a percussione. Samuel Colt fu il primo a riuscire nella loro fabbricazione. Il tamburo di queste armi era per\u00f2 ancora ad avancarica e le camere dovevano essere caricate con i vari elementi separati (capsule, polvere e pallottole). In questo caso il tamburo era posteriormente chiuso e dotato di luminelli per l'alloggiamento delle capsule."}
{"id": "1584389", "revid": "28592", "url": "https://it.wikipedia.org/wiki?curid=1584389", "title": "Scarpe da punta", "text": ""}
{"id": "1584391", "revid": "767487", "url": "https://it.wikipedia.org/wiki?curid=1584391", "title": "Contea di Klamath", "text": "La contea di Klamath (in inglese, Klamath County) \u00e8 una contea dello Stato dell'Oregon, negli Stati Uniti. La popolazione al censimento del 2010 era di 66 380 abitanti. Il capoluogo di contea \u00e8 Klamath Falls."}
{"id": "1584394", "revid": "767487", "url": "https://it.wikipedia.org/wiki?curid=1584394", "title": "Contea di Lake (Oregon)", "text": "La contea di Lake (in inglese, Lake County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di 7 422 abitanti. Il capoluogo di contea \u00e8 Lakeview."}
{"id": "1584395", "revid": "767487", "url": "https://it.wikipedia.org/wiki?curid=1584395", "title": "Contea di Lane (Oregon)", "text": "La contea di Lane (in inglese, Lane County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di abitanti. Il capoluogo di contea \u00e8 Eugene."}
{"id": "1584396", "revid": "1793900", "url": "https://it.wikipedia.org/wiki?curid=1584396", "title": "Contea di Lincoln (Oregon)", "text": "La contea di Lincoln (in inglese, Lincoln County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di 44 479 abitanti. Il capoluogo di contea \u00e8 Newport."}
{"id": "1584397", "revid": "767487", "url": "https://it.wikipedia.org/wiki?curid=1584397", "title": "Contea di Linn (Oregon)", "text": "La contea di Linn (in inglese, Linn County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di 103 069 abitanti. Il capoluogo di contea \u00e8 Albany."}
{"id": "1584398", "revid": "767487", "url": "https://it.wikipedia.org/wiki?curid=1584398", "title": "Contea di Malheur", "text": "La contea di Malheur (in inglese Malheur County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di 31 615 abitanti. Il capoluogo di contea \u00e8 Vale. La contea ha una particolarit\u00e0, rispetto a tutto il resto dello Stato dell'Oregon: usufruisce del fuso orario standard delle Montagne Rocciose, come il vicino e confinante ad est Stato dell'Idaho. Si trova ad essere quindi un'ora avanti rispetto alle altre contee dell'Oregon."}
{"id": "1584400", "revid": "28592", "url": "https://it.wikipedia.org/wiki?curid=1584400", "title": "Branca esecutiva", "text": ""}
{"id": "1584401", "revid": "1705737", "url": "https://it.wikipedia.org/wiki?curid=1584401", "title": "Bagolino", "text": "Bagolino (\"Bagol\u00ec\" o \"Bagul\u00ec\" in dialetto bresciano) \u00e8 un comune italiano di abitanti della provincia di Brescia in Lombardia. Il comune appartiene alla Comunit\u00e0 Montana della Valle Sabbia.\nIl borgo conserva l'aspetto medievale, con case addossate e strade tortuose, portici, piazze, fontane, palazzi antichi e le strette scalinate che salgono alla chiesa di San Giorgio.\nLocalit\u00e0 climatica e di soggiorno, \u00e8 sede dell'omonima manifestazione carnevalesca oltre ad essere zona di produzione casearia del formaggio Bag\u00f2ss.\nBagolino \u00e8 il comune della provincia di Brescia con la superficie territoriale pi\u00f9 ampia.\nGeografia fisica.\nTerritorio.\nBagolino \u00e8 posto all'interno della valle del Caffaro, una valle tributaria della valle Sabbia.\nIl paese \u00e8 percorso dall'omonimo torrente, che sfocia nel lago d'Idro nei pressi della frazione di Ponte Caffaro.\nConfina a est con il Trentino-Alto Adige (provincia di Trento, comuni di Bondone, Storo e Borgo Chiese), a nord con Breno e Bienno, a ovest con Collio, a sud-ovest con Lavenone, a sud con Anfo e a sud-ovest con Idro.\nDista circa 65\u00a0km da Brescia e 85\u00a0km da Trento.\nStoria.\nDopo la conquista dei territori alpini da parte dell'esercito romano (16 a.C.), nell'area ove ora sorge la chiesa di San Rocco, in un luogo di transito verso le altre valli bresciane e verso il Trentino, fu posta, verosimilmente, una stazione per il cambio dei cavalli e si costru\u00ec nei suoi pressi un piccolo insediamento abitativo. Si \u00e8 ipotizzato che il nome del paese derivi da \"Pagolus\" o \"Pagolinus\", piccolo borgo.\nVerso l'inizio del VII secolo, Bagolino divenne parte del regno longobardo e fu aggregato al ducato di Trento, assieme a tutta l'area che verr\u00e0 poi detta delle Giudicarie.\nTale terra fu governata, a partire dall'XI secolo, dal principato vescovile di Trento, appartenente al Sacro Romano Impero. L'appartenenza alle Giudicarie spiega perch\u00e9, dal punto di vista amministrativo religioso, Bagolino fu posta (e rimase per moti secoli, sino al 1785) alle dipendenze di una delle \"Sette Pievi\", quella di Condino e, a livello superiore, dalla diocesi di Trento.\nNell'et\u00e0 comunale, durante le lotte tra Guelfi e Ghibellini, Bagolino bad\u00f2 soprattutto a difendere la propria autonomia, schierandosi alternativamente dalla parte del comune di Brescia (guelfo) e del principato Vescovile di Trento (ghibellino)\nNel XIV secolo fu assoggettato al dominio dei signori di Lodron, vassalli del principe-vescovo di Trento, che reclamavano antichi diritti feudali sul paese. Inizi\u00f2 in questo modo una disputa destinata a protrarsi nei secoli.\nNel 1440 Bagolino pass\u00f2 sotto la Repubblica di Venezia rimanendovi, pur attraverso alterne vicende, sino al 1797. Con la Serenissima, il comune di Bagolino stabil\u00ec solidi legami di fedelt\u00e0, ottenendone in cambio una notevole autonomia amministrativa. Nel 1473 ottenne propri statuti, che regolavano in termini democratici la partecipazione delle famiglie bagosse al governo della cosa pubblica e garantivano il funzionamento di numerose istituzione di carattere sociale e solidaristico. La relativa lontananza da Venezia e l'appartenenza dal punto di vista religioso alla diocesi di Trento connotava Bagolino come comunit\u00e0 di confine, dotata, tra l'altro, di una propria milizia. L'autonomia venne mantenuta nonostante diversi tentativi dei conti di Lodron di recuperare il dominio feudale sul paese.\nGrazie all'autonomia, nonch\u00e9 allo sviluppo della produzione casearia e, soprattutto, della lavorazione del ferro, per mezzo del \"forno fusorio\" posto nei pressi del torrente Caffaro, il paese ebbe un considerevole sviluppo demografico ed economico, nonostante le numerose calamit\u00e0 naturali che la colpirono: la peste (nel 1478, nel 1580 e nel 1630), un incendio nel 1555, ed altre sciagure ancora.\nIl 28 gennaio 1527 si registra un terremoto, avvertito soprattutto verso il Maniva e Bagolino.\nLa chiesa di San Giorgio, costruita tra il 1624 ed il 1632, testimonia, con la sua mole e, ancor pi\u00f9, con la ricchezza degli affreschi e degli arredi sacri realizzati da artisti importanti, il benessere raggiunto dalla comunit\u00e0 bagossa. Le famiglie pi\u00f9 importanti del paese hanno fatto a gara nei secoli per arricchirla di opere importanti e reliquie; tra queste si ricordano le famiglie Versa da Lumi, Zanetti, Pelizzari, Gennari e Macinate. \nNella notte tra il 30 ed il 31 ottobre del 1779 un furioso incendio, partito dal \"forno fusorio\" ed alimentato da un fortissimo vento, distrusse quasi l'intero paese e caus\u00f2 un notevole numero di vittime. La calamit\u00e0 mise in ginocchio l'economia del paese, determinando anche la chiusura delle attivit\u00e0 di produzione del ferro e dando inizio ad un periodo di declino.\nDopo la sconfitta della Repubblica di Venezia contro le truppe napoleoniche nel 1797, Bagolino entr\u00f2 anch'essa a far parte del Regno Lombardo Veneto sotto la dominazione dell'Impero austriaco, fu coinvolta nelle vicende del Risorgimento italiano e pass\u00f2 nel 1861 al Regno d'Italia. Nel 1866, fu coinvolto, assieme ai paesi limitrofi, nella campagna garibaldina contro l'Austria - conclusasi con il celebre \"Obbedisco\"- e nelle vicende militari avvenute attorno alla Rocca d'Anfo con le note battaglie di Ponte Caffaro e di Monte Suello.\nIl fiume Caffaro, che oggi segna il confine tra le province italiane di Brescia e Trento, fino al 1918 costituiva il confine tra Italia e Impero austro-ungarico.\nMonumenti e luoghi d'interesse.\nArchitetture religiose.\nParrocchiale di San Giorgio.\nLa chiesa sorse, per volere della comunit\u00e0 di Bagolino, negli anni tra il 1624 ed il 1632, in sostituzione di un pi\u00f9 antico edificio di culto che gi\u00e0 sorgeva sulla rocca che domina l'abitato. A realizzare l'opera fu chiamato il bresciano Giovanni Battista Lantana, che scelse linee architettoniche piuttosto semplici, coerenti con la fisionomia del paese.\nL'esterno presenta una facciata a capanna, alleggerita, in alto da una trifora e da un elegante pronao a sette archi.\nL'interno, a navata unica con grandi nicchie con altari sulle pareti laterali, \u00e8 invece riccamente decorato in forme barocche. Gli affreschi alle pareti sono di Tommaso Sandrini, Camillo Rama, Ottavio Viviani e Palma il Giovane. La pala dell'altare maggiore, che raffigura la \"Trinit\u00e0 con San Giorgio, che uccide il drago\" \u00e8 opera di Andrea Celesti. Sugli altari laterali, ricchi di lavori di intaglio, troviamo dipinti di Pietro Ricchi detto il Lucchese, di Francesco Torbido (attribuzione), di Bonifacio Veronese, di Pietro Marone ed altri. Sul secondo altare a sinistra si trova una tela (proveniente dalla chiesa di San Rocco) attribuita al Tiziano: raffigura \"San Basilio con i santi Sebastiano, Bernardo, Marco e Rocco illuminati dalla Santissima Trinit\u00e0\".\nChiesa di San Rocco.\nLa chiesa di San Rocco \u00e8 situata all'ingresso dell'abitato di Bagolino, a fianco della strada statale 669 che porta al passo di Crocedomini. Venne eretta dopo la peste del 1478, per ringraziare il santo al quale essa \u00e8 dedicata per la cessazione del flagello, e per porre sotto la sua protezione l'intera comunit\u00e0. Grande interesse riveste, al suo interno, il ciclo di affreschi realizzato dal pittore camuno Giovanni Pietro da Cemmo, artista che segna nelle valli bresciane il passaggio dalla pittura gotica a quella rinascimentale; inoltre \u00e8 presente un'ancora di legno risalente al XVI secolo.\nSociet\u00e0.\nTradizioni e folclore.\nIl carnevale di Bagolino risale almeno al XVI secolo, come documentato da scritti conservati nell'archivio comunale. La festa ha conservato nel tempo le sue caratteristiche storiche, in virt\u00f9 della posizione isolata del paese, attirando anche l'attenzione di studiosi di etnologia.\nLa festa si articola in due manifestazioni distinte, animate rispettivamente dalle figure dei \"Balar\u00ec\" (ballerini e suonatori) e dalle grottesche \"Masch\u00e9r\" (maschere).\nInfrastrutture e trasporti.\nLa principale via d'accesso al paese \u00e8 la ex SS669 del Passo di Crocedomini, che percorre tutta la valle del Caffaro, fino al Passo di Crocedomini (da qui il nome).\nAltra arteria d'importanza \u00e8 la ex SS237 del Caffaro, che transita per la frazione di Ponte Caffaro nei pressi del lago d'Idro e che collega a nord con il Trentino e a sud con Brescia.\nSport.\nHa sede nel comune la societ\u00e0 calcistica S.S. Bagolino, che ha disputato campionati dilettantistici regionali.\nA marzo, presso la localit\u00e0 Gaver, si svolge ogni anno il campionato italiano di corse con cani da slitta, organizzato dal Club Italiano Sleddog (CIS)."}
{"id": "1584402", "revid": "767487", "url": "https://it.wikipedia.org/wiki?curid=1584402", "title": "Bernardo Lanzetti (1982)", "text": "Bernardo Lanzetti \u00e8 il quinto album in studio del cantautore italiano Bernardo Lanzetti, pubblicato nel 1982 dalla CBS.\nTracce.\nTesti e musiche di Bernardo Lanzetti."}
{"id": "1584405", "revid": "767487", "url": "https://it.wikipedia.org/wiki?curid=1584405", "title": "Contea di Marion (Oregon)", "text": "La contea di Marion (in inglese, Marion County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di abitanti. Il capoluogo di contea \u00e8 Salem."}
{"id": "1584406", "revid": "767487", "url": "https://it.wikipedia.org/wiki?curid=1584406", "title": "Contea di Morrow (Oregon)", "text": "La contea di Morrow (in inglese, Morrow County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di 10 996 abitanti. Il capoluogo di contea \u00e8 Heppner."}
{"id": "1584407", "revid": "767487", "url": "https://it.wikipedia.org/wiki?curid=1584407", "title": "Contea di Multnomah", "text": "La contea di Multnomah (in inglese, Multnomah County) \u00e8 una contea dello stato dell'Oregon, negli Stati Uniti. La popolazione al censimento del 2000 era di abitanti. Il capoluogo di contea \u00e8 Portland."}
{"id": "1584408", "revid": "767487", "url": "https://it.wikipedia.org/wiki?curid=1584408", "title": "Contea di Polk (Oregon)", "text": "La contea di Polk (in inglese, Polk County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di 62 380 abitanti. Il capoluogo di contea \u00e8 Dallas."}
{"id": "1584409", "revid": "767487", "url": "https://it.wikipedia.org/wiki?curid=1584409", "title": "Contea di Sherman (Oregon)", "text": "La contea di Sherman (in inglese, Sherman County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di 1 934 abitanti. Il capoluogo di contea \u00e8 Moro."}
{"id": "1584410", "revid": "599013", "url": "https://it.wikipedia.org/wiki?curid=1584410", "title": "World Series of Poker 1995", "text": "Le World Series of Poker 1995 furono la ventiseiesima edizione della manifestazione. Si tennero dal 25 aprile al 23 maggio presso il casin\u00f2 Binion's Horseshoe di Las Vegas.\nIl vincitore del Main Event fu Dan Harrington.\nMain Event.\nI partecipanti al Main Event furono 273. Ciascuno di essi pag\u00f2 un buy-in di 10.000 dollari."}
{"id": "1584412", "revid": "115081539", "url": "https://it.wikipedia.org/wiki?curid=1584412", "title": "Contea di Tillamook", "text": "La contea di Tillamook (in inglese, Tillamook County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di 24\u00a0262 abitanti. Il capoluogo di contea \u00e8 Tillamook.\nNel territorio della contea scorre il fiume Kilchis."}
{"id": "1584414", "revid": "28592", "url": "https://it.wikipedia.org/wiki?curid=1584414", "title": "Sierraleonesi", "text": ""}
{"id": "1584415", "revid": "125661310", "url": "https://it.wikipedia.org/wiki?curid=1584415", "title": "Olov Svebilius", "text": "Biografia.\nStudi\u00f2 presso l'Universit\u00e0 di Uppsala dal 1638 e due anni dopo si iscrisse all'Universit\u00e0 di K\u00f6nigsberg, e infine torn\u00f2 a Uppsala per terminare gli studi.\nInsieme a due membri della nobilt\u00e0 svedese, intraprese un viaggio attraverso l'Europa nel periodo 1651-1656. Al ritorno, fu ordinato sacerdote e, in seguito, vicario. Nel 1663, poi, divenne vicario di Ljungby.\nFu nominato cappellano di corte nel 1668 e diede la comunione al sovrano nel 1670. Gli furono affidate, inoltre, una nuova traduzione della Bibbia e una revisione del libro degli inni religiosi in lingua svedese. Fu eletto Arcivescovo di Uppsala nel 1681.\nFu il portavoce del clero al Riksdag degli Stati tra il 1682 e il 1697."}
{"id": "1584416", "revid": "51323", "url": "https://it.wikipedia.org/wiki?curid=1584416", "title": "Olof Svebilius", "text": ""}
{"id": "1584430", "revid": "767487", "url": "https://it.wikipedia.org/wiki?curid=1584430", "title": "Contea di Umatilla", "text": "La contea di Umatilla (in inglese, Umatilla County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di 70 548 abitanti. Il capoluogo di contea \u00e8 Pendleton."}
{"id": "1584431", "revid": "74801", "url": "https://it.wikipedia.org/wiki?curid=1584431", "title": "Contea di Union (Oregon)", "text": "La contea di Union (in inglese, Union County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di abitanti. Il capoluogo di contea \u00e8 La Grande."}
{"id": "1584432", "revid": "74801", "url": "https://it.wikipedia.org/wiki?curid=1584432", "title": "Contea di Wallowa", "text": "La contea di Wallowa (in inglese, Wallowa County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di abitanti. Il capoluogo di contea \u00e8 Enterprise."}
{"id": "1584433", "revid": "767487", "url": "https://it.wikipedia.org/wiki?curid=1584433", "title": "Contea di Wasco", "text": "La contea di Wasco (in inglese, Wasco County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di 23 791 abitanti. Il capoluogo di contea \u00e8 The Dalles."}
{"id": "1584435", "revid": "767487", "url": "https://it.wikipedia.org/wiki?curid=1584435", "title": "Contea di Washington (Oregon)", "text": "La contea di Washington (in inglese, Washington County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di abitanti. Il capoluogo di contea \u00e8 Hillsboro."}
{"id": "1584436", "revid": "21583", "url": "https://it.wikipedia.org/wiki?curid=1584436", "title": "Contea di Wheeler (Oregon)", "text": "La contea di Wheeler (in inglese, Wheeler County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di abitanti. Il capoluogo di contea \u00e8 Fossil."}
{"id": "1584437", "revid": "767487", "url": "https://it.wikipedia.org/wiki?curid=1584437", "title": "Contea di Yamhill", "text": "La contea di Yamhill (in inglese, Yamhill County) \u00e8 una contea dello Stato dell'Oregon, negli Stati Uniti. La popolazione al censimento del 2000 era di 84 992 abitanti. Il capoluogo di contea \u00e8 McMinnville."}
{"id": "1584438", "revid": "1924342", "url": "https://it.wikipedia.org/wiki?curid=1584438", "title": "Truly Madly Deeply", "text": "Truly Madly Deeply \u00e8 un singolo del gruppo musicale australiano Savage Garden, pubblicato il 3 marzo 1997 come terzo estratto dal primo album in studio \"Savage Garden\".\nDescrizione.\nIl brano \u00e8 un remake di una loro vecchia canzone intitolata \"Magical Kisses\".\nSuccesso commerciale.\nNel 1998, la canzone ha raggiunto la vetta della classifica \"Billboard Hot 100\" per due settimane, mentre \u00e8 rimasta alla posizione numero 1 della \"Adult Contemporary\" per ben undici settimane. Inoltre ha ottenuto un buon successo in tutti i paesi in cui \u00e8 stata pubblicata.\nVideo musicale.\nPer il brano sono stati realizzati due videoclip: uno \u00e8 stato girato nella zona del Sacro Cuore di Parigi, perch\u00e9 ritenuto il posto pi\u00f9 romantico del mondo. Il regista del video \u00e8 Adolfo Doring.\nIl brano \u00e8 inoltre presente in pi\u00f9 episodi della serie TV \"Dawson's Creek\".\nVersione dei Cascada.\nIl gruppo tedesco Cascada ha eseguito una cover del brano nel 2005."}
{"id": "1584441", "revid": "729019", "url": "https://it.wikipedia.org/wiki?curid=1584441", "title": "Tour della nazionale di rugby a 15 del Sudafrica 1993", "text": "Nel 1993, la nazionale sudafricana, rientrata a pieno titolo nel giro del rugby mondiale, dopo gli anni di isolamento legato all'apartheid, si reca due volte in Tour. Prima si reca in Australia quindi in Argentina (addirittura con due squadre).\nIn Australia.\nGli Springboks conquistano una vittoria contro due sconfitte nella serie con l'Australia.\nSouth Africa Development in Sud America.\nPer recuperare il tempo perduto negli anni di isolamento, l'attivit\u00e0 internazionale \u00e8 frenetica: addirittura due squadre vengono inviate in Sudamerica nel periodo ottobre-novembre. la prima \u00e8 una selezione \"development\" una via di mezzo tra la squadra \"B\" e una giovanile.\nIncontro sospeso al 25' del secondo tempo\nSouth Africa Barbarians nelle Isole Britanniche.\nA completare un intenso programma, anche il tour dei South Africa Barbarians selezione ad inviti."}
{"id": "1584444", "revid": "1305772", "url": "https://it.wikipedia.org/wiki?curid=1584444", "title": "Angelo Zarcone", "text": "Biografia.\nDi questo disegnatore si sa solamente che era italiano, di carnagione chiara, che negli anni sessanta aveva circa trent'anni, ed era soprannominato \"Il tedesco\" poich\u00e9 si recava presso la redazione della casa editrice Astorina con il figlio, un bambino biondo avuto da una relazione con una donna tedesca; inoltre i redattori ricordano che usava vestirsi con bermuda e zoccoli come i turisti tedeschi . Viveva in una pensione, sotto la quale Gino Sansoni e Pier Carpi erano costretti ad appostarsi per costringerlo a terminare le tavole di \"Alboromanzo Vamp\" che consegnava sempre in ritardo pur avendo ricevuto il pagamento in anticipo. Di questa pubblicazione disegn\u00f2 i numeri 4 e 7. Zarcone stava lavorando al numero di esordio di \"Diabolik\", scritto da Angela Giussani, moglie di Sansoni, senza che questi ne fosse al corrente. All'epoca gli autori delle singole storie preferivano rimanere anonimi per poter sfuggire al fisco e venivano resi noti solo i creatori dell'intera serie. Consegnate le tavole all'Astorina, Zarcone spar\u00ec senza lasciare recapiti; le sorelle Giussani cercarono di rintracciarlo, ma al suo vecchio indirizzo non risultava nessuno con quel cognome. L'albo usc\u00ec nelle edicole nel novembre 1962 con una copertina disegnata da Brenno Fiumali. Successivamente, il secondo numero dal titolo \"L'inafferrabile criminale\" fu disegnato da un'amica modista di Angela Giussani, Calissa Giacobini (in arte \"Kalissa\"), mentre gli albi seguenti da Luigi Marchesi. Nell'agosto del 1964 vennero ristampati i primi 17 numeri della serie e, per l'occasione, le sorelle Giussani fecero ridisegnare il primo numero da Marchesi (il secondo albo fu rifatto invece da Aulo Brazzoduro).\nNel 1982, in occasione del ventennale della testata, le sorelle Giussani assoldarono il famoso investigatore Tom Ponzi per ritrovare Zarcone, ma neanche lui ebbe successo. Il nome di Zarcone venne fatto per la prima volta nel 1992, nel volume \"Diabolik\" della collana \"I quaderni del fumetto italiano\". Nel 2005 Brenno Fiumali, che conobbe di persona Zarcone, ne disegn\u00f2 due ritratti in seguito alla richiesta di Gianni Bono, il quale li rese pubblici nel 2011.\nAncora oggi le cause della sua scomparsa non sono del tutto chiarite. Nel 2019 viene realizzato un documentario diretto da Giancarlo Soldi, dal titolo \"Diabolik sono io\", all'interno del quale una drammatizzazione ricostruisce l'ipotetica vita di Zarcone dopo la sua scomparsa."}
{"id": "1584445", "revid": "123884735", "url": "https://it.wikipedia.org/wiki?curid=1584445", "title": "Tenerano", "text": "Tenerano \u00e8 una frazione del Comune di Fivizzano.\nGeografia fisica.\nSituato a un'altezza di 500 m s.l.m. nella zona orientale della Lunigiana, al confine con il comune di Fosdinovo e la Val di Magra e le cave di Carrara, di rimpetto all\u2019apennino tosco emiliano e con alle spalle le Alpi Apuane.\nSi rileva la presenza di varie grotte di et\u00e0 paleolitica, con stalattiti e stalagmiti.\nDi principale interesse \u00e8 la Grotta di Tenerano, dove sono state trovate testimonianze fossili di fauna quaternaria.\nNelle vicinanze furono ritrovate statue-stele ed altri reperti dei Liguri-Apuani, antica popolazione locale che non si sottomise ai Romani.\nStoria.\nIn passato fu inoltre posto di briganti, ma leggende popolari e studi storici locali lo danno come centro fiorente vicino ad un antico mercato medievale che si svolgeva nella vicina localit\u00e0 di Ponte Vecchio, che a sua volta aveva legami con il vicino porto di LUNAE.\nFu parte del feudo dei Malaspina di Gragnola fino al 1504, quando si sottomise.\nSi tramanda che a Tenerano fu allevato un erede dei Malaspina, affidato di nascosto alla protezione di una balia dopo una disfatta di corte a Gragnola.\nTenerano e la Resistenza.\nNegli anni della Resistenza, Tenerano fu un centro molto attivo e sui suoi monti venne costituita (il 7 agosto 1944) la prima brigata partigiana dedicata a Ugo Muccini.\nIl 13 settembre 1944 un eccidio nazifascista perpetrato da una compagnia SS contro la popolazione provoc\u00f2 la morte di sedici persone. I soldati, membri della 16te SS-Freiwilligen-Panzergrenadier-Division tristemente nota anche per gli eccidi di Sant'Anna, Vinca e Marzabotto stavano cercando di accerchiare e distruggere una formazione partigiana stanziata sulla rocca che sovrasta il paese. Non essendo riusciti nel proprio scopo, per\u00f2, si accanirono brutalmente sui civili e, presi di mira due casolari, ne sterminarono gli abitanti (tra i quali cinque bambini) e appiccarono il fuoco ai loro resti..\nIl 28 gennaio 1946, a guerra ormai finita, un ordigno bellico rimasto inesploso provoc\u00f2 la strage di cinque bambini.\nLuoghi di interesse.\nDi notevole interesse storico \u00e8 la gi\u00e0 citata Grotta di Tenerano (o \"Grotta delle Fate\"), dove sono state trovate testimonianze fossili di fauna quaternaria e sono visibili tracce di ripari e ricoveri per il bestiame utilizzati fino ad alcuni decenni fa.\nSociet\u00e0.\nEvoluzione demografica.\nLa popolazione intorno ai primi dell'ottocento contava circa 1000 persone.\nGli abitanti crebbero nei decenni seguenti ma negli anni cinquanta ci fu una forte migrazione.\nTradizioni e folclore.\nIl patrono, San Michele Arcangelo, viene celebrato la prima domenica di maggio, mentre la prima domenica di ottobre si festeggia la Madonna del Rosario.\nPer la festivit\u00e0 dei Morti e dei Santi i paesani, soprattutto le donne pi\u00f9 anziane, preparano il caratteristico pane di noci, cotto a legna negli antichi forni del paese.\n(Di notevole tradizione gastronomica ed interesse locale i famosi \"sgabei e Panigacci e Testaroli oltre a molti prodotti preparati con la farina di castagne)\".\nLa sera del 23 giugno, nella piazza del paese si prepara il grosso fal\u00f2 di San Giovanni e la tradizione vuole che se le faville sorpassano la vetta estrema del campanile, l'annata futura sar\u00e0 prosperosa.\nCuriosit\u00e0.\nDa Tenerano parte l'acquedotto che distribuisce l'acqua in un raggio di 50 chilometri.\nTerra di confine, l'accento come in tutta la Lunigiana risente di influenze della Val di Magra, ma anche Padane ed emiliane e carraresi ( che ha un accento derivato al modenese)"}
{"id": "1584447", "revid": "11959", "url": "https://it.wikipedia.org/wiki?curid=1584447", "title": "Conte Ruggero", "text": ""}
{"id": "1584448", "revid": "767487", "url": "https://it.wikipedia.org/wiki?curid=1584448", "title": "Contea di Barnwell", "text": "La contea di Barnwell (in inglese, Barnwell County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 23,478 abitanti. Il capoluogo di contea \u00e8 Barnwell."}
{"id": "1584450", "revid": "11959", "url": "https://it.wikipedia.org/wiki?curid=1584450", "title": "Guglielmo il Malo", "text": ""}
{"id": "1584452", "revid": "2033069", "url": "https://it.wikipedia.org/wiki?curid=1584452", "title": "October Road", "text": "October Road \u00e8 una serie televisiva statunitense prodotta dalla ABC dal 2007 al 2008.\nLa serie racconta le vicende di Nick Garrett (Bryan Greenberg, gi\u00e0 in \"One Tree Hill\"), giovane scrittore affermato che per ritrovare l'ispirazione ritorna nella sua citt\u00e0 natale di Knights Ridge, Massachusetts.\nIl 13 maggio 2008, la ABC ha ufficialmente cancellato la serie dopo la fine della seconda stagione. I creatori hanno comunicato che avrebbero avuto il piacere di girare un episodio di 10 minuti circa per concludere le storie della serie, e che venisse incluso nel cofanetto in DVD della serie; il finale \u00e8 stato poi girato con la sola defezione del personaggio di Owen (poich\u00e9 l'attore era coinvolto nelle riprese di \"Lost\"), ed \u00e8 ambientato 7 anni nel futuro rispetto all'ultimo episodio regolare prodotto. Il finale di 10 minuti \u00e8 stato poi anche incluso nel cofanetto in DVD della seconda stagione della serie.\nTrama.\n1997. Nick Garrett \u00e8 un adolescente che lascia la sua cittadina natale, Knights Ridge, per andare in Europa e trovare se stesso, lasciandosi alle spalle la sua ragazza Hannah, il suo migliore amico Eddie e la sua famiglia, formata da suo padre Bob \"Il Comandante\" Garrett e il piccolo fratello Ronnie. La sua lontananza da casa dovrebbe durare solo sei settimane...\n2007. Nick \u00e8 ora un famoso scrittore che vive a New York tra party esclusivi e stili di vita lussuosi, ma in vista del suo prossimo libro \u00e8 preda del classico \"blocco dello scrittore\". Il suo editore, per farlo uscire da questo stato, lo convince a dedicarsi ad altro, e gli propone di tenere un seminario proprio nel college locale di Knights Ridge, dove non torna da esattamente dieci anni. L'iniziale entusiasmo del ragazzo si placa ben presto quando, ritornando in citt\u00e0, viene accolto freddamente dalla sua famiglia e dalla comunit\u00e0. Hannah ora ha un figlio di quasi dieci anni, Sam (e vista la sua et\u00e0, Nick inizia a chiedersi se potrebbe essere suo), mentre Eddie \u00e8 arrabbiato per averlo abbandonato da solo a gestire il business di famiglia, e per averlo fatto apparire come un pazzo in un suo famoso libro dedicato alla sua vita a Knights Ridge; sensazione condivisa dal resto della citt\u00e0, che proprio non digerisce la propria descrizione data dal ragazzo nel libro. Nick capisce che ci sono delle cose da sistemare e decide di fermarsi a Knights Ridge; l'occasione si presenta quando scopre che Sam soffre di un'allergia alle noci come tutti i membri maschili della sua famiglia, e quindi cerca di ottenere un lavoro al college locale \"The Doof\" giustificando la sua \"vacanza\" con una crisi di nervi.\nInizia in questo modo la redenzione di Nick nei confronti di Knights Ridge e la ricerca della sua ispirazione perduta, in un viaggio emotivo tra passato e presente per sistemare i conti del passato e per trovare la felicit\u00e0 nel futuro."}
{"id": "1584454", "revid": "767487", "url": "https://it.wikipedia.org/wiki?curid=1584454", "title": "Contea di Beaufort (Carolina del Sud)", "text": "La contea di Beaufort (in inglese, Beaufort County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 120 937 abitanti. Il capoluogo di contea \u00e8 Beaufort."}
{"id": "1584455", "revid": "309289", "url": "https://it.wikipedia.org/wiki?curid=1584455", "title": "Undjuljung", "text": "L'Undjuljung (anche traslitterato come \"Undyulyung\") \u00e8 un fiume della Russia siberiana nordorientale, affluente di destra della Lena.\nNasce dal versante occidentale della catena dei monti di Verchojansk, in una sua sezione conosciuta come monti Orulgan; scorre con direzione occidentale, dapprima in ambiente montano, successivamente nel Bassopiano della Jacuzia centrale, ricevendo gli affluenti Bjukjach (91\u00a0km) e Tirechtjach (140\u00a0km) da destra, Dabd\u017ea (81\u00a0km) da sinistra, prima di sfociare nella Lena nel suo basso corso.\n\u00c8 gelato, mediamente, dai primi di ottobre a fine maggio - primi di giugno; non incontra, nel suo corso, centri abitati di qualche rilievo."}
{"id": "1584456", "revid": "80339", "url": "https://it.wikipedia.org/wiki?curid=1584456", "title": "Undyulyung", "text": ""}
{"id": "1584457", "revid": "767487", "url": "https://it.wikipedia.org/wiki?curid=1584457", "title": "Contea di Berkeley (Carolina del Sud)", "text": "La contea di Berkeley (in inglese, Berkeley County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 142 651 abitanti. Il capoluogo di contea \u00e8 Moncks Corner."}
{"id": "1584458", "revid": "767487", "url": "https://it.wikipedia.org/wiki?curid=1584458", "title": "Contea di Charleston", "text": "La contea di Charleston (in inglese, Charleston County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di abitanti. Il capoluogo di contea \u00e8 Charleston."}
{"id": "1584460", "revid": "287204", "url": "https://it.wikipedia.org/wiki?curid=1584460", "title": "Cover live", "text": "Cover Live \u00e8 il quinto album da solista di Bernardo Lanzetti, il primo dal vivo. \u00c8 stato pubblicato nel 1997 dalla Fama e contiene cover pi\u00f9 due inediti."}
{"id": "1584461", "revid": "184755", "url": "https://it.wikipedia.org/wiki?curid=1584461", "title": "Carta di prossimit\u00e0", "text": "La carta di prossimit\u00e0 \u00e8 il nome generico attribuito alle smart card a circuiti integrati \"senza contatto\" utilizzate per l'accesso sicuro o come sistema di pagamento. Esso si pu\u00f2 riferire alle vecchie carte a 125\u00a0kHz o alle nuove carte RFID a 13,56\u00a0MHz, comunemente chiamate smart card contactless.\nLe moderne carte di prossimit\u00e0 rispondono allo standard ISO 14443. Esiste anche lo standard ISO 15693, relativo alle cosiddette \"carte di vicinit\u00e0\". \nLe carte di prossimit\u00e0 funzionano fino ad una distanza di circa 10\u00a0cm nella maggior parte dei casi, consentendo all'utente di tenerle in un portafogli o in una borsa. Il prezzo delle carte \u00e8 basso (tra 1 e 3 euro), cosa che consente il loro impiego in applicazioni come carte di identificazione, carte di pagamento e tessere per l'utilizzo di sistemi di bigliettazione elettronica nel trasporto pubblico locale."}
{"id": "1584463", "revid": "547034", "url": "https://it.wikipedia.org/wiki?curid=1584463", "title": "Giovanni Pradella", "text": "Apre l'attivit\u00e0 nel 1993 ed oggi ha sede in Caiolo (SO).\nCostruttore di nuovi organi a trasmissione meccanica e restauratore di strumenti antichi.\n\u00c8 sua l'attribuzione dell'organo della chiesa parrocchiale di Peglio alla celebre famiglia degli Antegnati, strumento restaurato nel 2013.\nCon il Centro di Ricerche Universitario G\u00f6teborg Organ Art Center di G\u00f6teborg (Svezia) ha studiato la gettata delle lastre per la fabbricazione delle canne su sabbia, secondo il metodo antico, realizzando poi nel suo laboratorio una fonderia per riprodurre tale sistema.\nSu richiesta dell'organaro Gerald Woehl (Marburgo, Germania), ha collaborato e realizzato una copia del registro Tromboncini per il restauro dell'organo italiano ora installato nella Eastman School of Music di Rochester (USA).\nPubblicazioni.\nNel 2002 ha presentato una sua ricerca sull'organaro Carlo Prati \"Aspetti tecnici nell'opera di Carlo Prati: tradizione ed evoluzione di un organo in simbiosi con diverse culture\" nel contesto del convegno dell'Accademia di Smarano (TN) \"Machina di Meraviglia et Artifizio - L'organo, bene Culturale europeo\".\nNel 2007 con la collaborazione di Roberto Tognolatti ha firmato un approfondimento sull'attivit\u00e0 di organaro di Pietro Ligari nel volume \"Il Santuario della Madonna delle Grazie di Primolo\"."}
{"id": "1584464", "revid": "834", "url": "https://it.wikipedia.org/wiki?curid=1584464", "title": "Teorema KAM", "text": ""}
{"id": "1584465", "revid": "767487", "url": "https://it.wikipedia.org/wiki?curid=1584465", "title": "Contea di Chester (Carolina del Sud)", "text": "La contea di Chester (in inglese, Chester County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 34 068 abitanti. Il capoluogo di contea \u00e8 Chester."}
{"id": "1584467", "revid": "74801", "url": "https://it.wikipedia.org/wiki?curid=1584467", "title": "Contea di Chesterfield (Carolina del Sud)", "text": "La contea di Chesterfield (in inglese, Chesterfield County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di abitanti. Il capoluogo di contea \u00e8 Chesterfield."}
{"id": "1584471", "revid": "1798099", "url": "https://it.wikipedia.org/wiki?curid=1584471", "title": "Abun\u00e1 (fiume)", "text": "L'Abun\u00e1 (in spagnolo \"R\u00edo Abun\u00e1\", in portoghese \"Rio Abun\u00e3\") \u00e8 un fiume del dell'America meridionale che fa parte del Bacino del Rio delle Amazzoni.\nIl fiume scorre in Bolivia e Brasile, determinando per un tratto il confine fra i due stati. Ha una lunghezza di 375\u00a0km, di cui 320 navigabili. A Manoa sfocia nel fiume Madeira, un affluente del Rio delle Amazzoni. Alla foce, sulla riva brasiliana, sorge la citt\u00e0 di Abun\u00e3."}
{"id": "1584473", "revid": "729019", "url": "https://it.wikipedia.org/wiki?curid=1584473", "title": "Autopista AP-7", "text": "Lautopista AP-7, chiamata anche autopista del Mediterr\u00e1neo, \u00e8 un'autostrada della Spagna che percorre tutta la costa mediterranea dalla frontiera con la Francia a La Jonquera fino a Guadiaro alla fine della Costa del Sol. La AP-7 corrisponde al percorso spagnolo della strada europea E15 ed \u00e8 in parte soggetta al pagamento di un pedaggio. Il primo tratto dell'autostrada fu inaugurato nel 1969 nel tratto tra Barcellona e Granollers.\nL'AP-7 \u00e8 attualmente divisa in due tronchi: il primo va dal confine francese a Vera, nella provincia di Almer\u00eda, mentre il secondo unisce la citt\u00e0 di M\u00e1laga alla localit\u00e0 di Guadiaro, frazione del comune di San Roque, dove l'autostrada confluisce nell\"autov\u00eda\" A-7. Il tratto intermedio che va da Vera a M\u00e1laga \u00e8 servito unicamente dall\"autov\u00eda\" A-7.\nNella gestione dell'autostrada si avvicendano varie societ\u00e0: SEITT (azienda statale) per la tangenziale di Alicante ed Elche, AUSUR per il tratto Crevillent-Cartagena, SEITT da Cartagena a Vera; infine AUSOL per il secondo tronco M\u00e1laga-Guadiaro.\nPercorso.\nL'AP-7 nasce presso il confine francese come continuazione dell'autoroute A9. Passa per Gerona (km 60), Barcellona (km 136), Tarragona (km 246), Castell\u00f3n (km 424), Valencia (km 479), Alicante (km 676), Cartagena (km 800), Vera (km 911), M\u00e1laga / Torremolinos e Guadiaro.\nLungo il percorso l'AP-7 incrocia le seguenti autostrade:\nPedaggio.\nFino al 31 dicembre 2019 il pedaggio per l'intero percorso era di 101,50 \u20ac per la categoria di veicoli \"Ligeros\" (autovetture, moto e veicoli con massa complessiva a pieno carico non superiore alle 3,5 t). Tuttavia dal 1\u00ba gennaio 2020 il tratto tra Tarragona e Alicante (450 km circa soggetti a pedaggio) \u00e8 passato in gestione allo Stato spagnolo ed \u00e8 divenuto gratuito , mentre lo stesso \u00e8 accaduto il 1 settembre 2021 per il tratto La Jonquera - Tarragona."}
{"id": "1584474", "revid": "44735", "url": "https://it.wikipedia.org/wiki?curid=1584474", "title": "Ice Princess", "text": ""}
{"id": "1584475", "revid": "56818", "url": "https://it.wikipedia.org/wiki?curid=1584475", "title": "Et\u00e0 della maturit\u00e0", "text": ""}
{"id": "1584478", "revid": "767487", "url": "https://it.wikipedia.org/wiki?curid=1584478", "title": "I Sing the Voice Impossible", "text": "I Sing the Voice Impossible \u00e8 il sesto album da solista di Bernardo Lanzetti. \u00c8 stato prodotto nel 1998 da Dario Mazzoli"}
{"id": "1584480", "revid": "486946", "url": "https://it.wikipedia.org/wiki?curid=1584480", "title": "Rio Abuna", "text": ""}
{"id": "1584483", "revid": "404338", "url": "https://it.wikipedia.org/wiki?curid=1584483", "title": "Rete tramviaria di Firenze", "text": ""}
{"id": "1584492", "revid": "767487", "url": "https://it.wikipedia.org/wiki?curid=1584492", "title": "Acre (fiume)", "text": "L'Acre (in spagnolo \"R\u00eco Acre\u00e9\", a volte chiamato anche Aquiry) \u00e8 un fiume del Sud America. Nasce dai rilievi preandini ai margini dell'Amazzonia in Per\u00f9, forma parte del confine tra Bolivia e Brasile e dopo aver attraversato lo Stato brasiliano di Acre e la sua capitale Rio Branco scorre nello Stato di Amazonas per poi sfociare nel fiume Purus.\nIl fiume ha una lunghezza di 740\u00a0km, 480 navigabili, dalla foce al fiume Xapuri."}
{"id": "1584494", "revid": "51127", "url": "https://it.wikipedia.org/wiki?curid=1584494", "title": "Rio Acre", "text": ""}
{"id": "1584495", "revid": "125967054", "url": "https://it.wikipedia.org/wiki?curid=1584495", "title": "Frank Lucas", "text": "Biografia.\nNato a La Grange, nella Carolina del Nord, all'et\u00e0 di sedici anni si trasfer\u00ec al seguito della famiglia a New York, dove si mise ben presto alle dipendenze, dapprima come autista personale e poi come guardia del corpo, del noto malvivente di Harlem Ellsworth Johnson, detto \"Bumpy\", che gestiva come associato della Famiglia Genovese il giro d'eroina in zona. Alla morte di questi nel 1968, Lucas gli succedette alla guida del narcotraffico ad Harlem, rendendosi per\u00f2 del tutto autonomo dalla mafia italoamericana, riuscendo infatti ad imbastire una sua vasta rete di produzione e distribuzione di stupefacenti, estesasi durante il periodo che fu attivo nelle maggiori citt\u00e0 statunitensi; liberandosi immediatamente di qualunque tipo d'intermediario, Lucas stabil\u00ec un'intesa con i produttori d'eroina nello stesso Triangolo d'oro del Sud-est asiatico, specialmente in Vietnam da dove, mediante alcuni suoi agganci nelle forze armate statunitensi, la importava utilizzando come corrieri gli stessi militari di ritorno dalla guerra.\nLucas riusciva cos\u00ec a produrre la sua eroina - chiamata da lui stesso \"Blue Magic\" - ad un prezzo minore rispetto alla concorrenza e ad una qualit\u00e0 maggiore, cosa che gli permise di guadagnare pi\u00f9 di 1.000.000 $ al giorno. Grazie al paziente lavoro dell'ispettore capo Richard M. \"Richie\" Roberts, Frank Lucas venne arrestato nel 1975, venendo condannato ad una pena detentiva di 70 anni.\nDopo l'arresto, si prodig\u00f2 nell'aiutare le autorit\u00e0 a condurre una vasta operazione d'arresto su numerosi poliziotti corrotti coinvolti nel racket e nel traffico di stupefacenti, che lo stesso Lucas per ovvi motivi ben conosceva. In particolare, esisteva un'unit\u00e0 speciale chiamata SIU (\"Special Investigations Unit of New York Police Department\"), dei cui 70 membri indagati ne vennero arrestati ben 52. Grazie alla collaborazione data alle forze dell'ordine, la pena detentiva di Lucas venne ridotta a cinque anni. Una volta libero, dopo poco tempo venne nuovamente arrestato per spaccio di droga, bench\u00e9 in un giro d'affari considerevolmente pi\u00f9 piccolo rispetto alla passata esperienza.\nPassati altri sette anni dietro le sbarre, usc\u00ec di prigione nel 1991, trovando l'aiuto di Richard M. \"Richie\" Roberts, divenuto nel frattempo avvocato. Roberts sar\u00e0 suo difensore, amico nonch\u00e9 padrino del figlio (che aiuter\u00e0 anche economicamente, finanziando la sua istruzione scolastica). Da allora Lucas, pentitosi per le vicende del suo passato criminale, visse a Newark, nel New Jersey, costretto su una sedia a rotelle, in compagnia della moglie e del figlio. Lavor\u00f2 aiutando l'organizzazione \"Yellowbrickroads\", fondata dalla figlia, per raccogliere fondi destinati ai figli di genitori finiti in carcere. Frank Lucas \u00e8 morto il 30 maggio del 2019, all'et\u00e0 di 88 anni, per cause naturali."}
{"id": "1584499", "revid": "74801", "url": "https://it.wikipedia.org/wiki?curid=1584499", "title": "Contea di Clarendon (Carolina del Sud)", "text": "La contea di Clarendon (in inglese, Clarendon County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di abitanti. Il capoluogo di contea \u00e8 Manning."}
{"id": "1584502", "revid": "15756", "url": "https://it.wikipedia.org/wiki?curid=1584502", "title": "Predazione", "text": "La predazione \u00e8 un tipo di interazione in cui un organismo usa come fonte di cibo un altro organismo di specie differente. Si parla di prede sia in campo animale sia in campo vegetale.\nGrazie alla predazione, i predatori riescono a ricoprire un ruolo fondamentale nella catena alimentare, tenendo sotto controllo la popolazione delle prede e favorendo la spinta evolutiva, portando allo sviluppo di adattamenti antipredatori.\nClassificazione dei predatori.\nI predatori possono essere classificati, sia per il tipo di cibo consumato (classificazione per livelli trofici), sia per le modalit\u00e0 di accesso alle risorse nutritive (classificazione funzionale).\nClassificazione per livelli trofici.\nLa classificazione per livelli trofici si basa sul concetto di catena alimentare.\nI principali tipi di catena alimentare sono quelle dei predatori, dei parassiti e quella dei saprofiti. Per quanto riguarda la catena dei predatori, essa vede alla sua base degli organismi produttori, capaci di procurarsi il nutrimento attraverso la trasformazione delle sostanze inorganiche o dall'assorbimento dell'energia solare. Essi sono la fonte nutritiva dei consumatori primari, gli erbivori; coloro che si nutrono di altri animali sono i consumatori secondari. I consumatori secondari sono detti carnivori. Sopra i consumatori secondari ci possono essere dei consumatori terziari, che si nutrono di altri carnivori, e cos\u00ec via. Tuttavia, dato che l'apporto energetico che viene passato ai livelli successivi \u00e8 via via minore, questa gerarchia predatoria deve essere limitata e raramente si raggiunge il quinto o il sesto livello. Per come \u00e8 formata, vi sar\u00e0 un predatore che si posizioner\u00e0 in cima alla catena alimentare; sono i cosiddetti predatori primari, o predatori assoluti.\nAnche se un predatore primario si trova in testa alla catena alimentare \u00e8 possibile che, togliendolo dal suo ecosistema e spostandolo in un altro, esso perda la sua posizione predominante e possa passare da predatore a preda. Per il solito principio \u00e8 possibile che un organismo che tipicamente si classifica come preda, possa divenire un predatore primario, se viene posto in un ambiente diverso.\nMolti organismi (primo fra tutti l'uomo) possono nutrirsi attingendo a pi\u00f9 livelli della catena alimentare, rendendo la classificazione problematica. Gli organismi che si comportano sia da carnivori, sia da erbivori, sono detti onnivori. Esistono inoltre i saprofiti, organismi che si nutrono di materia organica animale o vegetale in avanzato stato di decomposizione. \nL'esistenza delle relazioni alimentari fra i vari gruppi di organismi appartenenti alla stessa catena alimentare fa s\u00ec che una specie animale non possa aumentare indefinitivamente di numero a spese di un'altra: si stabilisce cio\u00e8 un equilibrio biologico fra gli organismi che abitano uno stesso ambiente.\nClassificazione funzionale.\nQuesto sistema ha lo scopo di classificare i predatori in base al modo in cui ottengono le risorse nutritive e la naturale interazione tra preda e predatore. Secondo questo tipo di classificazione, si vengono a formare quattro gruppi di predatori:\nPredatori veri: coloro che uccidono la loro preda con lo scopo di cibarsene. Questi tipi di predatori possono cacciare attivamente la preda, o camuffarsi con l'ambiente, in attesa del momento propizio per attaccare. Molti predatori tendono a sbranare la preda, come il leone o il leopardo; altri, come alcuni tipi di serpente, la mangiano intera.\nVi sono inoltre alcuni tipi di predatori che, per rendere inoffensive le loro prede, iniettano loro del veleno. In molti casi, come per il serpente a sonagli o alcuni tipi di ragno, il veleno riveste una certa importanza anche nella fase di digestione.\nIn altri casi, le prede muoiono direttamente nella bocca, o nell'apparato digerente dell'organismo predatore, come avviene ad esempio al plancton ingerito dai cetacei.\nPascolatori: tra i pascolatori rientrano tutti i consumatori mobili di prede vegetali o di organismi sessili marini, come i briozoi. Gli organismi pascolatori possono uccidere la loro preda, ma questo \u00e8 un caso molto raro, che si pu\u00f2 ritrovare nella consumazione del fitoplancton da parte dello zooplancton. Solitamente i pascolatori si nutrono di piante; il bestiame potrebbe estrarre le radici dall'erba, ma solitamente la pianta viene mangiata nella parte alta, permettendole di ricrescere.\nParassiti: con parassita si pu\u00f2 identificare un organismo che durante una parte o la totalit\u00e0 della sua esistenza vive a spese di un altro, danneggiandolo senza procurarne la morte immediata durante il contatto diretto. Possono variare dal macroscopico vischio, un parassita delle piante, fino ai parassiti microscopici come il colera.\nAlcuni parassiti sono spesso difficilmente distinguibili dai pascolatori, tanto che degli organismi fitofagi possono essere considerati parassitari (come molti insetti che vengono considerati parassiti delle piante). Le loro abitudini alimentari sono simili sotto molti punti di vista, tuttavia essi si differenziano per la stretta associazione che hanno con i loro organismi ospiti. Spesso si possono formare dei rapporti di parassitismo molto forti, tanto che gli ospiti possono avere un solo organismo parrassita che li accompagna per tutta la vita.\nParassitoidi: gli organismi parassitoidi sono organismi che vivono sul o nel loro ospite e traggono nutrimento direttamente da lui. Hanno un comportamento da una parte simile ai parassiti e dall'altra ai carnivori, in quanto il loro ospite non muore subito ma viene lentamente consumato, al fine di permettere la sopravvivenza del parassitoide. Diversamente dai parassiti, quindi, il destino dei loro ospiti \u00e8, inevitabilmente, la morte.\nUn esempio di organismo parassitoide \u00e8 dato dalla vespa icneumone. Essa depone le sue uova all'interno di un'altra specie. Le sue larve si nutrono dell'ospite dall'interno, non provocando grandi danni inizialmente, ma a lungo andare divorano gli organi interni, fino a portare alla distruzione del sistema nervoso e, successivamente, alla morte della preda, che avverr\u00e0 quando le larve avranno raggiunto la piena maturazione.\nGrado di specializzazione.\nAlcuni predatori sviluppano un alto grado di specializzazione, che li porta a cacciare una singola specie di preda. Altri sono pi\u00f9 opportunisti e possono mangiare qualunque cosa. I predatori che sviluppano una specializzazione nei confronti di una determinata preda sviluppano delle strategie che li facilitano nella caccia. Allo stesso modo le prede sviluppano dei metodi per sfuggire con pi\u00f9 facilit\u00e0 ai predatori naturali. In questo modo viene indirettamente mantenuto l'equilibrio tra la popolazione che caccia e quella che viene cacciata.\nAlcuni predatori si specializzano in una classe di prede, piuttosto che in una singola specie. In questo modo possono cambiare tipo di prede, quando il bersaglio preferito \u00e8 estremamente scarso, permettendo alla specie predata abitualmente di incrementare la popolazione.\nRuolo ecologico.\nIl ruolo ecologico dei predatori \u00e8 notevole, in quanto grazie a essi si riesce a mantenere la biodiversit\u00e0, prevenendo il fatto che una singola specie diventi dominante. Molti predatori sono conosciuti come specie chiave e riescono a mantenere in equilibrio un particolare ecosistema. Introducendo o rimuovendo questi predatori, si causa una variazione negli equilibri e nella densit\u00e0 di popolazione, che pu\u00f2 portare a gravi squilibri.\nAdattamenti e comportamento.\nLa predazione pu\u00f2 essere sintetizzata in un massimo di quattro fasi: la ricerca della preda, l'attacco, la cattura e infine la consumazione. La relazione che si viene a creare tra preda e predatore \u00e8 ovviamente a vantaggio di quest'ultimo. Tuttavia, spesso la predazione porta dei notevoli vantaggi evolutivi nelle specie predate, massimizzando la loro possibilit\u00e0 di nutrimento e facendo s\u00ec che abbiano maggiori possibilit\u00e0 di sopravvivere all'attacco di un predatore. \nUn esempio di questi adattamenti \u00e8 il camuffamento, meccanismo per cui gli organismi hanno un aspetto che li aiuta a nascondersi nell'ambiente circostante. Il camuffamento non consiste solo nei colori, ma anche nella forma in cui si presenta l'organismo. \nUn'altra forma di adattamento \u00e8 visibile nel mimetismo, fenomeno per cui un organismo si mostra simile a un'altra specie. Un esempio tipico \u00e8 quello di \"Eristalis tenax\", le cui sembianze sono simili a quelle della comune ape domestica. Questo tipo di mimetismo, che viene utilizzato esclusivamente come difesa dai predatori, viene chiamato mimetismo batesiano.\nTuttavia, alcuni predatori possono ricorrere a una forma di mimetismo per poter avvicinare le prede. Le lucciole femmine del genere Photuris, ad esempio, copiano i segnali luminosi delle altre specie e li sfruttano per attrarre a s\u00e9 le prede.\nL'aposematismo \u00e8 una forma di difesa completamente opposta al mimetismo. Gli animali che sfruttano questo accorgimento sono caratterizzati da colori sgargianti su una parte pi\u00f9 o meno estesa del corpo, in modo che siano facilmente riconoscibili da possibili predatori. Spesso gli animali aposematici sono velenosi, o semplicemente dotati di un sapore sgradevole. \u00c8 proprio la particolarit\u00e0 dei colori che lo caratterizzano che fa allontanare il predatore, facendolo temere per la sua incolumit\u00e0.\nI predatori.\nQuando la predazione ha successo, essa porta un guadagno energetico. Tuttavia la caccia riduce inevitabilmente le risorse energetiche del predatore, ed \u00e8 per questo che solitamente i predatori decidono di non attaccare, fintanto che i costi in termini energetici supererebbero i benefici. La caccia di gruppo permette ai predatori come leoni, iene, lupi e piranha, di nutrirsi in maniera efficace, riducendo le energie dissipate durante la caccia.\nUn altro tipo di selezione predatoria \u00e8 quella che porta i predatori a cacciare preferibilmente prede di una certa taglia, escludendo le altre. Le prede troppo grandi sarebbero troppo difficili da catturare, quelle troppo piccole non garantirebbero il giusto apporto energetico.\nQuesta forma di predazione \u00e8 strettamente correlata con la taglia del predatore e delle sue possibili prede. In questo modo gli elefanti adulti saranno evitati dai leoni, sebbene i piccoli rappresentino una preda vulnerabile.\nSi \u00e8 inoltre potuto vedere che, spesso, alcuni animali domestici in cattivit\u00e0 possono effettuare una distinzione tra gli animali che coabitano nella stessa area umana rispetto ad animali selvatici che sono fuori dalla loro area, e che possono essere considerati prede. Questo pu\u00f2 portare a una sorta di convivenza pacifica tra due specie normalmente legate dal rapporto predatore-preda. Questo genere di comportamento tende a spiegarsi attraverso una serie di vantaggi reciproci, o per la paura della reazione dei padroni.\nAdattamenti anti-predatore.\nAggressione\nSpesso gli animali predatori utilizzano le loro abituali forme d'attacco, come difesa da eventuali predatori. L'elettroforo, o anguilla elettrica, usa la corrente elettrica sia per uccidere le sue prede, sia per tenere lontani i predatori, facendo s\u00ec che preferiscano altri bersagli. Molti animali che non sono predatori veri, inoltre, sviluppano delle forme di difesa, per cercare di resistere all'attacco dei loro predatori naturali. Le zebre, ad esempio, possono sferrare potenti calci che possono arrivare a uccidere chi ne viene colpito, mentre altri animali ricorrono ad attacchi con zanne o corna.\nMobbing\nIl mobbing consiste in una sorta di attacco di gruppo nei confronti di un predatore. Il mobbing \u00e8 un comportamento tipico degli uccelli, anche se pu\u00f2 essere visto in varie specie animali. Di solito il primo uccello che avvista il predatore, lancia un grido di allarme, detto \"mobbing-call\". Gli uccelli sono in questo modo richiamati e avvertiti della presenza del predatore, che quindi non ha pi\u00f9 la possibilit\u00e0 di agire di sorpresa, dopodich\u00e9 il gruppo comincia ad attaccarlo e molestarlo con vocalizzazioni e attacchi diretti, con lo scopo di distrarlo e confonderlo. Tuttavia gli attacchi diretti sono molto rari. \u00c8 possibile che uccelli, anche di specie differenti, rispondano al mobbing-call. Il mobbing-call, oltre a richiamare gli altri uccelli, mette in una posizione di svantaggio l'esecutore del richiamo, facendo s\u00ec che sia notato dal predatore, e quindi diventi una possibile preda. Nonostante tutto i vantaggi del mobbing sono notevoli e vanno dalla possibilit\u00e0 di salvaguardare i nidi, attirando l'attenzione su un singolo individuo, all'effettiva protezione dai predatori, intimoriti da questa forma di attacco di massa.\nAvvertimenti\nGli avvertimenti servono per demotivare il predatore ad attaccare la preda.\nQuando le gazzelle vedono un possibile predatore, cominciano a correre lentamente compiendo ampi salti, effettuando quello che viene chiamato \"stotting\". Cos\u00ec facendo comunicano al predatore che \u00e8 stato avvistato, e che le sue possibilit\u00e0 di successo sono diminuite. I predatori quindi, rinunciano spesso alla caccia, avendo capito che da quel momento essa non \u00e8 pi\u00f9 redditizia.\nDinamiche della popolazione.\nIn natura si viene a creare un equilibrio tra le prede e i predatori. Questo equilibrio tende a non far aumentare troppo il numero delle prede e dei predatori.\nQuando il numero delle prede \u00e8 grande, anche la popolazione dei predatori sar\u00e0 altrettanto grande.\nViceversa quando la popolazione delle prede \u00e8 bassa, i predatori, che non riescono pi\u00f9 a reperire il necessario nutrimento, tenderanno a calare di numero.\nLe popolazioni sia delle prede sia dei predatori, subiscono quindi una serie di fluttuazioni nelle proprie densit\u00e0. In altre parole, se il numero delle prede aumenta, dopo un certo tempo aumenter\u00e0 anche il numero dei predatori. Ma un grande numero di predatori finir\u00e0 sicuramente per ridimensionare il numero delle prede, che quindi tender\u00e0 a ridursi. Questo porter\u00e0, dopo un certo intervallo, alla riduzione dei predatori stessi.\nQuesto meccanismo di regolazione impedisce alle popolazioni di prede di diventare troppo numerose. Inoltre favorisce la selezione naturale eliminando le prede pi\u00f9 deboli e i predatori meno abili, quindi i soggetti geneticamente meno adatti.\nPer un predatore mangiare una preda comporta una diminuzione della capacit\u00e0 portante dell'ambiente, e quindi una diminuzione della prospettiva di vita del predatore. Per questo ci devono essere dei legami tra i predatori e la quantit\u00e0 di prede che si trovano in un dato ambiente. Le dinamiche di popolazione delle interazioni preda-predatore, possono essere modellate utilizzando le equazioni di Lotka-Volterra, un modello matematico che descrive l'equilibrio ciclico delle due popolazioni.\nUn predatore specializzato dovr\u00e0, in base al ruolo che ricopre nella catena alimentare, essere molto meno numeroso rispetto alla sua preda specifica, al fine di mantenere l'equilibrio."}
{"id": "1584504", "revid": "767487", "url": "https://it.wikipedia.org/wiki?curid=1584504", "title": "Contea di Colleton", "text": "La contea di Colleton (in inglese, Colleton County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 38 264 abitanti. Il capoluogo di contea \u00e8 Walterboro."}
{"id": "1584505", "revid": "287204", "url": "https://it.wikipedia.org/wiki?curid=1584505", "title": "Master Poets", "text": "Master Poets \u00e8 il settimo album da solista di Bernardo Lanzetti. Prodotto e arrangiato da Dario Mazzoli. \u00c8 stato pubblicato nel 1999 dalla Azzurra Music e contiene cover e tre inediti."}
{"id": "1584506", "revid": "74801", "url": "https://it.wikipedia.org/wiki?curid=1584506", "title": "Contea di Darlington", "text": "La contea di Darlington (in inglese, Darlington County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di abitanti. Il capoluogo di contea \u00e8 Darlington.\nAd essa \u00e8 ispirata la canzone \"Darlington County\" di Bruce Springsteen, contenuta nell'album \"Born in the U.S.A.\"."}
{"id": "1584507", "revid": "74801", "url": "https://it.wikipedia.org/wiki?curid=1584507", "title": "Contea di Dillon", "text": "La contea di Dillon (in inglese, Dillon County) \u00e8 una contea dello Stato della Carolina del Sud, negli Stati Uniti. La popolazione al censimento del 2010 era di abitanti. Il capoluogo di contea \u00e8 Dillon."}
{"id": "1584510", "revid": "287204", "url": "https://it.wikipedia.org/wiki?curid=1584510", "title": "Contea di Dorchester (Carolina del Sud)", "text": "La contea di Dorchester (in inglese, Dorchester County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 96 413 abitanti. Il capoluogo di contea \u00e8 St. George."}
{"id": "1584512", "revid": "767487", "url": "https://it.wikipedia.org/wiki?curid=1584512", "title": "Contea di Edgefield", "text": "La contea di Edgefield (in inglese, Edgefield County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 24 595 abitanti. Il capoluogo di contea \u00e8 Edgefield."}
{"id": "1584513", "revid": "110157", "url": "https://it.wikipedia.org/wiki?curid=1584513", "title": "Contea di Meigs (Ohio)", "text": "La contea di Meigs (in inglese Meigs County) \u00e8 una contea dello Stato dell'Ohio, negli Stati Uniti. La popolazione al censimento del 2000 era di 23.072 abitanti. Il capoluogo di contea \u00e8 Pomeroy."}
{"id": "1584515", "revid": "599013", "url": "https://it.wikipedia.org/wiki?curid=1584515", "title": "Ntv", "text": ""}
{"id": "1584517", "revid": "767487", "url": "https://it.wikipedia.org/wiki?curid=1584517", "title": "Contea di Fairfield (Carolina del Sud)", "text": "La contea di Fairfield (in inglese, Fairfield County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 23 454 abitanti. Il capoluogo di contea \u00e8 Winnsboro."}
{"id": "1584518", "revid": "4239", "url": "https://it.wikipedia.org/wiki?curid=1584518", "title": "Contea di Florence (Carolina del Sud)", "text": "La contea di Florence (in inglese, Florence County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 125 761 abitanti. Il capoluogo di contea \u00e8 Florence.&lt;br&gt;\nNel 1958 sulla contea di Florence, un bombardiere B-47 sganci\u00f2 per errore una bomba nucleare non innescata. "}
{"id": "1584519", "revid": "112763540", "url": "https://it.wikipedia.org/wiki?curid=1584519", "title": "Maturit\u00e0 (diritto)", "text": "Per maturit\u00e0 si vuole intendere l'et\u00e0 alla quale un individuo si considera fuori dalla fase infantile e, avendo terminato il processo adolescenziale, si definisce adulto.\nNel diritto.\nL'et\u00e0 della maturit\u00e0 \u00e8 diversamente disciplinata nei vari ordinamenti giuridici; il diciottesimo anno \u00e8 termine comune a molte legislazioni; laddove ci siano differenze pi\u00f9 spesso \u00e8 il sedicesimo (Israele e Brasile) o il 21\u00b0 (Stati Uniti d'America).\nItalia.\nSecondo la legge italiana, essa si consegue al compimento del 18\u00ba anno di et\u00e0. Riconoscendo comunque un'ovvia gradualit\u00e0 al processo di maturazione dell'individuo, basato anche su concezioni scientifiche sia mediche che socio-psicologiche, la legge permette a chi ha compiuto 16 anni di et\u00e0 di richiedere l'emancipazione, in determinati casi, cos\u00ec come il diritto penale \u00e8 applicabile diversamente dal quattordicesimo anno compiuto."}
{"id": "1584521", "revid": "767487", "url": "https://it.wikipedia.org/wiki?curid=1584521", "title": "Contea di Georgetown", "text": "La contea di Georgetown (in inglese, Georgetown County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 55 797 abitanti. Il capoluogo di contea \u00e8 Georgetown."}
{"id": "1584522", "revid": "74801", "url": "https://it.wikipedia.org/wiki?curid=1584522", "title": "Contea di Greenville", "text": "La contea di Greenville (in inglese, Greenville County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di abitanti. Il capoluogo di contea \u00e8 Greenville."}
{"id": "1584523", "revid": "767487", "url": "https://it.wikipedia.org/wiki?curid=1584523", "title": "Contea di Greenwood (Carolina del Sud)", "text": "La contea di Greenwood (in inglese, Greenwood County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 66 271 abitanti. Il capoluogo di contea \u00e8 Greenwood."}
{"id": "1584525", "revid": "767487", "url": "https://it.wikipedia.org/wiki?curid=1584525", "title": "Contea di Mercer (Ohio)", "text": "La contea di Mercer ( in inglese Mercer County ) \u00e8 una contea dello Stato dell'Ohio, negli Stati Uniti. La popolazione al censimento del 2000 era di 40 924 abitanti. Il capoluogo di contea \u00e8 Celina."}
{"id": "1584526", "revid": "767487", "url": "https://it.wikipedia.org/wiki?curid=1584526", "title": "Contea di Hampton", "text": "La contea di Hampton (in inglese, Hampton County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 21 386 abitanti. Il capoluogo di contea \u00e8 Hampton."}
{"id": "1584533", "revid": "767487", "url": "https://it.wikipedia.org/wiki?curid=1584533", "title": "Lost Souls", "text": "Lost Souls \u00e8 l'album discografico di debutto del gruppo musicale Doves, pubblicato nel 2000."}
{"id": "1584534", "revid": "74801", "url": "https://it.wikipedia.org/wiki?curid=1584534", "title": "Contea di Horry", "text": "La contea di Horry (in inglese, Horry County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di abitanti. Il capoluogo di contea \u00e8 Conway."}
{"id": "1584535", "revid": "986213", "url": "https://it.wikipedia.org/wiki?curid=1584535", "title": "Louise de K\u00e9rouaille", "text": "La nobile famiglia K\u00e9rouaille era originaria della regione francese della Bretagna. Louise era figlia di Guillaume de Penanco\u00ebt, signore di K\u00e9rouaille (morto nel 1690) e di sua moglie Marie de Ploeuc de Timeur (morta nel gennaio 1709). In Inghilterra il cognome di Louise era usato anche nelle varianti Carwell o Carewell ad indicare il fatto che la nobildonna attingeva grandi somme dalle casse del sovrano.\nEra imparentata col marchese de Sade.\nDalla sua relazione con re Carlo II nacque Charles Lennox, I duca di Richmond, e la dinastia di Louise continu\u00f2 ad avere un ruolo di primo piano nella nobilt\u00e0 e anche nella politica inglese. Tra le sue discendenti si annoverano lady Diana, Camilla Shand e Sarah Ferguson.\nBiografia.\nLouise venne mandata giovane alla corte di Enrichetta d'Inghilterra, duchessa d'Orl\u00e9ans, moglie di Filippo fratello di Luigi XIV e sorella di Carlo II d'Inghilterra. Saint-Simon afferma che la famiglia di Louise progettava per la ragazza un futuro da amante ufficiale. Nel 1670 segu\u00ec la duchessa Enrichetta Anna in una visita a Carlo II nella citt\u00e0 di Dover. Dopo la morte, probabilmente per avvelenamento, di Enrichetta Anna, il re d'Inghilterra la nomin\u00f2 dama di corte di sua moglie, la regina Caterina di Braganza.\nPi\u00f9 tardi si disse che Louise era stata inviata dalla corte di Francia per entrare nelle grazie del sovrano inglese. Louise, che mescolava un carattere forte e deciso con una apparente esteriore fragilit\u00e0 (il diarista John Evelyn disse che aveva un \"viso da bambina\"), riusc\u00ec a divenire amante di Carlo II, sostituendo la ormai non pi\u00f9 amata, n\u00e9 dalla corte n\u00e9 dal re, Barbara Palmer. Louise ottenne che suo figlio, Charles Lennox fosse creato duca di Richmond nel 1675.\nLa donna rimase sempre fedele al suo vero re, Luigi XIV, servendo sempre i suoi interessi. Per questo Luigi le invi\u00f2 spesso ricchi doni.\nA palazzo reale la corte inglese la detestava per la sua antipatia e per la sua fin troppo manifesta relazione con la Francia.\nE non era odiata soltanto per la sua aperta attivit\u00e0 a favore del suo paese nativo; le si rimproverava anche una certa rapacit\u00e0 nell'attingere alle casse del tesoro. Altre amanti del re, come Nell Gwyn, approfittarono della antipatia di Louise per renderla ancor pi\u00f9 odiosa agli occhi della corte e del re.\nIl 19 agosto 1673 le furono conferiti i titoli di baronessa di Petesfield, contessa di Fareham e di duchessa di Portsmouth. Le sue rendite erano enormi: solo nel 1677 ricevette dal sovrano all'incirca 27.300 sterline. Sotto pressione di Carlo II la corte di Francia, oltre ai consueti doni che inviava con regolarit\u00e0 a Louise, le accord\u00f2 il titolo ed i privilegi di pari di Francia.\nNonostante l'antipatia e l'odio che tutta la corte prov\u00f2 per lei, riusc\u00ec a rimanere amante del sovrano fino alla fine dei giorni di Carlo. Usc\u00ec incolume dal presunto \u201ccomplotto papale\u201d che, secondo il gesuita Titus Oates, mirava, con la complicit\u00e0 della regina, ad eliminare fisicamente il re. Nel 1677 fu colpita da una lunga malattia, ma si riprese e torn\u00f2 per una visita in Francia nel 1682. Il 6 febbraio 1685 assistette alla morte del re, che sul letto di morte si era convertito al cattolicesimo.\nDopo la morte di Carlo II la sua influenza precipit\u00f2 rapidamente. Cos\u00ec Louise si trasfer\u00ec in Francia dove rimase sino alla fine dei suoi giorni, se si eccettua una visita in Inghilterra durante il regno di Giacomo II. Perse tutti i privilegi e le rendite di cui godeva durante la gloriosa rivoluzione, che depose Giacomo II e mise sul trono la sua figlia protestante.\nVisse i suoi ultimi anni nella citt\u00e0 francese di Aubigny-sur-N\u00e8re, tormentata da debitori. A sostentarla economicamente furono Luigi XIV prima e, alla sua morte nel 1715, Filippo II d'Orl\u00e9ans, reggente durante la minorit\u00e0 di Luigi XV\nMor\u00ec a Parigi il 14 novembre 1734.\nDa lei discendono Diana Spencer e Camilla Parker Bowles, prima e seconda moglie di Carlo erede al trono d'Inghilterra."}
{"id": "1584536", "revid": "767487", "url": "https://it.wikipedia.org/wiki?curid=1584536", "title": "Contea di Jasper (Carolina del Sud)", "text": "La contea di Jasper (in inglese, Jasper County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 20,678 abitanti. Il capoluogo di contea \u00e8 Ridgeland."}
{"id": "1584538", "revid": "767487", "url": "https://it.wikipedia.org/wiki?curid=1584538", "title": "Contea di Kershaw", "text": "La contea di Kershaw (in inglese, Kershaw County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 52 647 abitanti. Il capoluogo di contea \u00e8 Camden."}
{"id": "1584539", "revid": "359266", "url": "https://it.wikipedia.org/wiki?curid=1584539", "title": "Filtro ottimo", "text": ""}
{"id": "1584540", "revid": "767487", "url": "https://it.wikipedia.org/wiki?curid=1584540", "title": "Soekris", "text": "Soekris Engineering, Inc. \u00e8 una azienda nota per una piccola piattaforma hardware embedded, principalmente venduta per il mercato OEM.\nI dispositivi equipaggiati con queste schede sono tipicamente dei router o altri apparati di rete.\nLe schede Soekris sono fornite di processori a singolo chip Geode con architettura x86 e solitamente utilizzano sistemi open source, come FreeBSD, OpenBSD, NetBSD e Linux.\nLa compagnia Soekris risiede a Santa Cruz (California), USA ed \u00e8 presieduta dal fondatore S\u00f8ren Kristensen.\nSoekris commercializza anche crypto acceleratori, hardware basato su processori Hifn, dedicati ai sistemi operativi FreeBSD e OpenBSD."}
{"id": "1584541", "revid": "767487", "url": "https://it.wikipedia.org/wiki?curid=1584541", "title": "Misdongarde Betolngar", "text": "Carriera.\nClub.\nGioca dal 2003 al 2006 al Renaissance. Nel 2007 passa all'. Nel 2008 si trasferisce alla . Nel 2008 viene acquistato dal . Nel 2009 passa al . Nel 2012 viene acquistato dal . Nel 2014, dopo una breve esperienza al , passa allo Sloga Kraljevo. Nel 2015 viene acquistato dal Renaissance.\nNazionale.\nDebutta in Nazionale nel 2005."}
{"id": "1584544", "revid": "767487", "url": "https://it.wikipedia.org/wiki?curid=1584544", "title": "Contea di Miami (Ohio)", "text": "La contea di Miami ( in inglese Miami County ) \u00e8 una contea dello Stato dell'Ohio, negli Stati Uniti. La popolazione al censimento del 2000 era di 98 868 abitanti. Il capoluogo di contea \u00e8 Troy."}
{"id": "1584546", "revid": "767487", "url": "https://it.wikipedia.org/wiki?curid=1584546", "title": "The Best (Bernardo Lanzetti)", "text": "The Best \u00e8 l'ottavo album da solista di Bernardo Lanzetti. \u00c8 stato pubblicato nel 1999 dalla Mr. Music e contiene una selezione dei maggiori successi di Bernardo Lanzetti sia da solista che da cantante della PFM. Tutti i brani precedentemente incisi solo su vinile e quelli incisi con la PFM sono stati suonati ex novo. La produzione e arrangiamenti sono di Dario Mazzoli"}
{"id": "1584547", "revid": "74801", "url": "https://it.wikipedia.org/wiki?curid=1584547", "title": "Contea di Lancaster (Carolina del Sud)", "text": "La contea di Lancaster (in inglese, Lancaster County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di abitanti. Il capoluogo di contea \u00e8 Lancaster."}
{"id": "1584550", "revid": "2153076", "url": "https://it.wikipedia.org/wiki?curid=1584550", "title": "Some Cities", "text": "Some Cities \u00e8 il terzo album discografico dei Doves."}
{"id": "1584551", "revid": "767487", "url": "https://it.wikipedia.org/wiki?curid=1584551", "title": "Contea di Laurens (Carolina del Sud)", "text": "La contea di Laurens (in inglese, Laurens County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 69 597 abitanti. Il capoluogo di contea \u00e8 Laurens."}
{"id": "1584552", "revid": "767487", "url": "https://it.wikipedia.org/wiki?curid=1584552", "title": "Contea di Monroe (Ohio)", "text": "La contea di Monroe ( in inglese Monroe County ) \u00e8 una contea dello Stato dell'Ohio, negli Stati Uniti. La popolazione al censimento del 2000 era di 15 180 abitanti. Il capoluogo di contea \u00e8 Woodsfield."}
{"id": "1584554", "revid": "697352", "url": "https://it.wikipedia.org/wiki?curid=1584554", "title": "Villa Melzi", "text": ""}
{"id": "1584556", "revid": "30445", "url": "https://it.wikipedia.org/wiki?curid=1584556", "title": "Port Safaga", "text": ""}
{"id": "1584559", "revid": "767487", "url": "https://it.wikipedia.org/wiki?curid=1584559", "title": "Contea di Lee (Carolina del Sud)", "text": "La contea di Lee (in inglese, Lee County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 20 119 abitanti. Il capoluogo di contea \u00e8 Bishopville."}
{"id": "1584560", "revid": "1013865", "url": "https://it.wikipedia.org/wiki?curid=1584560", "title": "Provincia Meridionale (Ruanda)", "text": "La provincia Meridionale (in francese province du Sud) \u00e8 una delle cinque province del Ruanda.\nLa provincia \u00e8 stata istituita il 1\u00ba gennaio 2006, accorpando le precedenti province di Gikongoro, Gitarama e Butare.\nSuddivisione amministrativa.\nLa provincia \u00e8 suddivisa in 8 distretti:"}
{"id": "1584561", "revid": "74801", "url": "https://it.wikipedia.org/wiki?curid=1584561", "title": "Contea di Lexington", "text": "La contea di Lexington (in inglese, Lexington County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di abitanti. Il capoluogo di contea \u00e8 Lexington."}
{"id": "1584562", "revid": "767487", "url": "https://it.wikipedia.org/wiki?curid=1584562", "title": "Contea di Marion (Carolina del Sud)", "text": "La contea di Marion (in inglese, Marion County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 35 466 abitanti. Il capoluogo di contea \u00e8 Marion."}
{"id": "1584564", "revid": "1305772", "url": "https://it.wikipedia.org/wiki?curid=1584564", "title": "R.E.M. Live", "text": "R.E.M. Live \u00e8 il primo album dal vivo del gruppo musicale statunitense R.E.M.\nIl disco \u00e8 stato registrato a Dublino il 26 e 27 febbraio 2005, durante l'ultima data del tour europeo della band \"Around the Sun Tour\" sotto la regia di Blue Leach.\nIl cofanetto comprende 2 CD e un DVD con l'intero concerto. Nei cd \u00e8 contenuto il brano \"I'm Gonna DJ\", finora eseguita solo dal vivo e che sar\u00e0 inserita nell'album successivo \"Accelerate\".\nTracce.\nDVD.\nIl DVD contiene le stesse canzoni dei CD nello stesso ordine."}
{"id": "1584565", "revid": "767487", "url": "https://it.wikipedia.org/wiki?curid=1584565", "title": "Contea di Marlboro", "text": "La contea di Marlboro (in inglese, Marlboro County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 28 818 abitanti. Il capoluogo di contea \u00e8 Bennettsville."}
{"id": "1584570", "revid": "110157", "url": "https://it.wikipedia.org/wiki?curid=1584570", "title": "Contea di Montgomery (Ohio)", "text": "La contea di Montgomery (in inglese Montgomery County) \u00e8 una contea dello Stato dell'Ohio, negli Stati Uniti. La popolazione al censimento del 2000 era di 559 062 abitanti. Il capoluogo di contea \u00e8 Dayton."}
{"id": "1584572", "revid": "1714743", "url": "https://it.wikipedia.org/wiki?curid=1584572", "title": "Marianna Monti", "text": "Biografia.\nDebutt\u00f2 come cantante durante il carnevale del 1746 con \"La finta vedova\" di Nicola Conforto al Teatro dei Fiorentini di Napoli. Fino al 1759 fu attiva presso il Teatro Nuovo di Napoli, dove si esib\u00ec sempre in parti d'opera buffa. Nel 1760 fu coinvolta in uno scandalo: fu arrestata con il Marchese di Gerace, suo patrono, dai censori teatrali, ma grazie ad alcuni testimoni riusc\u00ec a farsi scagionare dalle accuse, e dopo due mesi pot\u00e9 tornare a cantare ai Fiorentini. In seguito, per oltre vent'anni fu forse la pi\u00f9 celebre \"prima buffa\" napoletana, tant'\u00e8 che diversi compositori partenopei crearono nelle loro opere ruoli per lei: tra questi Gioacchino Cocchi, Gaetano Latilla, Nicola Logroscino, Niccol\u00f2 Jommelli, Tommaso Traetta, Niccol\u00f2 Piccinni, Pietro Guglielmi, Giovanni Paisiello e Domenico Cimarosa. Nel 1780, dopo aver cantato nella farsa \"Il millantatore\" di Giuseppe Curcio, si ritir\u00f2 a vita privata.\nDella sua famiglia si ricordano la cugina Laura Monti, anch'ella soprano, e il fratello minore Gaetano Monti, compositore.\nConsiderazioni sull'artista.\nIl suo stile fu sicuramente influenzato dallo sviluppo dell'opera buffa napoletana e contribu\u00ec a rendere celebre nel Mezzogiorno la drammaturgia dell'opera comica, gi\u00e0 sviluppata da Carlo Goldoni a Venezia, e introdotta a Napoli intorno al 1760."}
{"id": "1584574", "revid": "767487", "url": "https://it.wikipedia.org/wiki?curid=1584574", "title": "Contea di Morgan (Ohio)", "text": "La contea di Morgan ( in inglese Morgan County ) \u00e8 una contea dello Stato dell'Ohio, negli Stati Uniti. La popolazione al censimento del 2000 era di 14 897 abitanti. Il capoluogo di contea \u00e8 McConnelsville."}
{"id": "1584576", "revid": "767487", "url": "https://it.wikipedia.org/wiki?curid=1584576", "title": "Contea di McCormick", "text": "La contea di McCormick (in inglese, McCormick County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 9 958 abitanti. Il capoluogo di contea \u00e8 McCormick."}
{"id": "1584577", "revid": "31092", "url": "https://it.wikipedia.org/wiki?curid=1584577", "title": "PFsense", "text": ""}
{"id": "1584582", "revid": "767487", "url": "https://it.wikipedia.org/wiki?curid=1584582", "title": "Contea di Newberry", "text": "La contea di Newberry (in inglese, Newberry County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 36 108 abitanti. Il capoluogo di contea \u00e8 Newberry."}
{"id": "1584583", "revid": "767487", "url": "https://it.wikipedia.org/wiki?curid=1584583", "title": "Grzegorz Bronowicki", "text": "Carriera.\nDebutta da professionista nel 2001 con la squadra della sua citt\u00e0, il G\u00f3rnik \u0141\u0119czna, di cui diventa pian piano uno dei punti di forza, tanto da suscitare l'interesse di uno dei maggiori club polacchi, il Legia Varsavia, a cui approda all'inizio della stagione 2005-2006 e con cui vince, proprio in quell'anno il campionato polacco.\nNell'estate del 2007 viene ingaggiato dalla ."}
{"id": "1584584", "revid": "1543377", "url": "https://it.wikipedia.org/wiki?curid=1584584", "title": "Sound of Silver", "text": "Sound of Silver \u00e8 il terzo album discografico degli LCD Soundsystem.\nBen accolto dalla critica, ha raggiunto le seguenti posizioni nelle classifiche dei migliori album del 2007: 1# posto secondo il The Guardian, 2# posto secondo Pitchfork, 5# posto secondo il TIME e 11# posto secondo NME."}
{"id": "1584586", "revid": "2043609", "url": "https://it.wikipedia.org/wiki?curid=1584586", "title": "Moll Davis", "text": "Biografia.\nDavis nacque attorno al 1648 presso Westminster e, come disse il famoso diarista Samuel Pepys, fu figlia illegittima del colonnello Howard, lord Barkeshire, probabilmente Thomas Howard, terzo conte di Berkshire.\nDurante gli anni '60 del Seicento entr\u00f2 a far parte della compagnia teatrale 'Duke's Theatre Company', diretta da sir William Davenant. \nIn breve divenne una apprezzata cantante e attrice anche se la moglie di sir Pepys non sempre la descrisse in termini benevoli.\nNel 1667 incontr\u00f2 re Carlo II in un teatro. L'incontro con il sovrano fu la sua vera fortuna. A corte si diffuse subito la voce dell'estrema e sfrontata eccessivit\u00e0 della donna sia nei costumi che nel modo di vivere. Moll sfoggiava ogni giorno un anello regalatole dal sovrano corrispondente alla cifra di 1000 sterline.\nTra il 1668 e il 1669 Moll abbandon\u00f2 il palcoscenico per dedicarsi alla vita di amante del sovrano. Ma ben presto Carlo si stanc\u00f2 della donna e la sostitu\u00ec con Nell Gwyn, concedendo per\u00f2 all'ex favorita una pensione annua di mille sterline."}
{"id": "1584590", "revid": "767487", "url": "https://it.wikipedia.org/wiki?curid=1584590", "title": "Contea di Oconee (Carolina del Sud)", "text": "La contea di Oconee (in inglese, Oconee County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 66 215 abitanti. Il capoluogo di contea \u00e8 Walhalla."}
{"id": "1584593", "revid": "287204", "url": "https://it.wikipedia.org/wiki?curid=1584593", "title": "Goffredo d'Altavilla", "text": "Biografia.\nGoffredo era il quarto figlio di Tancredi d'Altavilla e della sua prima moglie Muriella. \nGiunse nel Mezzogiorno d'Italia verso il 1053 con i fratellastri Malgerio e Guglielmo, ben accolto dal fratello Umfredo.\nIl 18 giugno 1053, partecip\u00f2 alla battaglia di Civitate contro il papa Leone IX, che vide vittoriosi i cavalieri normanni. \nUmfredo, conte di Puglia, aveva destinato a Guglielmo la Contea di Principato e a Malgerio la Contea di Capitanata. Alla morte di quest'ultimo, nel 1057, Goffredo eredit\u00f2 la Capitanata. \nMor\u00ec nel 1071 (nel 1063 secondo Goffredo Malaterra, che forse lo confonde con altro Goffredo normanno). "}
{"id": "1584594", "revid": "486946", "url": "https://it.wikipedia.org/wiki?curid=1584594", "title": "Giardini di Villa Melzi", "text": ""}
{"id": "1584596", "revid": "57872", "url": "https://it.wikipedia.org/wiki?curid=1584596", "title": "Abbazia di San Fruttuoso di Capodimonte", "text": ""}
{"id": "1584597", "revid": "767487", "url": "https://it.wikipedia.org/wiki?curid=1584597", "title": "Contea di Orangeburg", "text": "La contea di Orangeburg (in inglese, Orangeburg County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 91 582 abitanti. Il capoluogo di contea \u00e8 Orangeburg."}
{"id": "1584598", "revid": "74801", "url": "https://it.wikipedia.org/wiki?curid=1584598", "title": "Contea di Pickens (Carolina del Sud)", "text": "La contea di Pickens (in inglese, Pickens County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di abitanti. Il capoluogo di contea \u00e8 Pickens."}
{"id": "1584602", "revid": "74801", "url": "https://it.wikipedia.org/wiki?curid=1584602", "title": "Contea di Richland (Carolina del Sud)", "text": "La contea di Richland (in inglese, Richland County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di abitanti. Il capoluogo di contea \u00e8 Columbia."}
{"id": "1584604", "revid": "767487", "url": "https://it.wikipedia.org/wiki?curid=1584604", "title": "Contea di Saluda", "text": "La contea di Saluda (in inglese, Saluda County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 19 181 abitanti. Il capoluogo di contea \u00e8 Saluda."}
{"id": "1584605", "revid": "110157", "url": "https://it.wikipedia.org/wiki?curid=1584605", "title": "Campo Marzo", "text": "Campo Marzo (o Campo Marzio) \u00e8 un parco di Vicenza, uno dei maggiori per estensione, da secoli di propriet\u00e0 comunale. Sorge a poca distanza dal centro storico di Vicenza, a ridosso della linea ferroviaria, alle pendici di Monte Berico.\nToponimi.\nAnticamente quest'area era chiamata \"la Guisega\", corruzione locale di \"Wisega\", termine affine al tedesco \"Wiese\", prato; con questo nome si trova designata nell'atto della donazione fatta nell'anno 983 dal vescovo Rodolfo ai monaci benedettini di San Felice. La denominazione del luogo appare per la prima volta in un atto di permuta del 1074, dove compare nell'accezione di \"Campi Marcii,\" ovvero campi di Marte o letteralmente Campi di Marcio.\nSulle origini del nome Campo Marzo \u00e8 stata disputa aperta nei secoli: un'ipotesi faceva derivare il toponimo \"da campo di Marte\", nome dato a luoghi utilizzati dai soldati romani per le loro esercitazioni, ma non c'\u00e8 alcuna fonte attendibile su questo uso militare in et\u00e0 romana.\nLa seconda ipotesi fa risalire il toponimo al termine latino \"marcidus\" (marcio, che tende a marcire, in dialetto locale \"marso\"), che starebbe ad indicare una zona umida e paludosa a causa del ristagno delle acque nella zona, attraversata in pi\u00f9 parti da fosse e scoli, con larghi tratti paludosi. Anche in relazione a questa ipotesi manca per\u00f2 una fonte attendibile riguardo allo stato dei luoghi durante il medioevo.\nIl sostantivo Marcius in latino classico si traduce nell'attuale Marzio (nome). Non vi \u00e8 dubbio alcuno che letteralmente sia Marzio che Marzo possano essere quindi collegati al nominativo Marcius e di conseguenza al concetto di marzialit\u00e0. La progressiva dissociazione degli storici cittadini nei confronti di una interpretazione letterale del nome latino del luogo a favore dell'accezione dell'italiano marcio, non ha per\u00f2 risolto la questione.\nL'attribuzione del nome Campo Marzo all'area non \u00e8 oggi affatto scontata e negli ultimi anni si \u00e8 accesa a Vicenza un'accesa diatriba culturale tra i sostenitori dell'una e dell'altra ipotesi. A conferma di ci\u00f2, nel 2019 un sondaggio promosso dalla rete televisiva Rete Veneta e dall'associazione Liberi Pensatori ha mostrato che il 70% dei cittadini di Vicenza chiama l'area Campo Marzio, mentre il restante 30% Marzo. \nI lavori di storici come Renato Cevese e Franco Barbieri, propensi per Campo Marzo, hanno rappresentato per un lungo periodo il naturale approdo della dialettica cittadina. Negli ultimi anni il lavoro di Luciano Parolin ha portato nuovamente alla ribalta il termine Marzio, attraverso una ricerca basata su circa 650 documenti provenienti dagli archivi del comune di Vicenza e presentata al pubblico nel 2019.\nStoria.\nEpoca antica e Medio Evo.\nFin da tempi antichissimi, precedenti all'et\u00e0 romana, l'area fu utilizzata per la tumulazione delle salme: durante scavi seicenteschi furono trovate urne cinerarie e idoli di bronzo. All'inizio del secondo millennio - come \u00e8 attestato nella permuta del 1074 - la zona contava 80 campi circondati da muri, fosse e dal fiume Retrone e veniva utilizzata come pascolo per gli animali.\nNegli statuti cittadini del 1264 viene ricordato che nell'area si giustiziavano pubblicamente i delinquenti. In caso di assedio della citt\u00e0 - se le mura e la Roggia Seriola, che correva lungo di esse non erano sufficienti - Campo Marzo poteva anche venire allagato e servire cos\u00ec a rafforzare le difese.\nDurante il medioevo vi si tenevano due grandi fiere - nei giorni di san Felice (14 agosto) e di san Gallo (16 ottobre) - molto frequentate dai veneziani che vi acquistavano merci per poi trasportarle a Venezia per via fluviale.\nSin dal 1310 nell'area furono piantati alberi e vi si tenevano pubblici mercati. Alla fine del XIV secolo essa fu donata dai Visconti - allora signori di Vicenza - a Jacopo Dal Verme in ricompensa dei suoi servigi, ma i figli di costui, Luigi e Pietro, la restituirono nel 1414 alla citt\u00e0.\nEpoca moderna.\nNel XVI secolo i prati di Campo Marzo venivano ancora affittati per il pascolo, con entrate che si aggiravano sui 200 ducati l'anno. Il contratto per\u00f2 prevedeva una riserva: durante le frequenti e devastanti epidemie di peste, l'area poteva essere utilizzata per costruirvi casoni in cui segregare i sospetti appestati e per seppellirvi i morti, come illustra la pala di Giambattista Maganza posta nella vicina chiesa di San Giorgio in Gogna il cui annesso ospizio, appena di l\u00e0 del fiume, fungeva da lazzaretto.\nNel 1612, quando la citt\u00e0 era sotto il governo della Serenissima Repubblica di Venezia, fu deliberato un apposito regolamento per la manutenzione e l'uso del Campo Marzo, il cui testo rappresenta un vivido quadro della situazione:\nNello stesso anno viene attestato per la prima volta dal Barbarano l'utilizzo militare dell'area, con la costruzione di un \"castello di terra\" per le esercitazioni. \u00c8 di quel tempo l'attribuzione del toponimo a una supposta origine romana come \"Campo di Marte\", tanto che sull'arco trionfale progettato dall'architetto Ottavio Bruto Revese e fatto erigere nel 1608 dal capitano Pierpaolo Battaglia era murata una lapide con l'iscrizione: \"Petrus Paulus Battalea Pref. Vicetiae Campo Martis Vetustissimus Ad Urbis Splendorem Et Eximii In Cives Amoris Perpetuum Monumentum Pos Anno MDCVIII\". Questa costruzione dimostra l'intento di nobilitare l'area sulla quale, per interessamento di Girolamo da Schio e dell'Accademia Olimpica, fu eretto un circo per le corse dei cavalli.\nNel 1702 il Consiglio comunale e i \"deputati ad utilia\" decisero la costruzione dello stradone che da Porta Castello attraversava il prato fino al fiume, adibendo questo a coltura e abbandonando quindi la tradizionale destinazione a pascolo. A partire dal 1713 vi fu trasferita la fiera che annualmente veniva tenuta in piazza dei Signori, per paura che il concorso disordinato della folla potesse dar luogo ad un eventuale incendio degli edifici della piazza. Questa sistemazione - disegnata da Francesco Muttoni - non diede in realt\u00e0 buoni risultati: le piogge continue provocarono le proteste dei commercianti e la fiera ritorn\u00f2 pochi anni dopo in piazza dei Signori.\nSino alla fine del Settecento ogni anno veniva eretto in Campo Marzo un anfiteatro per le corse dei \"barbari\" e altre feste. Si trattava di una struttura in legno con logge e gradinate, dove prendevano posto gli spettatori, tutt'intorno alla pista in cui correvano i cavalli. Il circo era smontabile e veniva conservato nei magazzini del Comune. Il disegno dell'anfiteatro viene attribuito ad Andrea Palladio.\nEpoca contemporanea.\nNel 1796, nel tentativo di far fronte all'avanzata dell'esercito francese, la municipalit\u00e0 di Vicenza, al fine di raccogliere 40.000 ducati e venire in soccorso all'agonizzante Repubblica di Venezia, cedette - a cittadini eminenti e con possibilit\u00e0 di riscatto - i terreni di Campo Marzo, terreni che spesso, nel corso delle guerre napoleoniche, divennero luoghi di acquartieramento delle truppe.\nLa prima progettazione del parco.\nNel 1816, quando da poco si era conclusa l'avventura napoleonica e Vicenza era passata sotto il Regno Lombardo-Veneto, per incarico del podest\u00e0 del tempo Giulio Cesare Barbaran che ne voleva fare il luogo di passeggio dei vicentini, l'architetto municipale Bartolomeo Malacarne prepar\u00f2 un progetto per ristrutturare Campo Marzo, da dedicare in onore di Francesco d'Austria.\nPer il Campo Marzo, il Malacarne progett\u00f2 il Caff\u00e8 - che venne inaugurato nel 1838 con il nome di \"Caff\u00e8 Turco\" e poi, durante la guerra del 1911-12 con la Turchia, fu rinominato \"Moresco\" - che risentiva del gusto esotico allora di moda. Troppo vicino alla stazione ferroviaria, fu distrutto dai bombardamenti angloamericani durante la seconda guerra mondiale.\nSempre nello stesso anno, in occasione del ripristino - concesso da Ferdinando d'Austria - della Fiera d'agosto, Malacarne si occup\u00f2 del restauro dell'arco trionfale del Revese, che complet\u00f2 con un prospetto verso sud, secondo canoni neoclassici.\nCos\u00ec come avevano gi\u00e0 fatto i francesi, per\u00f2, anche gli austriaci trasformarono l'area in piazza d'armi e soltanto cinquant'anni pi\u00f9 tardi - quando Vicenza pass\u00f2 sotto il Regno d'Italia - Campo Marzo cess\u00f2 di essere utilizzato per le esercitazioni, in seguito a una convenzione conclusa tra il Comune e l'Intendenza militare; inutili erano state le trattative in precedenza tentate \"all'intento di liberare quell'amenissimo sito di cittadino passeggio dagli incomodi e dai pericoli degli esercizi militari, e di ridurlo a pubblico giardino\".\nDurante l'occupazione, Campo Marzo fu teatro di dispute tra la guarnigione austriaca e la Municipalit\u00e0, in merito alla tumulazione dei militari che avveniva, appunto, all'interno del parco. Nonostante le ripetute proteste del comandante - che fin dal 1816 lamentava il fatto che le salme \"per mancanza dei ripari necessari, potendo pascolare ogni sorta di bestie\", venivano nottetempo dissotterrate - il Comune si oppose per anni a concedere un luogo diverso, attribuendo questi spiacevoli episodi \"all'incuria dei militari seppellitori, che non osservavano la prescritta profondit\u00e0 dei cinque piedi ...\". La questione si risolse solo nel 1833, quando ai militari venne riservato uno spazio nel nuovo Cimitero acattolico.\nProgettato il tracciato dal Malacarne nel 1816, un'apposita commissione decise di fiancheggiare il viale con due serie di \"platani occidentali\", posti alla distanza di 5\u00a0metri l'uno dall'altro; a protezione degli alberi e del parco fu nominato anche un custode, alloggiato nell'edificio della \"Casara\", per poter vigilare anche alla notte. Il viale fu subito correntemente chiamato Viale dei Platani e il nome fu sostituito solo nel 1927, per celebrare la Dalmazia italiana.\nUn primo ponte in legno fu costruito nel 1804 per la visita dell'arciduca Giovanni d'Austria, ampliato e irrobustito con sostruzioni in muratura costruite nel 1816 in occasione della visita a Vicenza dell'allora imperatore d'Austria Francesco I; una decina d'anni dopo fu ricostruito in pietra e mattoni secondo l'armonioso disegno del Malacarne, per raccordare il viale (oggi viale Dalmazia) con i portici di Monte Berico, progettati nel XVIII secolo da Francesco Muttoni e realizzati dopo la sua morte.\nLa seconda progettazione.\nCon il passaggio al regno d'Italia venne rivista la progettazione del parco, la cui area nel frattempo era stata sostanzialmente modificata: gi\u00e0 nel 1816 era in parte stato realizzato il progetto del Malacarne, con la creazione dei due viali principali che l'attraversavano; nel 1844 erano poi state costruite la stazione e la linea ferroviaria, che aveva definitivamente separato l'area dalle pendici di Monte Berico. La redazione del nuovo progetto fu affidata ad un'apposita commissione composta dal poeta Jacopo Cabianca, dell'architetto Antonio Caregaro Negrin e dall'ingegnere vicentino Eugenio Volebele.\nLa relazione della \"Commissione al giardinaggio\" del 1867 illustrava con chiarezza la funzione che si voleva attribuire al parco - e al suo viale principale - nei confronti della citt\u00e0:\nIl viale fu rettificato, sistemato e inaugurato nel 1873; designato dapprima con il nome di \"Stradone retto del Campo Marzo\", poi di \"Viale della Stazione\", nel 1911 venne infine intitolato a Roma.\nLungo il viale, nel 1932 fu inaugurato il monumento ad Antonio Fogazzaro, un'opera in marmo bianco di Carrara che poggia su un basamento in marmo rosa di Baveno dello scultore Giuseppe Zanetti; i bombardamenti della seconda guerra mondiale, che distrussero il vicino teatro Verdi, danneggiarono il monumento, restaurato nei primi anni del duemila. Sempre di Giuseppe Zanetti \u00e8 anche il monumento al navigatore vicentino Antonio Pigafetta, donato dallo scultore alla citt\u00e0 nel 1959 e collocato a met\u00e0 del viale.\nDal 2010 lungo viale Roma si trova anche un busto del Mahatma Gandhi, opera dello scultore di Nuova Delhi Roman Sutar e donato al Comune di Vicenza dal Consiglio Indiano per le relazioni culturali. Qui \u00e8 posta anche una stele con un articolo dello statuto del Comune di Vicenza riguardante la pace e i diritti umani. A fianco del piedistallo con il busto si trova un podio di marmo, secondo lo stile inglese dello \"Speakers' Corner\", luogo deputato alla libera espressione personale.\nNel 1869, al momento della progettazione del parco, un gruppo di cittadini si costitu\u00ec in \"Societ\u00e0 per l'organizzazione annuale delle corse di cavalli\" e fece istanza alla Giunta municipale perch\u00e9 fosse concesso uno spazio in Campo Marzo per effettuare queste corse e cos\u00ec contribuire \"al ripristino e allo splendore della nostra Fiera\". La Giunta non solo accolse la proposta, ma la rilanci\u00f2 approvando il progetto di Circo, per creare una struttura che \"per curve ed ampiezza fosse consimile a quello del Prato della Valle in Padova\".\nNonostante notevoli opposizioni, alla fine il Circo fu costruito nella parte di Campo Marzo a ovest di viale Roma, dove ancora \u00e8 riconoscibile l'area circolare, oggi attrezzata come parco giochi per i bambini.\nL'arco, costruito nel 1608 su disegno dell'architetto Ottavio Bruto Revese, nelle sue linee semplici e austere, costituiva una quinta scenografica di gradevole effetto per chi si trovava nel vestibolo della citt\u00e0 (l'attuale piazzale De Gasperi), racchiuso tra l'arco stesso e la Porta del Castello. Esso per\u00f2 si presentava come uno sbarramento all'inizio di viale Roma e negli anni trenta del Novecento costituiva un ostacolo al traffico ormai consistente; il Comune perci\u00f2 inizi\u00f2 le pratiche per essere autorizzato a rimuoverlo, autorizzazione per\u00f2 che non venne concessa n\u00e9 dalla Soprintendenza all'Arte medievale e moderna di Venezia n\u00e9 dal Ministero \"per ragioni storiche, artistiche e di topografia\".\nQuando per\u00f2, nell'estate del 1938, in citt\u00e0 fervevano i preparativi per la visita ufficiale di Benito Mussolini, l'ordine di abbattere il seicentesco arco venne dato dal segretario della Federazione fascista; quando la Soprintendenza tent\u00f2 di imporre a sua volta l'immediata sospensione dei lavori di demolizione, questa era in uno stadio ormai troppo avanzato. L'ordine di sospensione si tramut\u00f2 quindi nell'ingiunzione a ricostruire l'arco, questa volta in fondo a Campo Marzo verso il ponte di Santa Libera. La ricostruzione per\u00f2 tard\u00f2 per mancanza di finanziamenti (la Federazione fascista non vers\u00f2 mai le L. 20.000 lire con le quali si era impegnata a contribuire), poi sopraggiunse la guerra e non se ne fece pi\u00f9 nulla.\nLa strada, uno dei tanti viali senza nome del Campo Marzo, cominci\u00f2 a essere chiamata la \"Strada della Casara\" a fine Ottocento, mutuando il nome da un'antica costruzione gi\u00e0 adibita a deposito di polveri e sede dei Bombardieri della Repubblica di Venezia, poi ridotta a caseificio, in dialetto locale \"casara\". Fu poi chiamata \"Viale delle Tramvie\" quando al termine di essa venne costruita la stazione delle Tramvie Vicentine; ricevette infine la denominazione di \"Viale Verdi\" nel 1911 per il fatto di essere adiacente al Teatro Verdi, il maggiore teatro cittadino, costruito dapprima come anfiteatro e ricostruito come teatro nel 1871 e dedicato nel 1901 al grande musicista.\nIl viale, che corre parallelo alla linea ferroviaria, insiste su un terreno di propriet\u00e0 delle Ferrovie dello Stato, tanto che, prima dell'attuale denominazione datagli nel 1911, era chiamata nell'uso popolare \"Viale della Veneta\", dal nome della societ\u00e0 esercente alcune linee di ferrovie secondarie.\nLa storia pi\u00f9 recente.\nNel corso della seconda guerra mondiale i bombardamenti angloamericani distrussero lo storico Caff\u00e8 Moresco assieme ai teatri Verdi ed Eretenio e a buona parte delle alberature, che vennero poi ripiantate in filari lungo il viale centrale. Negli anni sessanta del Novecento la parte est di viale Dalmazia venne asfaltata per garantire una migliore fruibilit\u00e0 soprattutto durante la festa patronale della Madonna di Monte Berico dell'8 settembre, quando il parco accoglie le giostre.\nLa roggia Seriola - che da otto secoli dopo aver lambito le mura della citt\u00e0 costeggiava il lato nord di Campo Marzo per confluire nel Retrone pochi metri a sud del Ponte Furo in viale Eretenio - intorno agli anni sessanta fu deviata e fatta confluire nel Bacchiglione a nord della citt\u00e0. Lungo il lato settentrionale del parco, quindi, oggi scorre acqua che nei pressi dei Giardini Salvi viene pescata da falde sotterranee, filtrata, ossigenata e posta forzatamente in circolo da pompe idrauliche.\nIntorno agli anni ottanta i maestosi platani che caratterizzavano viale Dalmazia iniziarono ad ammalarsi del \"cancro colorato\" (\"Ceratocystis fimbriata\"). L'amministrazione comunale tent\u00f2 di salvarli ma progressivamente gli alberi iniziarono a morire fino a diventare un pericolo per l'incolumit\u00e0 pubblica.\nSi decise perci\u00f2 di procedere, tra la fine degli anni ottanta e l'inizio degli anni novanta, alla riqualificazione del parco che si concluse nel dicembre del 1998, dopo tre anni di lavori e molte polemiche per le lungaggini del cantiere. Tutti gli alberi malati furono sostituiti con filari di aceri, fu tolto l'asfalto e posata una nuova pavimentazione lastricata, inserito un moderno arredo urbano e sostituiti i lampioni.\nNella primavera del 2009 l'amministrazione comunale var\u00f2 un ulteriore progetto di riqualificazione che si proponeva, unitamente al completamento dei lavori di risistemazione del verde e dei percorsi precedentemente avviati, di rivitalizzare il parco come luogo della vita pubblica della citt\u00e0.\nIl progetto - donato alla citt\u00e0 da Aldo Cibic - ha portato alla realizzazione di una succursale estiva della Biblioteca civica Bertoliana, un servizio di wifi gratuito, una zona dedicata agli spettacoli all'aperto, aree riservate allo sgambettamento dei cani, percorsi sportivi e ludoteche per bambini all'interno del parco giochi gi\u00e0 esistente nel settore ovest del parco.\nCampo Marzo ospita annualmente la tradizionale \"Festa dei Oto\" - che nel periodo di settembre riunisce qui un grande numero di giostre e di attrazioni - oltre a diverse manifestazioni musicali, associative e di solidariet\u00e0 sociale "}
{"id": "1584608", "revid": "74801", "url": "https://it.wikipedia.org/wiki?curid=1584608", "title": "Contea di Spartanburg", "text": "La contea di Spartanburg (in inglese, Spartanburg County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di abitanti. Il capoluogo di contea \u00e8 Spartanburg."}
{"id": "1584609", "revid": "767487", "url": "https://it.wikipedia.org/wiki?curid=1584609", "title": "Contea di Sumter (Carolina del Sud)", "text": "La contea di Sumter (in inglese, Sumter County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 104 646 abitanti. Il capoluogo di contea \u00e8 Sumter."}
{"id": "1584610", "revid": "767487", "url": "https://it.wikipedia.org/wiki?curid=1584610", "title": "Contea di Union (Carolina del Sud)", "text": "La contea di Union (in inglese, Union County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 29 881 abitanti. Il capoluogo di contea \u00e8 Union."}
{"id": "1584611", "revid": "767487", "url": "https://it.wikipedia.org/wiki?curid=1584611", "title": "Contea di Williamsburg", "text": "La contea di Williamsburg (in inglese, Williamsburg County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di 37 217 abitanti. Il capoluogo di contea \u00e8 Kingstree."}
{"id": "1584612", "revid": "74801", "url": "https://it.wikipedia.org/wiki?curid=1584612", "title": "Contea di York (Carolina del Sud)", "text": "La contea di York (in inglese, York County) \u00e8 una contea dello Stato della Carolina del Sud, negli Stati Uniti. La popolazione al censimento del 2000 era di abitanti. Il capoluogo di contea \u00e8 York."}
